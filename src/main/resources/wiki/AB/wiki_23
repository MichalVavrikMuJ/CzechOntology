{"id": "108564", "url": "https://cs.wikipedia.org/wiki?curid=108564", "title": "Slavětice", "text": "Slavětice\n\nObec Slavětice se nachází v okrese Třebíč v kraji Vysočina. Žije zde obyvatel. Obcí prochází silnice druhé třídy II/152.\n\nPrvní písemná zmínka o obci pochází z roku 1353. Slavětice byly od svých počátků majetkově rozděleny. Menší díl náležel mezi původní statky třebíčského benediktinského kláštera, větší byl ve světských rukou, některé desátky patřily klášteru dalešickému (roku 1375 držel část slavětického zboží Jan z Holoubka). K majetkovému scelení osady došlo až v roku 1454, kdy ji celou držel Lizna z Arklebic. Jeho rod se na Slavěticích udržel do roku 1503 (patrně za nich byla ve vsi vybudována tvrz, poprvé však připomínaná až roku 1613), po nich tu až do roku 1590 poroučeli rytíři Jankovští z Vlašimě. Z mnoha dalších, většinou rychle se střídajících majitelů, lze uvést alespoň Sedlnické z Choltic, hrabata z Thurnu-Valssasina, hrabata z Lichtenštejna-Kastelkornu a hrabata Dauny. Hrabě Jindřich z Daunu (od roku 1736) připojil Slavětice k dalešickému panství, nejpozději tehdy také zanikla slavětická tvrz.\n\nZ 18. století pochází slavětická obecní pečeť se třemi jetelovými trojlístky na dlouhém stonku s listy v pečetním poli, opis majuskulou \"SLAWITTICE\". Tvůrce návrhů znaku a praporu upravil toto pečetní znamení do heraldické podoby, doplnil symbolem tvrze, připomínkou rodu z Arklebic (modrá a stříbrná) a hrabat z Daunu (červená a zlatá spolu s korunou z jejich rozšířeného erbu). Z předkládaných návrhů znaku vychází i upravené návrhy praporu obce, vytvořené v souladu se zásadami a zvyklostmi současné české vexilologické tvorby.\n\nDo roku 2014 zastával funkci starosty Jan Drexler, od roku 2014 vykonává funkci starosty René Moravec.\n\n\n\n\n"}
{"id": "108565", "url": "https://cs.wikipedia.org/wiki?curid=108565", "title": "Mohelno", "text": "Mohelno\n\nMěstys Mohelno (německy \"Mohleno\") se nachází v okrese Třebíč v Kraji Vysočina. Mohelno se nachází asi 30 km jihovýchodně od města Třebíč a 11 km jižně od města Náměšť nad Oslavou. Žije zde obyvatel.\n\nLokalita obce byla osídlena již v pravěku, archeologické nálezy pazourkovitých nástrojů jsou datovány z dob před pěti tisíci lety před naším letopočtem, později z dob neolitu i z doby železné zde byly mohyly i různé předměty. Největší mohyla se nachází na jižním okraji obce na pastvinaté části hadcové stepi. Na mohyle jsou boží muka nazývaná sv. Antoníček.\n\nJiž ve 12. století se na místě obce nacházelo opevněné místo, první písemná zmínka o obci pochází z roku 1234, v letech 1237–1349 v Mohelnu sídlil královský purkrabí a byly zde župní úřady. V roce 1368 byla obec předána do rukou šlechtě. V roce 1417 bylo Mohelnu uděleno právo užívat znaku, ten je užívaný dosud, bylo uděleno Zikmundem Lucemburským. Za husitských válek bylo město vypleněno a tvrz zničena, z těchto dob pochází tzv. lochy, sklepy pod řadou domů, které sloužily jako úkryt obyvatelstva a jako možnost útěku z domu napadeného husity. V roce 1527 se stalo Mohelno součástí náměšťského panství.\n\nDo roku 1890 byla součástí obce i obec Lhánice. Mezi lety 1949 a 1960 byla obec začleněna do okresu Velká Bíteš. V roce 1900 byla v obci otevřena četnická stanice, po roce 1945 Sbor národní bezpečnosti. V roce 1885 byla v obci otevřena pošta, v roce 1897 záložna, v roce 1930 i filiálka městské spořitelny v Třebíči. V roce 1848 byla v obci založena obecná škola, roku 1908 i živnostenská pokračovací škola, roku 1919 i měšťanská škola. V roce 1930 bylo v obci otevřeno kino, druhé bylo otevřeno v roce 1933. V roce 1871 byl založen čtenářský spolek, v roce 1889 hasiči, v roce 1896 hospodářská besídka, v roce 1911 řemeslnický živnostenský spolek a v roce 1924 byla založena Domovina, rybářský spolek a Orel.\n\nOd 12. dubna 2007 byl obci vrácen status městyse.\n\nDne 25.8.2018 bylo díky místním nadšencům otevřeno muzeum Mohelenska na místní faře ve dvoře. Kromě archeologických nálezů, rondelu nebo mohylám se věnuje i výzkumu hadcové stepi, významným osobnostem Mohelenska nebo výročí 100 rokům republiky.\n\n\n\nŘímskokatolická farnost Mohelno se nachází v brněnské diecézi, v třebíčském děkanství.\n\nDo farnosti patří pět obcí: Mohelno, Senorady, Kladeruby nad Oslavou, Lhánice a Kramolín. V těchto obcích žije asi 2350 obyvatel. Obyvatelé jsou buď katolíci nebo bez vyznání. Na území farnosti je NPR Mohelenská hadcová step, rozhledna Babylon, přírodní park Střední Pojihlaví, mohelenská a Dalešickou vodní nádrž s lodní dopravou a malebná údolí řek Oslavy a Chvojnice.\n\n\n"}
{"id": "108567", "url": "https://cs.wikipedia.org/wiki?curid=108567", "title": "Koněšín", "text": "Koněšín\n\nKoněšín (německy \"Koneschin\", starší názvy též z Konyessina, z Comissina, ze vsi Koniessina) je obec v okrese Třebíč, asi 14 km na východ od Třebíče na levém břehu řeky Jihlavy. Žije zde obyvatel.\n\nK obci přísluší osada Prachovna u řeky Jihlavy, která je autem dostupná z Vladislavi. Sloužila k výrobě střelného prachu a je doložena již k roku 1629. Při posledním neštěstí v roce 1920, kdy zahynulo 12 pracovníků, byla výroba střelného prachu navždy zastavena.\n\nNedaleko od obce se nachází chatová oblast.\n\nPrvní písemná zmínka o obci pochází z roku 1104, kdy se tu nalézalo tržiště, kde obchodovali kramáři. V zakládací listině třebíčského kláštera je zmíněno jako místo velmi významné. Jméno Koněšín vzniklo z původního \"Kunyšín\", odvozeného od jména Kunyša, který měl osadu ve vlastnictví. Obec ležela na významné obchodní cestě z Brna do Jihlavy.\n\nDo roku 1556 patřila osada ke třebíčskému klášteru, poté byla prodána panství náměšťskému. V roce 1567 však zemřel Oldřich z Lomnice a panství připadlo Janu staršímu ze Žerotína a Žerotínům pak obec patřila do roku 1628, kdy po vydání Obnoveného zřízení zemského pro Moravu Karel starší ze Žerotína emigroval a panství získal Jan Křtitel z Werdenbergu.\n\nNa začátku 20. století byly zakládány spolky, v roce 1904 vznikl čtenářský spolek, v roce 1906 hasiči a v roce 1924 byla založena Domovina. Do roku 1919 byla součástí obce Koněšín i obec Kozlany. V letech 1929 až 1937 byl v obci vydáván časopis \"Farní věstník pro duchovní správu v Koněšíně\". Obec byla v roce 1900 čistě katolická.\n\n\nV obci je k dispozici pošta, základní a mateřská škola, kulturní dům, pohostinství, potraviny, ubytovna i autokemp. Z živnostníků zde působí: Cukrářství E. Musilová, Klempířství J. Líbal, Autoopravna P. Mrňa, Keramický ateliér KVAK, Stavby Šibůrek a Keramika Jana Fučíková. Také je zde Jednota Moravské Budějovice.\n\n\n\n"}
{"id": "108568", "url": "https://cs.wikipedia.org/wiki?curid=108568", "title": "Kostníky", "text": "Kostníky\n\nKostníky (\"německy Gössling\", 2. pád \"do Kostník\", 6. pád \"v Kostníkách\"), jsou obec v okrese Třebíč, asi 7 km na jihovýchod od Jemnice. Žije zde obyvatel.\n\nPrvní písemná zmínka o vladyckém rodu erbu srnčí hlavy na vsi je datována rokem 1345, kdy je na zdejší tvrzi připomínán Filip z Kostník. Filip tehdy obdržel od Čeňka z Bítova 100 hřiven a ves Malý Dešov. V roce 1348 udělil markrabě Karel ves Kostníky spolu s dalším zbožím Jindřichovi z Waldsee lénem. Filipovou chotí byla Eliška, z dětí je připomínán Jan a Kateřina a Filipova sestra Eliška.\n\nFilip uskutečnil během svého života několik majetkových transakcí: v roce 1353 se Střeznou z Němčic, vdovou po Hojníkovi, v Kyjovicích s Mikulášem z Kyjovic, roku 1354 s Markétou, vdovou po Čižkrajovi z Dubňan, roku 1356 s Filipem z Menhartic. V roce 1358 odstoupil své sestře Elišce / Elsbeth dvůr v Hornicích, od Hanuše z Dunajovic a Sbora z Plavče zakoupil majetky v Psářích, kde pak v roce 1371 přikoupil od Mikeše z Plavče dvůr s lesy a roku 1376 tam zapsal Jenišovi z Tikovic a jeho ženě Kateřině na sedmi lánech pět kop úroku. V roce 1369 zakoupil od Janka řečeného Hrb ves Hornice, kde později v roce 1377 zapsal svému zeti Mikuláši / Niklasovi z Jemnice a jeho choti Střezně 90 hřiven věna. Toho roku také zapsal na Němčicích věno sestře Elišce, manželce Jindřicha z Kostník. V roce 1378 zapsal na Němčicích věno své choti Elišce a ponechal si ve vsi tvrz a vinici. V roce 1374 vystupoval jako ručitel Ješka z Horek při půjčce od markraběte Jana Jindřicha. Měl syna Jana z Kostník a dceru Kateřinu, manželku Jeniše z Tikovic.\n\nV roce 1372 se po vsi psal Arkleb z Kostník (erbu srnčí hlavy) a ve stejném roce také Hartleb z Kostník, který obdržel od markraběte Jana Jindřicha odměnou za své služby lénem ves Osmoruby (zaniklá ves u Police, nyní pomístní jméno po bývalé polní trati). Syn Jan z Kostník se připomíná roku 1381, kdy prodal Lickovi z Lulče dvě alodia v Psářích. Jeho sestra Kateřina přijala Jana roku 1381 na spolek a v roce 1385 odkoupil od Viléma Babky z Police v Pravicích tvrz s osmi lány a podsedkem, tento majetek pak odprodal Přibíkovi z Pravic. Janovou první chotí byla Dorota, sestra Pelhřima z Police. Své choti nejprve zapsal v Kostníkách na dvoře, lese, mlýně a příslušenství 200 kop (opravil později na 120 kop) a v roce 1390 věno v Polici, které činilo 80 kop na tvrzi, dvou poplužích, třech rybnících a lesu. V roce 1409 se spolčil s Pelhřimem z Police a při sporu Pelhřima s knězem Pavlem ze Studené byl jeho poručníkem.\n\nPo smrti Doroty se stala druhou Janovou manželkou Anna, dcera z prvního manželství Albrechta ze Slatiny. S Kateřinou, vdovou po Albrechtu, a také s Eliškou z Hradce se roku 1407 o její věno soudil, svými zástupci při těchto sporech ustanovil Jakoubka z Oponešic a svého švagra Pelhřima z Police. V roce 1410 se musel o věno své druhé manželky soudit znovu, tentokrát s Milotou z Heršic, jejím nevlastním bratrem. Stejnojmenný syn Jan z Kostník se stal dědicem také polického majetku, který v roce 1437 odprodal (tvrz a ves Polici, dvě popluží a tři rybníky) Adamovi z Bačkovic.\n\nV roce 1446 a 1448 se po Kostníkách psal Artleb (či Arkleb). V roce 1453 a 1464 je připomínán Bernhard z Kostník a Čeněk z Hobzí v příbuzenském stavu. Podle Augusta Sedláčka měl Bernard za manželku Čeňkovu sestru. Markéta z Kostník, dcera Bernardova, tak měla přes jeho manželku původ z Hobzí. Jejím chotěm byl Mikuláš z Hobzí na Chotěticích. V roce 1488 uvádí August Sedláček ještě Jana z Kostník (erbu srnčí hlavy). Urbář landštejnského panství uvádí, že tvrz v Kostníkách byla s veškerým příslušenstvím manstvím hradu Frejštejna. V roce 1493 patřilo zdejších pět a půl lánu k hradu Cornštejnu. V roce 1498 přikoupil ves s tvrzí majitel Police Hynek z Bačkovic a v roce 1500 i lány patřící k Cornštejnu. Kostníky se tak staly na dlouhou dobu součástí polického panství.\n\n\n\n\n"}
{"id": "108570", "url": "https://cs.wikipedia.org/wiki?curid=108570", "title": "Krokočín", "text": "Krokočín\n\nObec Krokočín (starší názvy též in Crococzin, in Krokoczyn, na Krokoczine) se nachází v okrese Třebíč v kraji Vysočina. Žije zde obyvatel.\n\nNa jih kousek od obce se tyčí Krokočínská hůrka (498 m n. m.).\n\nPrvní písemná zmínka o obci pochází z roku 1350, je zmiňována jako statek na Horkách, zřejmě však je obec ještě starší. V roce 1359 byl majitelem obce Raška. V polovině 15. století se pak majitele obce stali cisterciáni z kláštera Panny Marie ve Žďáru nad Sázavou. Klášter však byl v husitských válkách vypálen a obec pak připadla pánům z Náměště, Václav a Jiří z Kravař. V roce 1492 se majitelem obce stal Jan z Kladné, ten obec vyměnil s klášterem za Olešinky u Bystřice nad Pernštejnem. Obec se tak stala oficiálně majetkem náměšťského panství, v majetku panství pak byla až do roku 1848.\n\nV letech 2006–2010 působil jako starosta Ludvík Rouš, od roku 2010 tuto funkci zastává Ing. Jan Strašák.\n\n\n\n"}
{"id": "108571", "url": "https://cs.wikipedia.org/wiki?curid=108571", "title": "Kuroslepy", "text": "Kuroslepy\n\nKuroslepy (česky do roku 1918 i \"Kůroslepy\" či \"Koroslepy\"; německy \"Koroslep\") jsou obec v okrese Třebíč, v chráněné oblasti soutoku řeky Oslavy a říčky Chvojnice. Žije zde obyvatel.\n\nPrvní písemná zmínka o obci pochází z roku 1349, kdy patřily Ješkovi z Náchoda. Do roku 1888 a od roku 1964 byla obec součástí obce Březník. Mezi lety 1949 a 1960 byla obec začleněna do okresu Velká Bíteš. V roce 1911 byl v obci založen čtenářský spolek, v roce 1924 byla založena i Domovina a hasiči.\n\nNa počátku roku 2015 byla severovýchodně od obce otevřena rozhledna Kalimeta, připomínající moderní kostel. Kruhová stavba o průměru 14 metrů zahrnuje krom vyhlídkové terasy restauraci a pokoje k ubytování.\n\n\nNedaleko vesnice, v bývalé hájovně žijí dnes příslušníci náboženské sekty Most ke svobodě. Ačkoliv se tato sekta vnitřním děním velmi izoluje od okolního světa, provozuje klášterní zahradnictví ZEN.\nVůdkyní sekty je Ladislava Kujalová Jurová, přezdívaná Matka La.\nNyní kuroslepská komunita vyznává učení Kosmický zen-buddhismus.\n\n\n\n"}
{"id": "108573", "url": "https://cs.wikipedia.org/wiki?curid=108573", "title": "Menhartice", "text": "Menhartice\n\nObec Menhartice (niem. \"Meinhardsdorf\") se nachází v okrese Třebíč v kraji Vysočina, 3 km na jih od Jemnice. Žije zde obyvatel. \n\nPrvní písemná zmínka o obci pochází z roku 1312, kdy se objevuje při obdarování oslavanského kláštera.\n\nV roce 2017 byla schválena dotace kraje Vysočina pro udržení malých obchodů ve vesnici, Menhartice jsou jednou z podpořených obcí. Od roku 2014 do roku 2018 byla starostou obce Božena Gliganičová, od roku 2018 tuto funkci zastává Karel Niederhafner.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\n\n\n\n"}
{"id": "108574", "url": "https://cs.wikipedia.org/wiki?curid=108574", "title": "Radošov (okres Třebíč)", "text": "Radošov (okres Třebíč)\n\nObec Radošov ( \"\", starší názvy též \"Rakoschow\", \"Raposchow\", \"Radossow\") se nachází v severní části okresu Třebíč v Kraji Vysočina. Žije zde obyvatel.\n\nJméno Radošov se odvozuje od jmen Radoš, Radoslav. První písemná zmínka o obci pochází z roku 1365, kdy bylo změněno zboží v Třebíči Vojslava z Bytovčice za statek Vyšemíra z Radošova v Radošově. K osídlení území však došlo patrně již během 12. století. Obec měla odedávna převážně zemědělský charakter, její obyvatelé se zabývali pěstováním zemědělských plodin a chovem dobytka. Vesnice měla 16 domů a v roce 1490 byl zastaven, kdy zástavu pak Vilém z Pernštejna vyplatil a Radošov zůstal v majetku třebíčského panství.\n\nObec Radošov je přifařena do Chlumu. Od roku 1888, kdy byla v Radošově postavena školní budova, zde fungovala obecná škola; začátkem 20. století mívala 80 dětí. Dnes již škola neexistuje a místní děti navštěvují základní školu v Kamenici. Bývalá školní budova nyní slouží jako kulturní dům. Obecní knihovnu má obec od roku 1921, hasičský sbor zde byl založen v roce 1929. Roku 1956 bylo v Radošově založeno zemědělské družstvo, které ve spojení s družstvem ze sousedních Koutů existuje dodnes. V roce 1996 byla postavena víceúčelová budova, v níž se nyní nachází obecní úřad, zasedací místnost, veřejná knihovna, požární zbrojnice, klubovna mládeže a také ordinace praktického lékaře.\n\nV letech 2006–2010 působil jako starosta František Semrád, od roku 2010 tuto funkci zastává Pavel Pařízek.\n\n\nV blízkosti vesnice se nachází rybník Vavrovec, který se v letním obdobím stává oblíbeným rekreačním centrem pro lidi z širokého okolí. V lesích asi pět kilometrů severovýchodně od vsi se nachází hraniční kámen, u něhož se stýkají tři okresy: třebíčský, jihlavský a žďárský.\n\n\n\n"}
{"id": "108575", "url": "https://cs.wikipedia.org/wiki?curid=108575", "title": "Nárameč", "text": "Nárameč\n\nObec Nárameč ( , starší názvy \"Naramcz\", \"Narancz\") se nachází v okrese Třebíč v Kraji Vysočina. Od Třebíče je obec vzdálena asi 9 kilometrů severovýchodně. Žije zde obyvatel. Obec se nachází na severním okraji Třebíčské kotliny.\n\nV katastru obce se nachází osada Topol s lihovarem a usedlost Obora s penzionem \"Pohoda\" a přilehlým dějištěm tanečních zábav \"Dubí\". Ve směru na Valdíkov se nachází samota Mlýnek a směrem k silnici II/360 nalezneme hospodářské stavby Nový Dvůr. \n\nObec má školku, nemá však školu – děti dojíždí do přilehlé obce Budišov.\n\nPrvní písemná zmínka o obci pochází z roku 1104, kdy si knížata Oldřich a Litold rozdělili Brněnsko. Ti pozvali do tohoto kraje tzv. Černé bratry (řehole svatého Benedikta). Těm připadl jak třebíčský klášter tak i přilehlé obce a dědiny (i Nárameč). Na základě tohoto byla v roce 1104 vydána listina.\n\nV roce 1349 byla obec zakoupena Mikulášem a Peškem z Náramče a v roce 1370 patřila vesnice Mikulášovi z Trmačova, ten pak v roce 1373 prodal vesnici Bohuškovi z Vanče. Ten snad vybudoval v obci kamennou tvrz, která sloužila později jako sídlo vladyků. Později obec převzal Bušek z Náramče, po jehož smrti vymřel rod z Náramče. V 16. století pak tvrz spustla a později ji získali hrabata z Fürstenberka, kteří tvrz prodali rodině Tůmových, v jejichž vlastnictví je dosud.\n\nV roce 1468 procházela krajem vojska Matyáše Korvína, bylo proto stavěno mnoho ochranných tvrzí a zdí – mezi nimi i náramečská tvrz. Roku 1642 připadlo ke gruntovnímu soudu 17 soudů z Náramče (registr purgkrechtní) a v roce 1787 je zavedeno číslování domů. V roce 1874 byla dokončena stavba náramečské školy, v tomto roce se také Nárameč osamostatnila od Budišova a zvolila si vlastní zastupitelstvo a starostu.\n\nV roce 1892 bylo v Náramči ukončeno mlynářské řemeslo zrušením mlýna, který byl v obci od roku 1762. V roce 1904 byl v obci založen Sbor dobrovolných hasičů a v roce 1909 byla postavena nová škola uprostřed obce (v patře byly dvě třídy, kabinet, v přízemí byl byt správce školy a učitele a další třída). V roce 1921 byl před školou postaven pomník vojákům obce padlým za první světové války, o šest let později proběhla v obci elektrifikace a v roce 1943 byla Nárameč spojena telefonní linkou a s budišovskou poštou. Roku 1948 byl zřízen místní rozhlas, který se používá i dnes, stejně jako místní vysílání televize KTV (vybudovány roku 1997). Po komunálních volbách roku 2006 byla starostkou zvolena Ing. Ludmila Jelínková.\n\n\nJsou známy dvě náramečské pečetě. První, která má po obvodu nápis „PECET DIEDINI NARAMECZ“ nemá letopočet. Je na ní vyobrazena věž s prolomenou bránou, dvěma okny a stínkami. Z věže vyrůstá strom (stejně jako na znaku) a na každé straně je květina. Na té druhé je zvonička a dřevěný kříž. Po obvodu je nápis „1772 PEČEŤ POČEST. OBCE NÁRAMECKÉ.“\n\nZnak Náramče vychází z první pečetě – je na ní věž, z jejíhož cimbuří vyrůstá strom (nejspíše znázorňuje živou současnost a budoucnosti (rostoucí strom), vyrůstající z minulosti (věž). V místě brány se nachází uťatá ruka, která byla znakem vladyků z Náramče, kteří obec vlastnili ve 14. a 15. století.\n\n\n\n"}
{"id": "108576", "url": "https://cs.wikipedia.org/wiki?curid=108576", "title": "Kojatice", "text": "Kojatice\n\nObec Kojatice (starší názvy též de Cogeticz, cum villa Cogeticz, ves Kogeticze) se nachází v okrese Třebíč v kraji Vysočina. Žije zde obyvatel. Obec má dvě části, vlastní Kojatice a Velký Újezd.\n\nVesnice nese název podle stejnojmenného vladyky, jménem Kojata, který v této vesnici žil. Jeho potomci se nazývali „Kojetíci“, a proto se místu začalo obdobně říkat, Kojatice.\n\nPrvní písemná zmínka o obci pochází z roku 1227. Dle jiných zdrojů má být první zmínka o obci z roku 1446, kdy první zmínka o faře ve Velkém Újezdu však má pocházet z roku 1377. Kostel ve Velkém Újezdě pochází z roku 1737 a dvě kaple z 13. století.\n\nV roce 2017 byla schválena dotace kraje Vysočina pro udržení malých obchodů ve vesnici, Kojatice jsou jednou z podpořených obcí.\n\n\n"}
{"id": "108577", "url": "https://cs.wikipedia.org/wiki?curid=108577", "title": "Rokytnice nad Rokytnou", "text": "Rokytnice nad Rokytnou\n\nRokytnice nad Rokytnou ( , starší názvy též \"Rokitnicea\", \"Rokitel\", \"Rotigl\", \"Rokitnicze\") je městys v okrese Třebíč, asi 12 km jihozápadně od Třebíče. Žije zde obyvatel. Obec je součástí Mikroregionu Podhůří Mařenky. Rokytnicí protéká řeka Rokytná, na západě zhruba 200 metrů od posledních domů ve vsi se nachází televizní vysílač. Obec je součástí geomorfologického celku Stařečská pahorkatina, nedaleko obce se nachází i výrazný vrchol Zadní hora.\n\nPrvní písemná zmínka o obci pochází z roku 1190, kdy obec byla zmíněna v zakládací listině kláštera Louka u Znojma, ta byla vydána knížetem Konrádem II. Otou. Zřejmě v tu dobu byl v obci založen i kostel, v roce 1200 je kostel již v listině olomouckého biskupa zmiňován jako jeden z 8 podřízených kostelů louckému klášteru. Rokytnice byla zřejmě dvůr či soustava dvorů, ty později zanikly, kdy se to stalo, to není známo. V roce 1633 byla obec prodána louckým klášterem Danielovi Pachtovi, tam již dvory nejsou zmiňovány. Během třicetileté války byla obec vyloupena švédskými vojáky. V roce 1695 byla Rokytnice zakoupena majiteli hradu Sádek. V druhé polovině 19. století působil jako starosta Rokytnice František Auer.\n\nOd 23. ledna 2009 byl obci obnoven status městyse.\n\nNejdůležitější cestou, která spojuje Rokytnici s blízkou Starčí a také s městem Třebíčí je silnice II/410, která v jižním směru pokračuje až do Želetavy, kde se napojuje na mezinárodní silnice I/38 z Vídně do Prahy. K této silnici se v obci připojuje z jihovýchodu od Sádku silnice II/4107 a směrem na severozápad vychází z vesnice komunikace III/4056 spojující obec se silnicí I/23, se kterou se tato cesta kříží v přidružené osadě Veverka. Vesnicí prochází cyklotrasa č. 5217.\n\n\n\n\n"}
{"id": "108578", "url": "https://cs.wikipedia.org/wiki?curid=108578", "title": "Naloučany", "text": "Naloučany\n\nObec Naloučany (německy \"Nalouczan\", \"Nalautschan\") se nachází v okrese Třebíč v Kraji Vysočina. Žije zde obyvatel. Mezi obcí Naloučany a sousední obcí Ocmanice protéká řeka Oslava.\n\nPrvní písemná zmínka o obci pochází z roku 1238. Obec byla do roku 1872 součástí obce Náměšť nad Oslavou. Mezi lety 1949–1960 byla obec začleněna do okresu Velká Bíteš. V roce 1924 byl v obci založen Sokol a v roce 1868 byla založena obecná škola.\n\nV letech 2006–2010 působil jako starosta František Netrda, od roku 2010 tuto funkci zastává Antonín Havlíček.\n\n\n\n\n"}
{"id": "108579", "url": "https://cs.wikipedia.org/wiki?curid=108579", "title": "Radkovice u Hrotovic", "text": "Radkovice u Hrotovic\n\nObec Radkovice u Hrotovic (německy Radkowitz) se nachází v okrese Třebíč v Kraji Vysočina. Žije zde obyvatel. Charakterem zemědělská obec s většinou lesů v katastru.\n\nPrvní písemná zmínka o obci pochází z roku 1252, kdy se připomíná jako zboží hradu Bítov. Roku 1715 nechal v Radkovicích u Hrotovic František Josef Ostešovský, majitel myslibořického panství, postavit kapli Čtrnácti svatých pomocníků a roku 1745 je v obci zřízena duchovní správa. Roku 1771 byla založena škola. Roku 1824 byly Radkovice přifařeny do Biskupic, od roku 1899 jsou samostatná farnost. Až do roku 1921 byly Radkovice součástí myslibořického a po spojení hrotovického panství, místní panský dvůr majitele A. Drehera měl před pozemkovou reformou v pachtu Ferdinand Slavík. Do roku 1924 byla částí Radkovic obec Pulkov.\n\nDo roku 2014 zastával funkci starosty Bohumil Horník, od roku 2014 vykonává funkci starosty Ing. Milan Hlouch.\n\n\n\n\n"}
{"id": "108580", "url": "https://cs.wikipedia.org/wiki?curid=108580", "title": "Graduále", "text": "Graduále\n\nGraduále je jedna z \"antifon\" užívaných při katolické mši, zejména před reformou mše provedenou na Druhém vatikánském koncilu. V předkoncilní mši bylo Graduále užíváno coby zpěv spojující obě hlavní mešní čtení z Písma svatého. Mělo být zpíváno latinsky, ovšem v našich zemích byl jeho latinský text většinou přečten knězem, zatímco věřící zpívali příslušnou sloku mešní písně nazvanou rovněž \"Graduále\" a vyjadřující vděk za zjevení Písma svatého a odhodlání podle Písma žít. Např. sloka Graduále z mešní písně \"Ejhle oltář\" ke svátku věrozvěstů Cyrila a Metoděje měla tento text:\n\nSlovo pochází zřejmě z latinského slova \"gradus\" neboli \"stupeň\" a vyjadřuje skutečnost, že latinský text Graduále nebo stejnojmenná sloka mešní písně byly zpívány v době, kdy kněz či jáhen se po přečtení latinského textu Graduále na pravé straně oltáře přesouvali na levou stranu oltáře, kde měli číst Evangelium, a jako přípravu na čtení Evangelia se modlili příslušnou tichou modlitbu \"na stupních oltářních\", tj. uprostřed před oltářem.\nGraduále je nejvýznamnější a také nejstarší z mešních antifon. Může být chápáno jako ozvěna žalmů recitovaných při bohoslužbách v synagogách. Původně jej tvořily celé texty žalmů, ovšem ty byly postupně zkracovány a bylo z nich ponecháno jen to, co nejlépe vyjadřovalo myšlenku daného liturgického dne.\n\nGraduále v širším slova smyslu je chápáno jako spojení úryvku ze starozákonních žalmů, nazývaného jako Graduále v užším smyslu, a \"alelujového verše\", který tvoří krátký text, z obou stran obklopený zvoláními \"Aleluja!\". Graduále pro slavnost sv. Cyrila a Metoděje mělo tedy tuto podobu:\n\n\"Sacerdótes ejus induam salutári: et sancti ejus exsultatióne exsultábunt. – Illuc prodúcam cornu David; parávi lucérnam Christo meo. Allelúja, allelúja. – Jurávit Dóminus, et non poenitébit eum: Tu es sacérdos in ætérnum, secúndum órdinem Melchísedech. Allelúja.\"\n\nneboli česky:\n\n\"Jeho kněze obleču ve spásu: a svatí jeho budou plesati. – Tam provedu roh Davidův; svému pomazanému jsem svíci připravil. Aleluja, aleluja. – Přísahal Hospodin a nebude toho litovat: Ty jsi kněz navěky, podle řádu Melchisedechova. Aleluja.\"\n\nAlelujový verš byl v době postní nahrazován zpěvem zvaným \"Traktus\", který neobsahoval slavnostní \"Aleluja!\" Naopak v době velikonoční bylo celé Graduále nahrazeno tzv. velkým alelujovým veršem.\nGraduále jako celek vyjadřuje myšlenku daného liturgického dne a tvoří spojovací článek mezi oběma čteními předkoncilní katolické mše. Text Graduále se proto mění spolu s těmito čteními. Na Graduále navazuje o velkých svátcích \"Sekvence\" neboli chvalozpěv k příslušnému svátku. Sekvence jsou však postupně omezovány a dnes už se závazně užívá pouze Sekvence na slavnost \"Vzkříšení\" a \"Seslání Ducha svatého\".\n\nVe shodě s příslušnými liturgickými ustanoveními přijatými na Druhém vatikánském koncilu je graduále v užším smyslu, tedy příslušné úryvky ze žalmů, v soudobé mši nahrazeno tzv. \"responsoriálním žalmem\" (viz mše), neboli celým, nezkráceným textem příslušného žalmu prokládaného antifonami. Dřívější graduále se tedy většinou nepoužívá. Využití však nachází na poli hudebním, neboť graduále bylo podobně jako další části mše zhudebňováno klasickými skladateli. Druhá část graduále v širším smyslu, tedy alelujový verš, je ponechán, ovšem o nedělích a slavnostech je od responsoriálního žalmu či graduále oddělen tzv. \"druhým čtením\" z Písma svatého. U nás je tento verš většinou nahrazován příslušnou slokou mešní písně nazvanou nyní \"Před Evangeliem\" a odpovídající dřívější sloce \"Graduále\" (viz výše).\n"}
{"id": "108581", "url": "https://cs.wikipedia.org/wiki?curid=108581", "title": "Pyšel", "text": "Pyšel\n\nObec Pyšel (německy \"Pischel\", nářečně též \"Pêšel\") se nachází v okrese Třebíč v Kraji Vysočina. Žije zde obyvatel. Obec se dělí na dvě části, vlastní Pyšel a vesnici Vaneč.\n\nNázev obce je odvozen od slova „\"pyšeti\"“, což znamená funěti. Historicky nesla obec jméno \"Pýšelec\", poté od roku 1880 došlo ke změně na \"Pýšelo\", od roku krátce 1900 \"Pyšelo\" (německy \"Pischello\"), od roku 1918 nese obec současné jméno\".\" \n\nPrvní písemná zmínka o obci pochází z roku 1349. Obec byla do roku 1900 a od roku 1964 součástí obce Vaneč. Mezi lety 1949 a 1960 byla obec začleněna do okresu Velká Bíteš. V roce 1848 byla v obci otevřena obecná škola a v roce 1896 byla založena hospodářská beseda, v roce 1898 hasiči, v roce 1911 Národní Jednota a Omladina a v roce 1924 Orel a sportovní klub.\n\nV letech 2006–2010 působila jako starostka Věra Machátová, od roku 2010 tuto funkci zastává Mgr. Martina Brestovská.\n\n\n\n\n\n"}
{"id": "108582", "url": "https://cs.wikipedia.org/wiki?curid=108582", "title": "Slavičky", "text": "Slavičky\n\nObec Slavičky ( ) se nachází v okrese Třebíč v Kraji Vysočina, 7 km na jihovýchod od Třebíče. Žije zde obyvatel. Ke Slavičkám patří i místní části Okrašovice a Pozďátky, stejně jako část osady Dobrá Voda.\n\nPřímo skrze obec žádná frekventovaná silnice neprochází. Hlavní silniční tah k blízké jaderné elektrárně Dukovany vede vedle Slaviček (silnice č. II/351). Obec leží na jihovýchodním okraji Třebíčské kotliny.\n\nPrvní písemné zmínky o Pozďátkách a Okrašovicích sahají až do roku 1101. Pokud jde o Slavíčky, zmínky o nich se datují do roku 1556, lze ale předpokládat její existenci již dříve. Nejcennější památka se nachází ve Slavičkách. Je to smírčí kámen, který připomíná vraždu z roku 1534. Od konce 60. let 20. století je kulturní památkou.\n\nV 18. století se v Dobré Vodě nacházely sirovodíkové lázně s léčivými sirnými prameny, které byly známé po okolí. Z novodobé historie je známá kauza skládky nebezpečných odpadů u Pozďátek, kam bylo přerovskou firmou navezeno téměř 10 000 tun síranu železnatého, na který skládka nebyla vybavena.\n\nDo roku 2014 zastával funkci starosty Ing. Jiří Válal, od roku 2015 vykonává funkci starosty Radek Palát.\n\nV roce 2016 získala místní knihovna ocenění Knihovna Vysočiny 2016.\n\n\n\n"}
{"id": "108583", "url": "https://cs.wikipedia.org/wiki?curid=108583", "title": "Rouchovany", "text": "Rouchovany\n\nObec Rouchovany se nachází v okrese Třebíč v kraji Vysočina. Žije zde obyvatel. Obcí prochází silnice druhé třídy II/396, obcí také prochází cyklistická trasa 401. Na části katastru obce stojí Jaderná elektrárna Dukovany\n\nNázev obce pochází pravděpodobně ze slova ruchati, jež bylo základem pozdějších názvů obce (\"Ruchov\", \"Rohowan\", \"Rochowann\", \"Rouchovany\"). 4000 let př. n. l. se na dvou lokalitách v katastru obce usídlil lid s moravskou malovanou keramikou. V pozdější době, vzniká v místě dnešních Rouchovan vymýcením lesa osada podkovovité podoby. První písemná zmínka o obci pochází z roku 1243.\n\nV blízkém okolí se nachází archeologická lokalita Mstěnice nebo hrady Rabštejn, Templštejn, Holoubek.\n\nZaložen už roku 1882\nRoku 1891 chodili členové na cvičení do Skryjí, kde se cvičilo na pile L. Rosenbauma, v Rouchovanech se cvičilo ve stodole br. Štěpánka (dům č. 13 proti škole). Roku 1892 byl jednotě darován prapor, roku 1928 z darů občanů byla postavena budova sokolovny.\nRouchovanští loutkaři každý rok přes zimu nacvičí a na jaře odehrají novou hru pro děti. V roce 2017 to byla pohádka \"Jak kašpárek přechytračil draka\".<br>\nNa divadelní hry spolku Aktivní matky navázal Rouchovanský ochotnický spolek RUM, který měl v srpnu 2016 premiéru hrou \"Nájemníci pana Swana\". Velký úspěch měl i písničkál \"Stalin\", muzikál \"Tři a půl mušketýra\" nebo veselohra \"Chyťte zloděje\".\n\n\nHistorie dechové hudby v Rouchovanech začíná v době první republiky. Po druhé světové válce se z Rumunska vrátil do rodné vesnice Karel Nebert a převzal vedení rouchovanské kapely. Na posledním všesokolském sletu v roce 1948 měla kapela 49 členů. Současný kapelník dechové hudby Rouchovanky, Standa Slatinský, kapelu převzal v r.2001 s pěti muzikanty.\nDalší kapely z Rouchovan jsou hard rocková skupina Cayman nebo heavy metalová skupina Vanderoy.\n\nHody jsou všeobecně vnímány jako oslava sklizně a úrody. První hody na svátek sv. Václava (28.září) se konaly v Rouchovanech už v roce 1930. Domluvily se na tom spolky TJ Sokol a M.J.R.D. Řízením hodů byl pověřen Vratislav Bělík, který další rok navrhl a obstaral čtyři ženské kroje, vesty pro stárky byly zakoupeny až v roce 1933. Tyto první kroje byly pořízeny a zaplaceny republikánským dorostem.\n\nV roce 1947 zavádělo 8 krojovaných plus chasa, dnes pravidelně zavádí 12 krojovaných párů.\n\nV roce 1900 se konala v Rouchovanech krajinská hospodářsko-průmyslová výstava v budově obecní školy a různých budovách a pozemcích obecních.<br>\n9. září v neděli – výstavu zahájil starosta Jan Kočí, odpoledne slavnost obžínková, večer věneček s hudbou pana Černého.<br>\n10. září – výstava dobytka a zvířectva (45 vystavovatelů), plodiny (6 vystavovatelů), stroje hospodářské (28 vystavovatelů), živnostníci (30 vystavovatelů)<br>\n11. září – závody v orání, odpoledne koncert<br>\n12. září – hromadné návštěvy spolků, odpoledne přednášky<br>\n13. září – hromadné návštěvy školních dítek, odpoledne rozdílení odměn<br>\nVýroční trhy se konaly v Rouchovanech čtyřikrát do roka, první den byl vždy trh na dobytek, druhý den na zboží. V roce 1936 byly trhy 7.–8. dubna, 16.–17. června, 1.–2. září, 22.–23. prosince.\n\nV obci stojí škola T. G. Masaryka, jejíž budovu prezident první Československé republiky navštívil. V roce 2017 byl v Rouchovanech otevřen zimní stadion s rolbovanou lední plochou. Obec provozuje veřejné tábořiště u přírodního rybníku Stejskal.\n\nK 31.12.2017 žilo v Rouchovanech 1106 obyvatel a v Šemikovicích 70 obyvatel.\n\n\nŘímskokatolická farnost Rouchovany se nachází v brněnské diecézi, v třebíčském děkanství. Do farnosti patří 3 obce:\na také dvůr Boříkovice a statek Nové Dvory. Do roku 1975 do farnosti patřily i 3 zaniklé vsi:\n\n\n\n\n\n"}
{"id": "108584", "url": "https://cs.wikipedia.org/wiki?curid=108584", "title": "Lhánice", "text": "Lhánice\n\nObec Lhánice (německy \"Lhanitz\", \"Elhanitz\") se nachází v okrese Třebíč v Kraji Vysočina. Žije zde obyvatel.\n\nJižně od obce se nachází údolí řeky Jihlavy s Přírodním parkem Střední Pojihlaví.\n\nPrvní písemná zmínka o obci pochází z roku 1349. Do roku 1890 byla obec součástí obce Mohelno. Mezi lety 1949 a 1960 byla obec začleněna do okresu Velká Bíteš. V roce 1898 byli v obci založeni hasiči, v roce 1924 i spolek Domovina. V roce 2017 má dojít k rekonstrukci obecní budovy a rekonstrukci hasičské zbrojnice.\n\nV letech 2006–2010 působil jako starosta Jan Brachetka, od roku 2010 do roku 2018 tuto funkci zastával Josef Ležák, od roku 2018 zastává funkci starostky Alena Treuová.\n\nLhánice patří do Římskokatolické farnosti Mohelno.\n\n\n\n\n"}
{"id": "108585", "url": "https://cs.wikipedia.org/wiki?curid=108585", "title": "Sterilizace", "text": "Sterilizace\n\nSterilizace může být:\n\n\n"}
{"id": "108589", "url": "https://cs.wikipedia.org/wiki?curid=108589", "title": "Rudíkov", "text": "Rudíkov\n\nObec Rudíkov (starší názvy \"Rvdwicow\", \"Rvdwyco\", \"Rudwicowi\") se nachází v okrese Třebíč v kraji Vysočina. Žije zde obyvatel.\n\nKolem obce prochází železniční trať Křižanov – Studenec a frekventovaná silnice z Třebíče do Velkého Meziříčí spojující Třebíč s dálnicí D1. Na západ od obce se nachází Bukový kopec (600 m n. m.), obce se nachází na severovýchodním okraji Jaroměřické kotliny. Nedaleko obce protéká Klapovský potok.\n\nPrvní písemná zmínka o obci pochází z roku 1234, kdy Heřman z Rudíkova daroval patronaci kostela klášteru v Oslavanech. Po bitvě na Bílé hoře byla k farnosti v Rudíkově přifařena třebíčská a tasovská farnost, tento stav trval až do roku 1660.\n\nV roce 1975 byla v Rudíkově postavena školní budova, která byla projektována jako škola, kam bude jezdit mnoho návštěv. Do rudíkovské základní školy chodil prezident Ludvík Svoboda, součástí budovy byla také \"Síň tradic\", která byla věnována někdejšímu prezidentovi Svobodovi, stejně tak byly v budově do tříd vybudovány průhledy do tříd, kterými delegace měly koukat na studenty. Škola je pojmenována po prezidentovi Svobodovi, toto pojmenování získala v roce 1980.\n\nDo roku 2014 zastávala funkci starosty Jana Nožičková, od roku 2014 vykonává funkci starosty Zdeněk Souček.\n\nČeská pošta v rámci programu Pošta Partner jednala v roce 2016 o zrušení pošty a jejím provozování třetí osobou.\n\nV roce 2018 získala obec ocenění v soutěži Vesnice Vysočiny 2018, konkrétně obdržela Diplom za společenský život v obci.\n\nKolem obce vede silnice II/360, která je přivaděčem k dálnici D1, v roce 2021 by měla být rozšířena a rekonstruována právě v oblasti okolo Rudíkova. Spolu s tím je navržena stavba průchodu pod silnicí nedaleko rudíkovského hřbitova. V roce 2019 je plánována rekonstrukce cesty k železničnímu nádraží. Obec prohlásila, že pokud nebude zajištěn bezpečný přechod přes nově budovoanou silnici, tak budou stavbu nového obchvatu obce, po kterém se má jezdit rychlostí 90 km, blokovat.\n\n\n\nV obci působí řada aktivních spolků, které pořádají pro spoluobčany spoustu akcí (Samozvaná kuželkářská společnost, Sokol, SDH, sportovní kluby). Na kopci u Rudíkova byla na vodovodním potrubí z vodní nádrže Mostiště postavena armaturní šachta v podobě ponorky.\n\n\n"}
{"id": "108591", "url": "https://cs.wikipedia.org/wiki?curid=108591", "title": "Štěměchy", "text": "Štěměchy\n\nObec Štěměchy ( ) se nachází v okrese Třebíč v Kraji Vysočina, necelých 13 km západně od Třebíče. Žije zde obyvatel. Obec je součástí Mikroregionu Podhůří Mařenky. Obcí prochází silnice první třídy I/23.\n\nPrvní písemná zmínka o obci pochází z roku 1279.\n\nDo roku 2014 zastávala funkci starosty Marie Báňová, od roku 2014 vykonává funkci starosty Ing. Václav Křivan.\n\nTvrz ve Štěměchách se poprvé připomíná roku 1279. Od roku 1386 byla uváděna jako majetek Hechtů z Rosic. Následně tvrz získali Brtničtí z Valdštejna, ale od roku 1408, kdy ji pobořil Hynek z Valdštejna, se uvádí jako pustá. V katastru obce leží nejvyšší bod okresu Třebíč – hora Mařenka (711 m), na vrcholu jejímž vrcholu byla na podzim 2012 dokončena turistická rozhledna.\n\n\n\n\n"}
{"id": "108594", "url": "https://cs.wikipedia.org/wiki?curid=108594", "title": "Třebelovice", "text": "Třebelovice\n\nObec Třebelovice (starší názvy \"Trziebolowicz\", \"viliam Trzebelowicz\", \"Trebolovicz\") se nachází v okrese Třebíč v kraji Vysočina. Žije zde obyvatel.\n\nObcí prochází železniční trať z Jemnice do Moravských Budějovic, postavená v roce 1895, první vlak po trati projel 8. listopadu, obcí také prochází silnice druhé třídy II/152.\n\nPrvní písemná zmínka o obci pochází z roku 1365. Od roku 1609 byla vesnice součástí jemnického panství, Kateřina Meziříčská prodala Zikmundovi z Teufenbachu Jemnici a spolu s ní i Třebelovice, patřila pak do jemnického panství. Mezi lety 1895 a 1896 byla v obci a okolí stavěna železniční dráha, první jízda pak proběhla 8. listopadu 1896.\n\nV říjnu 2016 byla převzata místní pobočka České pošty v rámci programu Pošta Partner majiteli Hospody u Valů.\n\nDo roku 2014 zastával funkci starosty Ing. František Čajka, od roku 2014 vykonává funkci starostky Bc. Jana Frühaufová.\n\n\n\n\n\n"}
{"id": "108610", "url": "https://cs.wikipedia.org/wiki?curid=108610", "title": "Svatý Ubald", "text": "Svatý Ubald\n\nSvatý Ubald z Gubbie (též \"Ubald Baldassini\") (* 1080–1085 v Gubbii; † 16. května 1160) byl biskupem ve městě Gubbio v Umbrii ve střední Itálii.\n\nNarodil se ve vznešené rodině v Gubbii, jeho rodiče však brzy zemřeli, proto vyrůstal v klášteře. Roku 1140 byl vysvěcen na kněze a své dědictví rozdělil chudým. Pravděpodobně léta Páně 1129 byl papežem Honoriem II. jmenován biskupem v Gubbii, poté co již dříve odmítl své jmenování biskupem perugijským.\n\nPapež Celestýn III. Ubalda svatořečil 5. března 1192.\n\nDnes se v Gubbii pravidelně pořádá slavnost ke cti svatého Ubalda, takzvaná Corsa dei Ceri – tento zvyk se udržuje již více než 700 let, jde vlastně o závod v přenášení těžkých klád, tzv. ceri, z náměstí do baziliky, vystavěné na vysokém kopci. Do konečného boje o vítězství postupují tři družstva. \"Ceri\" představují svaté a každý rok závod vyhraje kláda, jež představuje svatého Ubalda.\n\nSvatý Ubald bývá zobrazován v biskupském rouchu, s čertem prchajícím před ním. Je patronem dětí, patronem na ochranu proti nervovým chorobám a posedlosti.\n\nJeho svátek se slaví 16. května.\n"}
{"id": "108615", "url": "https://cs.wikipedia.org/wiki?curid=108615", "title": "BN", "text": "BN\n\nSpojení písmen B a N může mít různé významy:\n\n\n\n"}
{"id": "108649", "url": "https://cs.wikipedia.org/wiki?curid=108649", "title": "Sterilizace (lékařství)", "text": "Sterilizace (lékařství)\n\nSterilizace v lékařství se zabývá zbavením rozmnožovací schopnosti jedince. Sterilizací rozumíme umělé vyvolání sterility, kterého se dosahuje chirurgickým přerušením, uzavřením nebo odstraněním vejcovodů u ženy a přerušením chámovodů u muže (sterilizace podáním léků není známa). Sterilizace brání oplodnění, ale neodstraňuje ani nepoškozuje samotné pohlavní žlázy (na rozdíl od kastrace). V těle ženy ani muže nedochází k žádným hormonálním změnám po provedeném výkonu, proto patří z hormonálního pohledu k nejšetrnějším metodám antikoncepce. Každý, kdo se rozhodne nebo je mu doporučena sterilizace, musí být informován o nevratnosti provedeného výkonu a následné otěhotnění je možné již jen metodami in vitro fertilizace, IVF.\n\nSterilizaci ženy lze v současné době provádět laparotomicky (z otevřeného přístupu přes stěnu břišní, nejčastěji současně při císařském řezu), miniinvazivně laparoskopicky (nejčastěji z jednoho vpichu v místě pupku) a hysteroskopicky (uzávěr vejcovodů přes pochvu a dělohu). Sterilizace muže probíhá formou podvázání chámovodů.\n\nSterilizace ženy se vykonává přerušením, obliterací (uzavřením) nebo až odstraněním vejcovodů, čímž je znemožněno putování vajíčka od vaječníků do dělohy a pochopitelně také jeho setkání se spermiemi. Lidské vajíčko má mikroskopický rozměr a v případě, že je jeho transport vejcovodem znemožněn, beze zbytku se vstřebá.\n\nSterilizace při laparotomii – nejstarší způsob provedení sterilizace. Je provedeno zhmoždění nebo přerušení vejcovodů z otevřeného řezu břišní stěny (metoda dle Pomeroye – ohnutí vejcovodu a podvázání, následné odstřižení vzniklé kličky, metoda dle Madlenera – zhmoždění vejcovodu a naložení stehu). V současné době se nejčastěji tato metoda používá při císařském řezu nebo při otevřeném výkonu z jiného důvodu. Tento výkon prodlouží operaci asi o 1–2  minuty.\n\nMetoda z minilaparotomie – tato metoda se využívá pouze výjimečně. Je možná po spontánním porodu do 48 hodin, kdy se využívá toho, že děloha je ještě velká a dosahuje až k pupku, kde jsou z řezu o velikosti přibližně 5cm přerušeny vejcovody.\n\nTyto způsoby sterilizace jsou možné jen za užití anestézie, celkové nebo jen svodné (znecitlivění do páteře). \n\nLaparoskopická sterilizace – začátkem 70. let 20. století se začala rozvíjet metoda laparoskopie a jedním z prvních výkonů byla právě sterilizace. Do dutiny břišní je nejčastěji v místě pupku z jednoho vpichu zaveden plyn a poté operační nástroj (laparoskop) s kamerou, světlem a pracovním kanálem (obsahuje elektrické pálení a nůžky). Vejcovod je možno uzavřít různými způsoby, jak je patrné na obrázku č. 1. Tento výkon vyžaduje krátkou celkovou narkózu, trvá zpravidla 15–20 minut. Po zavedení laparoskopu zůstává v oblasti pupku jen nepatrná jizvička.\n\nHysteroskopická ambulantní sterilizace – v současné době se rozšiřují metody sterilizace prováděné přes pochvu a přes dělohu. Do vejcovodu ústícího v dutině děložní byla v minulosti zaváděna buď látka, která vejcovod uzavře přímo jizvením (silikon, quinacrin aj.), nebo se vkládala tělíska plnící funkci jakési zátky (polyethylen, nylon aj.). Od těchto metod bylo pro nespolehlivost upuštěno. V České republice je od roku 2012 dostupný jediný způsob z těchto metod, jedná se o ESSURE systém, kdy se vkládá do každého z obou vejcovodů expandující nikl-titanová spirálka obsahující polyethylen, který způsobí vytvoření biologické zátky a vejcovod je trvale zneprůchodněn – obr. č. 2. Zajímavé je, že se výkon provádí bez jakéhokoliv znecitlivění a žena odchází ihned domů.\n\nSterilizace mužů se provádí podvázáním chámovodů (vasektomie). K operaci stačí lokální umrtvení. Po drobném naříznutí šourku může dojít k podvázání nebo přerušení obou chámovodů. Řez na šourku je tak malý, že se často ani nemusí zašívat a zahojí se sám. Tato metoda je velice bezpečná a s minimem komplikací, je prováděna urology. Nefunguje ihned, je nutno vyšetření kontrolního spermiogramu s odstupem 15-30 ejakulací. V některých zemích jde o častou metodu antikoncepce, ale v České republice je málo využívána.\n\nJako chemická sterilizace (mužů i žen) se označuje podávání lékařských přípravků (prášků, pilulek), způsobujících neplodnost (inhibují tvorbu vajíček u žen a spermií u mužů). Na rozdíl od ostatních postupů je tento neinvazivní a do velké míry vratný.\nPlošná a nedobrovolná sterilizace určité skupiny obyvatelstva se neslučuje s demokratickými principy ani lidskými právy, přesto k ní v historii v několika případech či za určitých podmínek došlo.\n\nNechvalně známá byla sterilizace žen v koncentračních a vyhlazovacích táborech za II. světové války; v některých případech docházelo k hromadným sterilizacím na tisících nic netušících občanů v rámci různých tajných státních projektů, ale jindy (typicky v 1. polovině 20. století) byly tyto programy veřejně projednané a schválené. Příkladem může být Virginia Eugenical Sterilization Act, v jehož rámci bylo ve Virginii mezi lety 1924 a 1979 sterilizováno minimálně 65 tisíc Američanů.\nSterilizaci nově upravuje zákon č. 373/2011 Sb., o specifických zdravotních službách, v platném znění, který nahradil směrnici starou 40 let. Sterilizace může být provedena ze zdravotních nebo jiných než zdravotních důvodů. Zdravotními důvody se rozumí takové nemoci nebo vady, u nichž existuje vysoká míra pravděpodobnosti vážného ohrožení zdraví nebo života matky v důsledku těhotenství či  porodu, nebo zdravého vývoje plodu nebo zdraví, příp. života budoucího dítěte. Ze zdravotních důvodů lze provést sterilizaci osobě starší 18 let, která musí k výkonu udělit souhlas, přičemž mezi souhlasem a výkonem musí uplynout nejméně 7 dnů.\n\nBez zdravotních důvodů může o zákrok požádat každý občan starší 21 let na základě písemné žádosti, mezi souhlasem a výkonem v tomto případě je vyžadována lhůta nejméně 14 dnů. Pacient musí být poté poučen svým ošetřujícím lékařem o povaze zákroku a jeho možných rizicích, a to v přítomnosti svědka z řad zdravotních pracovníků. Bude-li chtít, má právo i na přítomnost dalšího svědka. Nový zákon vyžaduje souhlas komise jen v následujících případech: u pacienta s omezenou svéprávností tak, že není způsobilý posoudit poskytnutí zdravotních služeb, popřípadě důsledky jejich poskytnutí; a u nezletilého pacienta.\n\nNejobávanějším rizikem je možnost, že si žena či muž následně vše třeba po letech rozmyslí – proto je velmi důležité, aby žadatelé byli důkladně poučeni o charakteru zákroku a o trvalé neplodnosti jako jeho důsledku. Opatření daná zákonem (např. 14denní lhůta, než se k samotnému zákroku předstoupí atd.) směřují právě k tomu, aby rozhodnutí o sterilizaci nečinili žadatelé neuváženě, pod tlakem momentální situace nebo ve stresu. Dosáhnout těhotenství je poté možno jen metodami oplodnění ve zkumavce, in vitro fertilizací, IVF.\n\nV roce 1998 při revizi anglické odborné literatury bylo nalezeno více než 200 anglicky psaných odborných článků pojednávající o post-sterilizačním syndromu u žen. Jedná se o následné poruchy menstruačního cyklu, zvýšené krvácení, změny sexuálního chování a libida a zvýšení premenstruačního syndromu. Pojednání je možno nalézt i v současné literatuře. Zdroje se shodují, že nebyly vystopovány hormonální změny v těle ženy, ale zejména u žen, které jsou mladší 30 let může k těmto nežádoucím projevům dojít. Nicméně se přesto jedná o malé riziko.\n\nSterilizace patří mezi nejspolehlivější antikoncepční metody, její selhání se počítá na zlomky procenta (Pearlův index 0,02–0,5) a může nastat pouze tehdy, když je přerušení\nvejcovodu provedeno nedostatečně, nebo vzácně dojde v důsledku individuální silně vyvinuté reparační schopnosti organizmu k jeho opětovnému samovolnému zprůchodnění.\n\nV současné době se ukazuje, že vejcovody mají úzký vztah ke zhoubnému nádoru vaječníku. Zjistilo se, že pouhá sterilizace ženě snižuje až o 30 % riziko tohoto nádoru a odstranění vejcovodu o 60-70 %, proto bude ke zvážení kompletního odstranění vejcovodů při provádění sterilizace při příhodných podmínkách.\n\n"}
{"id": "108650", "url": "https://cs.wikipedia.org/wiki?curid=108650", "title": "Sterilizace (mikrobiologie)", "text": "Sterilizace (mikrobiologie)\n\nSterilizace (nebo také sterilace) je soubor činností směrujících k odstranění nebo usmrcení buněk v daném prostředí. Metody používané pro sterilaci mají dlouhou historii. Louis Pasteur poprvé použil tepla pro uchování vína (1864) a již předtím bez plného chápání procesu bylo tepla používáno v konzervačním průmyslu (cca 1700). Další sterilační techniky jako filtrace byly užity v 19. století.\n\nBuňky se usmrcují buďto suchým teplem (vzduchem), nebo vlhkým teplem za použití Kochova hrnce či autoklávu. Zvláštním případem použití vlhkého tepla je frakcionovaná sterilace. Usmrcování buněk mikroorganizmů může též probíhat při použití záření (např. UV, ionizující) či mikrobicidními plyny.\n\nJiné rozdělení spočívá ve fyzikálních (horký vzduch, přehřátá pára, ionizační záření) a chemických metodách (chemické roztoky, mikrobicidní plyny).\n\nSpeciálním druhem sterilizace je kontinuální sterilizace, která probíhá nepřetržitě.\n\nVar není plně účinná metoda sterilace.\n\nSterilizace vlhkým vzduchem je nejčastějším a nejspolehlivějším typem sterilace nástrojů a laboratorních materiálů. V průběhu této sterilizace dochází ke karamelizaci cukrů, denaturaci bílkovin (při vyšším obsahu bílkovin v materiálu je nutno sterilaci prodloužit), inaktivaci vitamínů, Maillardově reakci sacharidů s aminokyselinami, polymeraci a hydrolytickému poškození sloučenin. Provádí se buďto za použití Kochova hrnce (vodní pára do 100 °C) nebo autoklávu (vodní pára o teplotě 121 °C při tlaku 101,5 kPa a době okolo 23 min.). Zvláštním případem sterilace vlhkým teplem je pak použití frakcionované sterilace.\n\nJedná se o méně častý sterilizaceční postup, který je také méně účinný. Využívá se nejčastěji ke sterilizaci skleněných a kovových předmětů, v plameni o 160 °C a výše. Teplota musí působit delší čas.\n\nPoužívá se často v laboratořích a zdravotnických zařízeních k likvidaci buněk na objektech a nástrojích používaných k úkonům vyžadujícím aseptické prostředí.\n\nTento typ usmrcování buněk se používá k ošetření předmětů či povrchů v laboratořích. Jeho velkou nevýhodou je však možná reakce plynu s komponenty, nespolehlivé působení a nebezpečí výbuchu. Typickým představitelem plynu pro sterilizaci je Ethylenoxid.\n\nPři sterilizaci tekutých materiálů (např. vakcíny, séra) v biotechnologických laboratořích a ve zdravotnictví se používá filtrace přes speciální filtr (např. nitrocelulózový) o velikosti pórů 0,1-0,2 μm.\n\nSamotný proces sterilizace je ovlivňován řadou činitelů. Sterilizace v otevřeném prostředí je ovlivňována chemickými a fyzikálními vlastnostmi. Velkou roli hraje teplota. V případě sterilizace chemických sloučenin hraje roli pH a obsah bílkovin. Dalším významným faktorem je též počáteční kontaminace, tedy počáteční množství buněk.\n\nK určení účinnosti sterilizace se používá řada matematických výpočtů. Jedním z nich je výpočet cílové kontaminace, kdy cílová kontaminace je rovna počtu kontaminačních řádů (rozdíl počáteční a koncové kontaminace, měřený v řádech) kráte čas potřebný na snížení o jeden řád; při určité teplotě. Indikátorem sterilizace je pak mikrob \"Bacillus stearothermophylus\", který vydrží 121 °C 8 -12 s. Jeho čas pro snížení úrovně kontaminace o jeden řád je pak 1,5 – 4 sekundy.\n\nCca 15 procent nákladů při přípravě kosmických sond stojí sterilizace. Sondy jsou připravovány ve filtrovaném, extrémně čistém prostředí. Dekontaminaci sondy od pozemského života nelze provést z principiálních důvodů absolutně, ale lze minimalizovat pravděpodobnost biologické kontaminace cílové planety: při pravděpodobnosti 1:1000 (10) se předpokládá, že jen v jednom případě z tisíce by mohlo k lokální kontaminaci dojít.\n\nHorká pára při teplotě 120 až 135 °C působící desítky minut běžné užívaná v chirurgii nebo mikrobiologii (autokláv) způsobuje korozi a nedostane se pod povrch.\n\nPro kosmické účely je zapotřebí hloubková sterilizace všech jednotlivých prvků, optimálně i kompletní sondy. Použitelné je „vypékání“ při teplotách nad 110 °C za extrémně malé vlhkosti po dobu mnoha desítek hodin, což je však na hranici maximální zátěže elektroniky. Další variantou je záření gama paprsky při dávkách kolem 2,5 Mrad (vysoce nad letálním účinkem), problém je ovšem opět trvanlivost elektroniky a optiky. V současnosti je běžná kombinace různých metod povrchové i hloubkové sterilace v maximálně čistém až aseptickém prostředí.\n\n"}
{"id": "108652", "url": "https://cs.wikipedia.org/wiki?curid=108652", "title": "Radiace", "text": "Radiace\n\nRadiace může označovat:\n"}
{"id": "108654", "url": "https://cs.wikipedia.org/wiki?curid=108654", "title": "Záření beta", "text": "Záření beta\n\nZáření beta jsou elektrony (β) nebo pozitrony (β), které vznikají při radioaktivním rozpadu.\n\nObvykle se pohybují velmi rychle. Nesou elektrický náboj a proto je jejich pohyb ovlivňován elektrickým i magnetickým polem.\n\nOznačení beta částice nebo beta záření pochází z doby, kdy ještě nebyla přesně známa fyzikální podstata radioaktivity. Teprve později bylo prokázáno, že to co první objevitelé označili jako záření beta, jsou jen běžné elektrony (případně méně běžné pozitrony).\n\nPronikavost beta záření je větší než u alfa částic, může pronikat materiály s nízkou hustotou nebo malou tloušťkou, k jeho zastavení stačí vrstva vzduchu silná 1 m nebo kovu o šířce 1 mm.\n\nBeta záření vzniká při beta přeměnách radioaktivních jader. Při těchto přeměnách zůstává počet nukleonů v jádře stejný, pouze se neutron změní na proton (beta mínus přeměna) nebo proton na neutron (přeměny beta plus a elektronový záchyt). Tyto přeměny jsou doprovázeny emisí elektronu a antineutrina nebo pozitronu a neutrina.\n\nJe emitován elektron a antineutrino.\n\nObecný předpis\n\nPříklad:\n\nÚčast elektronu (pozitronu) při jaderných přeměnách poukazuje na skutečnost, že nukleony nejsou fundamentální částicemi. Při přeměně beta mínus se totiž uvnitř jádra mění neutron takto:\n\nPodmínka přeměny:\n\nDochází k emisi pozitronu (antičástice k elektronu) a neutrina.\n\nObecný předpis\n\nPříklad:\n\nPřeměna beta plus spočívá v transformaci protonu na neutron\n\nTato přeměna se rovněž nazývá K záchyt (záchyt elektronu ze slupky K - první atomový orbital). Nastává u jader s přebytkem protonů jako alternativa beta plus přeměny. Proton v jádře pohltí jeden z elektronů z vnitřní slupky elektronového obalu a změní na neutron za současné emise neutrina.\n\nPodle obecné rovnice reakce probíhá takto:\n\na jádro podléhá přeměně, kterou lze obecně vyjádřit rovnicí:\n\nElektronový obal je po tomto ději v excitovaném (vzbuzeném) stavu; uvolněné místo po zachyceném elektronu je zaplněno elektronem z některého z vyšších atomových orbitalů. Přitom dojde k vyzáření přebytečné energie v podobě kvanta elektromagnetického záření, tj. fotonu. Energie fotonu odpovídá rozdílu vazebných energií elektronu mezi vyšším a nižším orbitalem.\n\nPodmínka přeměny:\n\n"}
{"id": "108656", "url": "https://cs.wikipedia.org/wiki?curid=108656", "title": "Mezinárodní trestní tribunál pro bývalou Jugoslávii", "text": "Mezinárodní trestní tribunál pro bývalou Jugoslávii\n\nMezinárodní trestní tribunál pro bývalou Jugoslávii (\"International Criminal Tribunal for the former Yugoslavia\", ICTY) je zkratka pro \"Mezinárodní tribunál pro stíhání osob odpovědných za závažná porušení mezinárodního humanitárního práva spáchaná v bývalé Jugoslávií od roku 1991\" (\"International Tribunal for the Prosecution of Persons Responsible for Serious Violations of International Humanitarian Law Committed in the Territory of the Former Yugoslavia since 1991\").\n\nTribunál byl ustaven rezolucí Rady bezpečnosti Organizace spojených národů číslo 827, přijatou 25. května 1993 a sídlí v Haagu. Do jeho jurisdikce spadají následující zločiny, spáchané na území bývalé Jugoslávie od roku 1991: závažná porušení Ženevských konvencí, porušení válečného práva, genocida a zločiny proti lidskosti. Tribunál soudí pouze jednotlivce, nikoli organizace či vlády. Nejvyšší trest, který může udělit, je doživotní vězení.\n\nPředsedou tohoto tribunálu byl např. americký soudce polského původu Theodor Meron, žalobkyní pak např. Carla del Ponteová. Post vrchního prokurátora zastával Sir Geoffrey Nice.\n\nTribunál zanikne k 31. prosinci 2017. Ukončení jeho činnosti bylo dlouhodobě oddalováno. V srpnu 2003 byla schválena rezoluce OSN č. 1503 a v březnu 2004 rezoluce OSN č. 1534, která vyzývala k dokončení všech případů ICTY do konce roku 2010. K tomu nicméně nedošlo a na základě rezoluce č. 1966 byla činnost tribunálu prodloužena až do roku 2014. Poslední verdikty byly tribunálem vyneseny dne 22. listopadu 2017 a 29. listopadu 2017.\n\nK 16. březnu 2006 bylo obžalováno 161 osob, mezi nejznámější patřili Milan Babić, Ramuš Haradinaj, Radovan Karadžić, Slobodan Milošević, Ratko Mladić, Goran Hadžić či Naser Orić.\n\nSoud se výslovně odmítl zabývat šetřením válečných zločinů politiků a vojáků Spojených států amerických a dalších členských zemí NATO. Jeho bývalá předsedkyně Carla del Ponteová ve své vzpomínkové publikaci také potvrdila, že v době její působnosti nebylo soudu umožněno vyšetřovat vážná podezření o obchodu kosovolbánské mafie a UÇK s lidskými orgány zajatých Srbů.\n\nRadovan Karadžić byl odsouzen 24. března 2016 ke čtyřiceti letům nepodmíněného trestu na základě deseti prokázaných obvinění z genocidy, zločinů proti lidskosti a válečných zločinů, včetně případu srebrenického masakru.\n\nRatko Mladić byl odsouzen 22. listopadu 2017 k doživotnímu trestu. Bylo mu prokázáno celkem 10 obvinění z genocidy, zločinů proti lidskosti a porušení zákonů nebo zvyklostí válečného práva. Jeho proces je posledním procesem tribunálu, případné odvolání již bude řešit Mechanismus OSN pro mezinárodní trestní tribunály.\nK činnosti soudu zaznívala kritika vztahující se k okruhu obžalovaných. Mnozí cítili nespravedlnost, že obviněné Srby nedoprovázeli do Haagu vysoce postavení Chorvati, Bosňáci, Američané a především kosovští a makedonští teroristé. V Srbsku byl rozšířen mezi populací většinový názor, že tribunál je zaujatý a viní především Srby.\n\n\n"}
{"id": "108658", "url": "https://cs.wikipedia.org/wiki?curid=108658", "title": "Lžíce", "text": "Lžíce\n\nLžíce je nástroj sloužící k nabírání potravy z jídelní nádoby a jejímu podávání do úst. Je to také víceúčelová pomůcka v kuchyni.\n\nNazývá se tak i pracovní část stavebního či důlního stroje (bagr, rypadlo), výraz se používá i ve stavebnictví pro nástroj zvaný zednická lžíce, tento název nese i pomůcka při obouvání.\n\nLžíce je známa od starověku. Antická lžíce měla oblý téměř kruhový tvar listu a rovnou úzkou rukojeť. Současný tvar jídelní a kuchyňské lžíce je mělká oválná miska (list), dřík je plochý a rozšiřuje se v rukojeť. Tvar misky (list) i rukojeti se mění v různých dobách měnil. Rukojeť bývá často zdobena. \nv minulosti hojně používané dřevo, později cín, stříbro či (v nejvyšších vrstvách společnosti) zlato. Od poloviny 19. století převládly obecné kovy, poniklované železo, slitiny jako (alpaka, od poloviny 20. století také hliník, v druhé polovině 20. století i plast, současně se rozšířilo i používání nerezové oceli; tyto tři materiály jsou v současnosti nejpoužívanější.\n\nJídelní lžíce se používají buď samostatně, nebo mohou být součástí jídelního příboru.\n\n\nPoužívání lžíce během konzumace jídla umožňuje hygienickou konzumaci tekuté, kašovité či měkké potravy. V případě, že je konzumovaná potrava příliš horká, je možné na lžíci nabrané sousto před spolknutím ochladit foukáním. Časté je též její použití k míchání horkých nápojů či polévek, aby se tím dosáhlo jejich promíchání nebo rychlejšího ochlazení. Lžíci lze při vaření použít i k míchání, kde nahrazuje ve funkci vařečku.\n\nTyto lžíce se též používají při přípravě stravy jako odměrka, neboť v mnoha kuchařských receptech bývá uvedeno množství surovin ve lžících (například: \"Přidáme do hrnce dvě polévkové lžíce mléka\", \"Přidáme čajovou lžičku soli\"...)\n\nPolévkovou lžíci lze použít nouzově jako odměrku i při absenci kuchyňské váhy – vrchovatá lžíce (tj. lžíce \"s čepicí\") představuje cca 25 g sypkého materiálu (mouky, cukru ap.)\n\n\n\n\n"}
{"id": "108672", "url": "https://cs.wikipedia.org/wiki?curid=108672", "title": "Kamenná Hora", "text": "Kamenná Hora\n\nKamenná Hora () je vesnice v severozápadní části okresu Plzeň-sever, část obce Nečtiny. Ve vsi je 25 adres, příslušné katastrální území \"Kamenná Hora\" měří 526,24 ha a PSČ všech adres je 331 63. V roce 2011 zde trvale žili tři obyvatelé.\n\nKamenná Hora leží ve svahu klesajícím od kóty \"U věže\" (679 m) k severovýchodu v nadmořské výšce okolo 620 m. Vesnice leží 8 km západně od Manětína a 3,5 km szz. od Nečtin, přístupná je jen po odbočce od silnice II/193. Na severu sousedí Kamenná Hora s vesnicí Potok, na východě s Doubravicí, na jjv. s Nečtinami, na jihovýchodě s Leopoldovem, na jihozápadě s Čestěnínem a Chudečí a na severozápadě s Krašovem. V Kamenohorském lese, který se rozkládá jižně od vsi, je památný strom Kamenohorský buk.\n\nPrvní písemná zmínka o vesnici pochází z roku 1186.\n"}
{"id": "108675", "url": "https://cs.wikipedia.org/wiki?curid=108675", "title": "Kamenná hora", "text": "Kamenná hora\n\nNázev Kamenná hora nese více vrcholů:\nv Česku:\nnebo je součástí názvu:\nKamenná Hora je také název sídla:\n\nKopce s názvem Kamenná hora na Slovensku:\n\nJde také o druhý nebo původní název těchto vrcholů:\n\n"}
{"id": "108678", "url": "https://cs.wikipedia.org/wiki?curid=108678", "title": "Lee Blackwell", "text": "Lee Blackwell\n\nLee Blackwell (* 18. února 1980 Chelmsford, hrabství Essex, Anglie) patří k anglické špičce skateboardingu.\n\nKolem roku 1991 začal Lee jezdit na skateboardu. \n\nLee Blackwella jste mohli vidět i v těchto skateboardových videích: Squadraphinia, Straight to Dvd, Eastpak Transitions Tour, UKVM, Big Push, Escape from Boredom. Bylo ho možné vidět párkrát i na programu Extreme.\n\n"}
{"id": "108679", "url": "https://cs.wikipedia.org/wiki?curid=108679", "title": "Grijalva", "text": "Grijalva\n\nGrijalva ( [\"grichalva\"]) je řeka v Mexiku (Chiapas, Tabasco). Své jméno dostala po svém objeviteli, kapitánu Juanu de Grijalva v roce 1518.\n\nZdrojnice řeky pramení v Guatemale, Grijalva dále protéká mexickým státem Tabasco a vlévá se do Mexického zálivu. Zhruba 20 km před ústím do Mexického zálivu se Grijalva spojuje s hlavním ramenem delty další významné středoamerické řeky Usumacinta. Společné povodí Grijalvy a Usumacinty má rozlohu 128 390 km², z toho 83 553 km² v Mexiku a 44 837 km² v Guatemale. Obě řeky do zálivu průměrně za rok přivedou 115 536 hm³ vody.\n\nNa středním toku řeky v blízkosti chiapaského hlavního města Tuxtla Gutiérrez se nachází turisty hojně vyhledávaný národní park Cañón del Sumidero.\n\nNa řece byly postaveny 4 velké přehradní hráze, u kterých byly zprovozněny vodní elektrárny.\nPřehradní jezero Belisario Domínguez je největší umělé jezero v Mexiku. Hráz přehrady Manuel Moreno Torres je nejvyšší hrází v Mexiku a zdejší hydroelektrárna má největší instalovaný výkon v Mexiku (pro porovnání: nejvýkonnější česká přečerpávací hydroelektrárna Dlouhé stráně I má výkon 650 MW).\n"}
{"id": "108680", "url": "https://cs.wikipedia.org/wiki?curid=108680", "title": "Klíšťová encefalitida", "text": "Klíšťová encefalitida\n\nKlíšťová encefalitida (též klíšťový zánět mozku) je infekční virové onemocnění napadající mozek a mozkové blány, které často probíhá lehce nebo inaparentně. Přenos původců ze skupiny \"Flaviridae\" se uskutečňuje klíšťaty nebo alimentární cestou.\n\nInkubační doba klíšťové encefalitidy bývá 7 až 14 dnů, může být však i měsíc. Obecně lze říci, že nemoc probíhá hůře u dospělých než u dětí a že po setkání s virem získává člověk s normálně pracujícím imunitním systémem imunitu proti typu viru, který jej napadl, a případně i proti příbuzným virům. Tato imunita však není trvalá, postupem času slábne. Nemoc (pokud vůbec propukne) může mít podobu jen lehkých bolestí hlavy a zvýšené teploty nebo (ve druhé fázi) těžký průběh spojený s prudkými bolestmi hlavy, vysokými horečkami, dezorientací, poruchami motorické koordinace, ztuhnutím šíje, atd. Při těžkém průběhu může dojít k úmrtí nebo k dlouhodobějším či doživotním následkům v podobě ochrnutí, poruchám soustředění či snížení intelektuálního výkonu.\n\nHlavní přenos se odehrává prostřednictvím infikovaných klíšťat, přičemž přirozeným rezervoárem virů jsou zejména hlodavci. Existuje i přenos alimentární cestou skrz tepelně neupravený kozí či ovčí sýr a mléčné výrobky. Známý je případ epidemie ze slovenské Rožňavy, kde v roce 1951 onemocnělo na 600 lidí touto nemocí v důsledku konzumace infikovaného mléka. V roce 1999 bylo na Vsetínsku diagnostikováno 22 případů, u nichž k nakažení došlo patrně v důsledku pozření ovčího sýra vyrobeného z infikovaného mléka. Nemoci, u nichž došlo k přenosu alimentární cestou, mají zpravidla lehčí průběh.\n\nRelativně účinnou prevencí je očkování, jelikož se však klíšťová encefalitida vyskytuje v řadě typů a očkování nebývají komplexní, je třeba zvolit očkovací látku postihující rizika dané oblasti (např. střední Evropy). Očkování proti konkrétním typům poskytuje i částečnou imunitu proti sérologicky příbuzným typům, ale tato poučka neplatí zcela obecně. Očkování se doporučuje u lidí pracujících v rizikových profesích či zabývajících se rizikovými činnostmi (např. tábory v přírodě). Zejména pak pokud jde o lidi, kteří toto provozují v rizikových oblastech, za něž je považováno území, na němž podíl infikovaných klíšťat přesáhne obvyklé 1 %. Po přeočkování po 3 letech je nutné neustálé přeočkování po 5 až 6 letech. V roce 2014 již očkování vyhledalo 23 % české populace, nárůst je připisován kladnému postoji zdravotních pojišťoven a jejich fondům prevence.Jedinou léčbu představuje podpůrná léčba (vitamíny a léky tlumící sekundární projevy nemoci) a klid na lůžku. U závažných případů se podává interferon.\n\nNemoc se vyskytuje na řadě míst v Evropě a Asii, obecně lze říci, že je spojena s rozšířením klíšťat a většina případů je soustředěna do ohniskových oblastí, kde se infikovaná klíšťata v hojné míře vyskytují. Obecně lze říci, že počet případů dlouhodobě mírně roste a plocha rizikových oblastí se pomalu rozšiřuje.\n\nV Česku představují nejvíce rizikovou oblast jižní Čechy a obecně okolí Vltavy a Berounky, kromě toho se za vysoce rizikové označují některé části Jeseníků a Českomoravské vrchoviny. V Českých Budějovicích se výzkumem klíšťové encefalitidy intenzivně zabývají vědci z Parazitologického ústavu AV ČR.\n\nZdroj:. www.hledamzdravi.cz, In: \"Zdravotní pojišťovny přispívají na očkování klíšťové encefalitidy\" [online]. April 3, 2015 [vid. 2015-5-27]. Dostupné z: https://www.google.cz/webhp?sourceid=chrome-instant&ion=1&espv=2&ie=UTF-8#q=kl%C3%AD%C5%A1%C5%A5ov%C3%A1+encefalitida\n"}
{"id": "108684", "url": "https://cs.wikipedia.org/wiki?curid=108684", "title": "Sóná", "text": "Sóná\n\nSóná Thérí, zvaná Bahuputtika. – byla buddhistickou mniškou (přídomek \"Thérí\" znamená \"starší mniška\") v Buddhově době (tj. v 6. až 5. století př. n. l.), jedna z nejvýznamnějších přímých Buddhových žaček, kterou Buddha označil jako nejpřednější mezi mniškami ve svědomitém úsilí v duchovní praxi. Jelikož vstoupila do mnišského řádu v pokročilém věku, je často uváděna jako povzbuzující příklad toho, že i velmi starý člověk může učinit velký duchovní pokrok. Také byla proslulá tím, že se jako matka silně upnula na své děti, které se později projevily velice nevděčně. Její příběh je proto také využíván k ilustraci skutečnosti, že i když se člověk upřímně stará o své potomstvo, nemůže si být nikdy jistý, že se dočká náležitého vděku a musí se proto vždy spoléhat sám na sebe.\n\nJelikož údaje o Sónině životě jsou čerpány pouze z jednoho zdroje - z pálijského kánonu a jeho komentářů a nelze si tedy jejich pravdivost ověřit pomocí jiných pramenů, jedná se proto spíše o hagiografii – biografii, jejímž účelem je posluchače duchovně poučit nikoli informovat. Přesto samozřejmě nelze tvrdit, že uvedené údaje jsou nepravdivé, nebo se že se nezakládají na skutečných událostech. V komentářich se nachází dvě, respektive tři mírně odlišné verze ohledně dosažení Sónina osvíceni.\n\nU významných mnichů a mnišek jakou byla i Sóná Thérí, jsou vždy v souladu s učením o kammě a znovuzrozování jsou v pálijských komentářích zmíněny okolnosti, které v dávné době byly prvotní příčinou hluboké duchovní realizace konkrétního Buddhova žáka. V době buddhy Padumutarry se budoucí Sóná Thérí narodila ve městě zvaném Hamsávatí. Když viděla, jak buddha Padumuttara prohlásil jednu z mnišek jako nejpřednější ve svědomitém úsilí, zatoužila získat v budoucnu stejný titul. Poté co obdarovala Buddhu a Sanghu, vyslovila před buddhou své přání. Ten předpověděl, že její přání bude naplněno za 100 tisíc kapp (překl. eón - období od vzniku do zániku vesmíru) v době buddhy zvaném Gótama.\n\nSóná se narodila v bohaté rodině v indickém městě Sávattti, vzala si muže se stejně dobré situované rodiny a porodila 10 dětí. Svůj život zcela upnula na péči o své děti, začala být proto známá jako \"Sóná Bahuputtika\" – Sóná s mnoha dětmi. Její muž se stal Buddhovým přívržencem a nakonec se stal i mnichem v Buddhově řádu. Když Sóniny děti dospěly, zařídila jim vhodné manželství a rozhodla se, že se bude zabývat studiem Dhammy – Buddhova učení, podporována svými dětmi. Rozdělila proto mezi ně svůj veškerý majetek a očekávala, že se budou o ní starat tak, jak bylo zvykem ve starověké Indii. Avšak její děti nebyly přívrženci Buddhy a vstup jejich otce do mnišského řádu nikdy nepochopily, proto i na Sónin zájem o Dhammu pohlížely negativně. Její počínání chápaly jako zbytečné plýtvání času a jejich majetku. Proto jí po určité době začaly vnímat jako břemeno a odmítly se o ni starat, aniž by si uvědomovaly, že jsou matce vděčni za své bohatství. Sóná neviděla jiné východisko z této situace, než vstoupit do řádu stejně jako její muž.\n\nJelikož vstoupila do řádu jako velmi stará žena, která si těžko zvykala na nový způsob života, nebyla schopna přesně dodržovat pravidla mnišské kázně (Vinaja). Neustálé byla ostatními mniškami peskována i za nejmenší provinění. Dokonce i její vlastní děti si z ní tropily posměch, což Sóna snášela velice těžce. Všechny výtky, které musela snášet, v ní však nakonec probudily náboženskou horlivost. Uvědomila si , že jako starý člověk už má málo času, proto by měla všechen volný čas využít k soustavné duchovní praxi. Poté co vykonala své klášterní povinnosti, věnovala se usilovně kontemplaci 32 částí těla. Dokonce meditovala i přes noc. Aby nerušila ostatní mnišky, praktikovala v meditační hale, kde však nebylo žádné osvětlení, musela se proto při meditaci v chůzi přidržovat sloupů. Díky svému svědomitému úsilí začala být známá jako \"Áraddhu vírija Sóná Thérí\" (Sóná Thérí se svědomitým úsilím).\n\nJednoho dne, když šly ostatní mnišky navštívit Buddhu v klášteře Džétavana, nařídily Sóně, aby zatím pro mniškou komunitu uvařila vodu. Sóna se odebrala do kuchyně, avšak místo aby se pustila do práce, začala při meditaci v chůzi kontemplovat 32 částí těla. Dle jedné z verzí Buddha právě v tu chvíli seděl ve svém pokoji a uvědomil si vhodnou příležitost, vyslal proto paprsky ze svého těla k Sóně, takže měla pocit, jakoby stál přímo před ní. Pak pronesl tyto verše nacházející se v Dhammapadě, verš 115:\n\nSóná po vyslechnutí veršů dosáhla arahatství – tj. nejvyššího stupně osvícení. Poté si uvědomila, že se každou chvíli musí vrátit ostatní mnišky a ona stále neuvařila vodu. Jestliže by se na ni nyní rozhněvaly, vzhledem k tomu, že je teď osvícenou bytostí, vytvořily by tak velice nepříznivou kammu. Rozhodla se tedy, že je vhodným způsobem upozorní na svou duchovní realizaci. Připravila vodu do kotle, ale nerozdělala oheň. Když mnišky dorazily a uviděly, že pod kotlem není zapálený oheň, chystaly se Sóně vynadat. Ta je však zarazila a vybídla je, aby si nabraly vařící vodu. Ty tak nechápavě učinily a zjistily, že voda je skutečně vařící a ještě k tomu pokaždé, když si nabraly, voda se v kotli automaticky doplnila. Pochopily, že Sóná musela dosáhnout duchovní realizace spolu se získáním nadpřirozených schopností a za své předešlé nevlídné jednání se jí umluvily.\n\nPodle druhé verze, když mnišky odešly do kláštera Džétavana, Sóna připravila vodu na vaření, ale místo toho, aby rozdělala oheň, začala v kuchyni kontemplovat 32 částí lidského těla, díky čemuž dosáhla arahatství. Když se mnišky vrátily, uviděly, že Sóná nerozdělala oheň, ta je však vybídla jako v předchozí verzi, aby si nabraly vodu. Když tak učinily, zjistily, že voda je vařící a že se po odebrání se vždy doplní. Udiveni tímto úkazem, pochopily, že se Sóně muselo stát něco mimořádného. Došly se tedy zeptat přímo Buddhy. Ten jim sdělil, že Sóná realizovala arahatství a z uznání nad Sóniným úspěchem opět pronesl verše z Dhammapady, avšak tentokrát verš 112:\n\nV komentáři k Dhammpadě je uvedena třetí verze, která se podobá verzi první, avšak s tím rozdílem, že je vynechán příběh o vaření vody. Je zde pouze popsáno, že se Buddha Sóně zjevil, když v noci meditovala v hale, přednesl výše zmíněné verše z Dhammapady č. 115 a Sóna dosáhla osvícení. Je možné, že se nejedná o odlišný příběh, ale pouze o zkrácenou verzi, která vynecháva nepodstatné detaily.\n\nAť už je pravdivá kterákoli z těchto verzí, nebo pravda leží někde uprostřed, Sóná každopádně vynikala nad ostatními mniškami svým svědomitým úsilím, s jakým se pustila do své praxe. Později, když Buddha v klášteře Džétavana uděloval svým mnichům a mniškám nejrůznější tituly, prohlásil o Sóně, že je nejpřednější mezi mniškami ve svědomitém úsilí.\n\n\"pozn.: pojmy jsou uváděny v páli, není-li uvedeno jinak\"\n"}
{"id": "108693", "url": "https://cs.wikipedia.org/wiki?curid=108693", "title": "Tančík vz. 33", "text": "Tančík vz. 33\n\nTančík vz. 33 bylo malé obrněné bojové vozidlo, které v počtu 70 kusů přijala do své výzbroje prvorepubliková Československá armáda. Stejně jako u ostatních tančíků se jednalo o slepou uličku ve vývoji obrněných vozidel, a ani české tančíky vz. 33 se příliš neosvědčily.\n\nV 30. letech se rozhodla československá armáda zavést do své výzbroje tančík. Britský Carden-Loyd Tankette Mk. VI, zakoupený v počtu tří kusů, ani jeho česká licence \"Praga-Carden-Loyd\", vyrobená v počtu čtyř kusů (jeden z nich byl firemní) jejím požadavkům nevyhovovaly. Proto Praga provedla konstrukční přestavby s využitím domácích komponentů. Tento tančík byl označován jako P-I. V letech 1931–1932 byl tančík intenzivně zkoušen a dále upravován (zesílené pancéřování - ovšem i přes zesílení pancéřování se při zkouškách odolnosti sériových strojů několikrát stalo, že pancéřováním prošel průbojný náboj z pušky. Pancéřová ochrana byla i tak slabá). Všechny tři přestavěné kusy byly milovickým plukem útočné vozby převzaty 17. října 1933. V témže roce se československá armáda rozhodla přijmout P-I do výzbroje jako tančík vzor 33 (Tč vz. 33) a objednala si sérii 70 kusů. Stalo se tak i přes protesty některých vojáků, například velitele praporu útočné vozby Pavlíka, který tančíky odmítal jako směšně vyzbrojené a obrněné vozidlo, navíc téměř slepé.\n\nCena byla stanovena na 131 200 Kč za kus (bez licenčních poplatků 32 liber za kus). Přestože mělo být prvních 40 kusů dodáno do konce roku 1933, dodávky se opozdily a Poldi Kladno nejprve dodala pancéřové plechy špatné kvality. Prvních deset kusů armáda převzala 6. února 1934 a poslední desítku 11. října 1934.\n\nV letech 1934–1936 sloužily především při výcviku a jako přechodná výzbroj tří nově zřizovaných pluků útočné vozby, které čekaly na dodávky nových lehkých tanků. Vojenské cvičení v roce 1934 ukázalo, že tančíky nejsou schopné společných operací s lehkými tanky a i když operuje skupina složená pouze z několika tančíků, efektivitě brání nedostatečná vzájemná komunikace, omezená pouze na praporkové signály a troubení na čtyřhlasé sirény. Vzhledem ke špatnému výhledu z vozidla se příliš nehodily pro průzkum a pro boj proti obrněným vozidlům byly špatně vyzbrojené. Tančíky také trpěly vysokou poruchovostí.\n\nJediným bojovým nasazením tančíků bylo nasazení několika třívozových čet, jako posil pěších jednotek bojujících proti Freikorpsu, v oblastech henleinovských povstání a v březnu 1939 při obraně Podkarpatské Rusi proti Maďarům. Žádný z nich zde nebyl ztracen.\n\nPo vzniku protektorátu Čechy a Morava používala německá armáda 40 ukořistěných Tč vz. 33 jako výcviková vozidla (většinou zůstaly na území Protektorátu). Třicet kusů si ponechal Slovenský stát. Po vypuknutí Slovenského národního povstání byla část strojů nasazena u protipartyzánských jednotek a během povstání je zaznamenán i jejich pohyb v rukou povstalců a Wehrmachtu.\n\nTč vz. 33 byl typický tančík. Bylo to pásové vozidlo s pancéřovou korbou bez věže. Podvozek tvořila čtyři pojezdová kolečka o průměru 340 mm s gumovými obručemi, spojená po dvou do pojezdových vozíků odpružených listovými péry. Vpředu bylo hnací kolo, vzadu na prodloužené traverze napínací kolo. Jako pohon tančíku byl použit čtyřválcový automobilový motor Praga ANH o objemu 1950 cm³ a výkonu 31 hp při 3000 ot./min. Převodovka pocházela z nákladního vozu Praga AN a měla čtyři stupně pro jízdu vpřed a jeden vzad a byla doplněna redukcí pro jízdu v terénu. Nádrž měla objem 50 litrů.\n\nOsádku tvořili řidič a velitel/střelec. Řidičovo místo bylo v pravé části korby. Po jeho pravici byl kulomet ZB 26, který ovládal lankem. Velitel/střelec ovládal druhý kulomet ZB 26, který byl před ním na kruhové lafetě s odměrem 60°. Vezená zásoba munice byla průměrně 2500 ks nábojů 7,92 x 57 mm. Na rozdíl od původních tančíků Carden-Loyd byla munice vezena uvnitř bojového prostoru korby a ne ve schránkách v zadní části vozu.\n\nČelní pancíř měl sílu 12 mm, zatímco boky, zadní plochy a žaluzie chladiče byly silné 8 mm. Stěny nad motorem, skosená stěna na přídi a sklopené stěny kryjící hlavy posádky měly sílu 6 mm. Podvozek a blatníky měly sílu 5 mm. Strop a poklopy vstupů byly silné 4 mm.\n\nExistovaly úvahy o zesílení výzbroje tančíku. Jelikož se však letecký kulomet vz. 30 snadno přehříval a těžký kulomet ZB-32 se nevešel do střílny, z plánů na přezbrojení nakonec sešlo.\n\nTančík byl schopen překonat příkop široký 1,25 m, terénní stupeň o výšce 0,5 m a brod do hloubky 0,4 m. Stoupavost a boční stabilita byly při minimální rychlosti teoreticky 45°.\n\n"}
{"id": "108697", "url": "https://cs.wikipedia.org/wiki?curid=108697", "title": "Sona", "text": "Sona\n\nSlovo Sona může mít následující významy:\n\n"}
{"id": "108701", "url": "https://cs.wikipedia.org/wiki?curid=108701", "title": "Investiční zlato", "text": "Investiční zlato\n\nInvestiční zlato je zvláštní forma zlata, která je používána jako investiční nástroj podobně jako například cenné papíry. Jedná se především o zlaté mince a slitky (cihly), které nejsou kupovány ze sběratelských, numismatických důvodů, ale jako investice, tj. k uložení papírových peněz.\n\nZlato bylo využíváno jako jistá forma peněz přinejmenším od roku 560 př. n. l. Situace se však začala měnit po první světové válce. Do té doby sloužilo zlato uložené ve státních bankách jako zlatý standard. Centrální banky držely fyzicky zlato, aby jím garantovaly hodnotu státem vydávané měny. Platilo to téměř celosvětově. Americký dolar byl tak například definován jako 1/20 unce zlata. Tato propojenost zlata a měn znemožňovala vydávat nové a nekryté peníze. Jenže s první světovou válkou se to změnilo. Kvůli enormním válečným výdajům začaly země od garance zlatem upouštět. Tyto kroky vyvolaly inflaci, vysoké německé reparace v Německu pak dokonce hyperinflaci.\n\nPo druhé světové válce měl stejné situaci zabránit Brettonwoodský měnový systém. Ten byl podepsaný v červenci roku 1944 a stal se platný o rok později. Znamenal přímé napojení amerického dolaru na zlato a všech ostatních měn na americký dolar. Dolar získal hodnotu 1/35 unce zlata. Dohoda ale vydržela jen necelých třicet let. Upustilo se od ní roku 1971. Tím padly pevně dané kurzy měn i zlata a vznikly podmínky pro současné určování ceny, kdy hodnotu měn i zlata určuje tržní nabídka a poptávka. Následkem toho cena zlata začala prudce stoupat.\n\nRok 1971 byl tedy i počátkem doby, od které lze do zlata investovat. Nejčastěji se Investuje do tzv. investičního zlata, které je certifikovaným zlatým slitkem. Slitek je opatřený puncem a patřičným certifikátem. Užité zlato má nejvyšší kvalitu, je to ryzí zlato = 24 karátů = 999/1000. Pro obchodování se jako jednotka hmotnosti používá trojská unce, což odpovídá 31,1035 g. Investiční zlato je dle evropské legislativy osvobozeno od DPH.\n\nAčkoliv tedy byla s koncem Brettonwoodského systému funkce zlata jako platidla zásadně omezena, je stále považováno za nositele hodnoty, především v dobách krize.\n\nCentrální banky si uchovávají stále velké zlaté rezervy. \n\nZlato a jiné cenné kovy jsou aktiva, která jsou hmotná i likvidní (jednoduše obchodovatelná), na rozdíl od nemovitostí, která jsou hmotná ale nejsou likvidní.\n\nNa Zemi je pouze pouze omezená zásoba zlata, která čítá asi 170 tisíc tun. Kvůli tomuto omezení a vlastnostem, jako je stálost, inertnost, vysoká hustota a odolnost proti korozi, které zlatu předurčují široké využití ve šperkařství, průmyslu a finančnictví, jeho cena z dlouhodobého hlediska neustále roste.\n\nV minulosti byla výhoda zlata i fakt, že šlo Archimédovým zákonem velmi snadno ověřit, že má mince deklarovanou hustotu zlata. Dnes jsou ale některé kovy těžší než zlato, ale zato jsou levnější (např. wolfram). Zatímco si někteří myslí, že zlato je něčím výjimečné na základě jeho kulturní hodnoty a použití jako peněz, jiní považují zlato za podobnou komoditu jako měď nebo olovo.\n\nPřesto je zlato stále zajímavou komoditou, kterou si lidé nakupují do osobního vlastnictví nebo se s ní obchodují na světových burzách. Základní a nejznámější je burza v Londýně, která průběžně zveřejňuje výsledky obchodování London FIX a London SPOT. Světová cena zlata je pak udávaná v amerických dolarech za trojskou unci (USD/oz).\n\nAnglický termín pro člověka, nakupujícího fyzické zlato do svého osobního vlastnictví, je \"\"gold bug\"\" (česky zlatý brouk). Obvyklý důvod pro nákup zlata je jeho stále rostoucí cena, která zaručuje dlouhodobé uchování hodnoty investice. Někteří lidé nakupují zlato ve víře, že se současný monetární a finanční svět zhroutí a jenom zlato si uchová svoji hodnotu. Mezi jiné důvody může patřit snaha schování hodnoty například před rodinnými členy nebo před daňovými úřady.\n\nInvestoři, kteří chtějí získat zlato do svého vlastnictví, je mohou nakoupit ve formě zlatých slitků (cihel, ) nebo zlatých mincí, které se prodávají buď v trojských uncích (oz, 31,103 g) nebo gramech (g), obvykle v hmotnostech 1 g, 5 g, 10 g apod. až 1 kg, v trojských uncích 1/4 oz, 1/2 oz, 1 oz a pak v celých násobcích oz.\n\nCena zlata (v přepočtu na jednotku hmotnosti) rapidně klesá jak s hmotností jednotlivého kupovaného slitku, tak s celkovým objemem obchodovaného zlata, například některé burzovní ceny jsou uváděny pro 10 kg a více. V českých poměrech je minimální objem 1 g v ceně zhruba 1 000 Kč, 1 kg je pak za cenu okolo 800 000 Kč (prosinec 2013). \n\nDodávka investičního zlata je v ČR dle § 92 Zákona o dani z přidané hodnoty osvobozena od platby této daně.\n\nZlaté mince v České republice od roku 1993 emituje Česká národní banka a ražbu provádí Česká mincovna na základě pětiletých emisních plánů.\n\nZlaté mince se také používají jako investiční zlato, ale v poslední době je po nich mezi sběrateli taková poptávka, že jejich tržní cena vysoko převyšuje cenu obsaženého drahého kovu. \n\nPro investiční účely jsou proto vhodnější světově uznávané investiční mince. Ty nemají tak vysoké sběratelské prémium a jsou likvidní i mimo ČR a Evropu. Dobrým vodítkem pro posouzení likvidity je certifikace IRA Acceptable, tu uděluje uznávaný penzijní fond ve Spojených státech.\n\nNákup zlata je také možné provést bez jeho fyzické dodávky a to prostřednictvím takzvaných zlatých certifikátů nebo zlatých fondů (např. Central Fund of Canada - ticker CEF), který drží fyzické zlato a stříbro v alokované podobě. Některé investiční strategie považují nákup zlata za formu diverzifikace portfolia. Zlato může být zahrnuto v portfoliích jako forma zajištění proti katastrofám, které mají normálně negativní vliv na ostatní investiční instrumenty.\n\nZ pohledu obchodníka obchodujícího měny je nákup zlata podobný měnové spekulaci. Například pokud se předpokládá, že dolar brzy oslabí, pro obchodníka, který obvykle obchoduje v dolarech může být nákup zlata a jeho pozdější prodání realizace zisku, pokud se předpoklad poklesu vyplní.\n\nMimo zlata v jeho fyzické formě může obchodník investovat i do instrumentů, které jsou na cenu zlata vázané. Patří mezi ně například futures, ETF (obchodované na burzách v Londýně nebo New Yorku), případně CFD kontrakty či různé akcie společností, jejichž obchod se zlatem souvisí (třeba těžařské společnosti). Dále lze obchodovat i založení účtu u e-gold či podobných služeb nebo účastí na Perth Mint Certificate programu (od 10 tis USD).\n\nDo zlata lze investovat např. i pomocí warrantů, v takovém případě však vyrovnání probíhá ve finanční podobě a k fyzickému dodání kovu nedojde.\n\nInvestory do zlata můžeme rozdělit do následující skupin:\n\nZlato se obchoduje na komoditních trzích, odtud se odvíjí i jeho cena. Standardně se s fyzickým zlatem obchoduje podle cen tzv. \"realtime spotu\" (okamžitá cena na komoditní burze) nebo podle budoucího fixingu (stop cena vyhlašovaná London Bullion Market Association). K ceně je většinou připočítáváno tzv. Premium (obchodní přirážka - marže), které u seriózních obchodníků dosahuje jen pár procent a případné výrobní náklady (zejména u malých slitků, mincí, šperků apod.) \nTzv. \"Fixing\" (označovaný jako \"Londýnský fix\" ve zkratce \"Ldnfx\") je vyhlašován 2× denně ve všední dny 10:30 (AM) a 15:00 (3:00 PM) středoevropského času. Fixing vyhlašuje mezinárodní sdružení obchodníků s drahými kovy The London Bullion Market Association na základě aktuálního vývoje na Londýnské burze. \nCena fyzického zlata je jen jedna (burzovní cena), rozdílné je jen Premium a výrobní marže, které zásadně závisí na množství odběru. Např.:\n\n- Premium se často uvádí v procentech nebo ve fixní přirážce (např. + 3,0 EUR na unci).\n- standardní Premium u 100 g se bude pohybovat někde kolem 2-3% z ceny zlata, zatímco u 2 kg klesne na 1,5 - 2% a u 10 kg na 0.5 - 1% atd.\n- k ceně investičních slitků bude připočtena výrobní marže (většinou v rozmezí od 15 do 30 EUR) a premium jak je uvedeno výše. Např.: cena 1 gramu zlatého investičního slitku může být až 2,5 vyšší než je aktuální cena zlata z důvodu velkých nákladů na výrobu). Rozdíly ve výrobní marži jsou v závislosti na mincovně či rafinerii, která slitky vyrobila.\n\n- u ostatních výrobků (šperky, předměty apod.) dosahuje pochopitelně výrobní marže větších hodnot a častokrát je k ceně připočítána ještě umělecká hodnota\n\n- u tzv. komerčního zlata (slitky, plechy, lamino apod.) se počítá většinou jen premium, u specifických polotovarů však přibude i výrobní marže.\n\nVstupem ČR do Evropské unie byl novelizován i zákon o dani z přidané hodnoty (zák.235/2004 Sb. ), který nově definoval investiční zlato a osvobodil je od DPH:\n\nViz též i Směrnice Rady Evropské unie 98/80/ES z 12. října 1998\n\nSeznam mincí dle § 93, odst. 2 najdete ve Věstníku ČNB 2004 - částka 11, Úřední sdělení České národní banky ze dne 19. května 2004 k ustanovení § 92 odst. 1 písm. b) zákona č. 235/2004 Sb., z Věstníku č. 11\n\nSeznam mincí osvobozených od daně dle směrnice Rady 77/388/EHS ze dne 17. května 1977 ve znění směrnice Rady 98/80/ES ze dne 12. října 1998, platný pro rok 2006 najdete v Úředním věstníku C 300, 30/11/2005 S. 0010-0022\n\nMezi položky které nadále nejsou osvobozeny od DPH patří:\n\n\n"}
{"id": "108706", "url": "https://cs.wikipedia.org/wiki?curid=108706", "title": "Próxima Estación: Esperanza", "text": "Próxima Estación: Esperanza\n\nPróxima Estación: Esperanza je druhé sólové album francouzsko-španělského zpěváka Manu Chao. Jeho název by se dal přeložit jako \"Příští stanice: Naděje\"\n\nRůzné písně na albu jsou nazpívané různými jazyky, převažuje francouzština a španělština, objevuje se také ale i portugalština, angličtina, ruština či arabština. Oproti Clandestinu se Esperanza stylem blíží spíše více reggae. Během některých písní byly použity nahrávky z hlášení v madridském metru (Esperanza a dále Avenida de la Paz jsou obě stanice linky 4 místního systému). Díky tomu se také Manu Chao dostal do problémů s madridským dopravním podnikem ohledně autorských práv.\n\n"}
{"id": "108708", "url": "https://cs.wikipedia.org/wiki?curid=108708", "title": "Deset hodin na lovu", "text": "Deset hodin na lovu\n\nDeset hodin na lovu \"(Dix Heures en chasse)\" je krátká satirická povídka francouzského spisovatele Julese Verna z roku 1881, která vyšla roku 1882 v jednom svazku s románem \"Zelený paprsek (Le rayon vert)\" v rámci cyklu \"Podivuhodné cesty (Les Voyages extraordinaires)\". \n\nV povídce autor líčí, kterak byl pozván na lov do okolí Herissartu poblíž Amiensu a vyjadřuje své přesvědčení, že šlo o jeho první a zároveň poslední účast na takové akci. Nejprve velice břitce popisuje svou amatérskou přípravu a pak posměšně líčí samotný průběh lovu. Popisuje směšné hádky jeho účastníků o to, kdo se trefil a kdo ne, které vyvrcholí dokonce rvačkou a doživotním znepřátelením některých lovců. Jemu samotnému se podařilo trefit pouze klobouk četníka a zaplatit pokutu.\n"}
{"id": "108717", "url": "https://cs.wikipedia.org/wiki?curid=108717", "title": "Troyská unce", "text": "Troyská unce\n\nTroyská unce (výslovnost [trojská] i [troaská], častěji psáno jako trojská unce, v angličtině troy weight nebo troy ounce) je základní váhová jednotka (přibližně 31,1 gramu) používaná na národních a mezinárodních trzích stříbra, zlata, platiny a dalších drahých kovů, příp. drahokamů. Název pochází od francouzského města Troyes, kde se v ní poprvé obchodovalo již v období středověku.\n\nPro troyskou unci se používá zkratka 1 oz t, případně 1 \"t oz\", 1 \"oz. tr.\" apod. Podle mezinárodní normy ISO 4217, která definuje zkratky pro měny, je pro drahé kovy vážené v troyských uncích určena zkratka tvořená písmenem \"X\" následovaným dvěma písmeny chemické značky kovu: XAG – stříbro, XAU zlato atd.\n\n"}
{"id": "108719", "url": "https://cs.wikipedia.org/wiki?curid=108719", "title": "Svor", "text": "Svor\n\nSvor je přeměněná hornina, která vzniká při středním stupni regionální přeměny hornin. Někdy bývá též označován jako slídnato-křemenná břidlice. Patří do nižší části amfibolitové facie. Je řazen mezi krystalické břidlice.\n\nSvor se tvoří se při větším tlaku a vyšší teplotě, především z pelitických – jílových a písčitých usazenin, hlavně při orogenní, regionální metamorfóze. Některé svory také mohou vznikat retrográdní přeměnou. (diaftorézou rul). Svory v přírodě plynule přecházejí do geneticky podobných hornin jako jsou slaběji metamorfované svorové fylity, které jsou jemnozrnnější, s mikrošupinkovitým sericitem, nebo vzájemně prostupují s více metamorfovanými svorovými rulami, které mají větší zrnitost a vyšší obsah živců, které jsou navíc více bazické.\n\nJe složen ze zřetelných šupin světlé slídy a hrubších zrn křemene, je druhem krystalické břidlice. Vzniká středně silnou regionální metamorfózou (mezometamorfózou), nejčastěji jílovitých sedimentů. Některé svory vznikly i retrográdní metamorfózou (metamorfismus).\n\nJeví výraznou foliaci díky množství lupínkovité slídy. Živec je mikroskopický (obyčejně albit) nebo i schází; tím se mj. liší svor od rul, které obsahují hojné makroskopicky patrné živce (draselné nebo plagioklasy bazičtější než albit). Svory jsou spjaty plynulými přechody se svými ekvivalenty - jako s níže metamorfovaným svorovým fylitem (jemnozrnnější, již s mikrošupinatým sericitem) nebo výše metamorfovanými svorovými rulami (liší se hrubší zrnitostí a obsahem i složením živců).\n\nPouhým okem lze dobře rozeznat slídy, hlavně muskovit, méně biotit a též křemen. Podíl živců, z nichž převažuje kyselý plagioklas (hlavně albit) je nízký a obvykle nepřesahuje 10 % ze světlých minerálů. Z vedlejších minerálů je zastoupen i amfibol a granát. V závislosti na složení matečné horniny (zvláště obsahu Al, Ca) se objevují i různé další minerály, často jako porfyroblasty – kyanit, andalusit, granát, staurolit aj. Akcesorické minerály svorů jsou hlavně turmalín, apatit, grafit, chlorit, rudy (magnetit) a jiné. Od rul se svory liší nedostatkem živců. Odlučnost svorů je dokonale břidličnatá, až deskovitá. Svory jsou většinou světle zbarvené, světle šedé, šedavé, žlutavé i zelenavé ale i červenohnědé, hnědočerné nebo černé horniny s výraznou foliací, plochy foliace jsou často nápadně lesklé. Barva svorů závisí na převládajícím druhu slídy. Podle minerálního složení se rozeznávají granátické, turmalinické, chloritické, grafitické, staurolitové a jiné typy svorů.\n\nTextura horniny je nejčastěji plošně paralelní, hornina je drobně, středně až hrubě zrnitá. Struktura bývá porfyroblastická s lepidoblastickou, granolepidoblastickou nebo lepidogranoblastickou základní tkání. Běžně se v hornině střídají polohy slídových a zrnitých minerálů, četné bývají polohy a čočky sekrečního křemene.\n\nVětšina svorů odpovídá metamorfním podmínkám přechodu z facie zelených břidlic do facie amfibolitové. Při vyšších stupních metamorfózy vzniká granát a staurolit (asi 500 °C) na úkor chloritu nebo chloritoidu, zvyšuje se podíl biotitu a plagioklasu. Hornina může přecházet až do tzv. svorových rul.\n\nDetailnější členění svorů můžeme provést podle obsahu slíd:\n\nVelmi často se používá i označení podle významných vedlejších minerálů, které obvykle tvoří porfyroblasty:\n\nDalšími minerály ve svorech mohou být turmalín či andalusit.\n\nVyskytuje se běžně v horách Českého masívu, např. v Hrubém Jeseníku, další výskyty jsou známy z krušnohorského krystalinika z Klínovce. Nacházejí se i v domažlickém krystaliniku, u Kaplic a celém moraviku, hlavně okolí Vranova nad Dyjí v moravské svorové zóně, orlicko-kladském krystaliniku nebo sileziku.\n\nV Západních Karpatech se svory vyskytují společně s rulami zejména v krystaliniku jádrových pohoří jako je Tribeč, Považský Inovec (v severním – seleckém bloku), Malé Karpaty (granátické a staurolitové) a v Tatrách. Běžné jsou také v krystaliniku veporika. hlavně v Slovenském rudohoří a Kráľovoholských Tatrách\n\nSvory nemají žádné významné praktické použití. Mohou být použity jako kamenivo, do betonů, jako drť ke stavbě silnic atd.\n"}
{"id": "108721", "url": "https://cs.wikipedia.org/wiki?curid=108721", "title": "The Legendary Pink Dots", "text": "The Legendary Pink Dots\n\nThe Legendary Pink Dots jsou britsko-nizozemská, převážně rocková, hudební skupina původem z Londýna. Existuje již od 70. let 20. století, nepatří k mainstreamu a kombinuje hodně hudebních stylů. Jejími členy jsou Edward Ka-Spel, Phil 'The Silverman' Knight, Niels van Hoorn. Martijn de Kleer a Raymond Steeg.\n\n"}
{"id": "108726", "url": "https://cs.wikipedia.org/wiki?curid=108726", "title": "Rudolf Matys", "text": "Rudolf Matys\n\nRudolf Matys (* 28. května 1938 v Praze) je český básník, literární redaktor, kritik a rozhlasový redaktor.\n\nRudolf Matys působí dlouhou dobu jako redaktor ČRo3 Vltava. Je také členem poroty v literární soutěžích Šrámkova Sobotka a Ortenova Kutná Hora.\n\n"}
{"id": "108729", "url": "https://cs.wikipedia.org/wiki?curid=108729", "title": "Big beat", "text": "Big beat\n\nBig beat je termín, používaný britským hudebním tiskem od poloviny 90. let, který popisuje několik hudebních uskupení jako jsou The Prodigy, Fatboy Slim, The Chemical Brothers, The Crystal Method, a Propellerheads, obyčejně řízený těžkými lámanými beaty a syntezátory, které vytvářejí smyčky a vzory běžně se zavedenými formami elektronické taneční hudby jako je techno a acid house. Big beat se také říkalo podžánru hudebního stylu Beat ze 60. let 20. století.\n"}
{"id": "108733", "url": "https://cs.wikipedia.org/wiki?curid=108733", "title": "Sexuální parestezie", "text": "Sexuální parestezie\n\nSexuální parestezie je vyvolávání sexuálního vzrušení výhradně pomocí věcí vzdálených sexuálnímu životu. Patří mezi ně sadismus, kdy je vzrušení vyvoláno pácháním krutosti na druhých, masochismus, v němž je snášena krutost a ponížení na sobě, sexuální fetišismus, v němž figurují předměty nemající žádný vztah k osobě, jako například oblečení, boty či vlasy. \n\nNejnebezpečnější formou je sadismus, který může vést k sexuálním vraždám. Úchylné chování snad může mít příčinu v psychické poruše, která dotyčného postihla bez jeho viny. Každý, i sexuální deviant, však musí ovládat projevy svých sklonů a vášní a odmítnout nepřístupné uspokojení, a to tím spíše, působí-li tyto vášně utrpení druhým lidem.\n"}
{"id": "108736", "url": "https://cs.wikipedia.org/wiki?curid=108736", "title": "Svídnice", "text": "Svídnice\n\nSvídnice může označovat více míst:\n"}
{"id": "108738", "url": "https://cs.wikipedia.org/wiki?curid=108738", "title": "Purin", "text": "Purin\n\nPurin je dusíkatá heterocyklická sloučenina tvořená kondenzovaným pyrimidinovým a imidazolovým kruhem. V čistém stavu je to krystalická, zásaditá látka. Jeho deriváty, zvané puriny, jsou biologicky významné látky, součásti nukleových kyselin i jiných látek klíčových pro život. V nukleových kyselinách jsou hlavními purinovými bázemi adenin a guanin.\n\nAdenin a guanin tvoří vodíkové můstky s pyrimidinovými bázemi thyminem a cytosinem a tvoří páry bází, které kódují genetickou informaci v DNA. Kromě adeninu a guaninu se v informačních mRNA savců nacházejí ještě další, minoritní purinové báze, jako je \"N\"-methyladenin, \"N\",\"N\"-dimethyladenin nebo \"N\"-methylguanin. Další deriváty se nacházejí v transferových RNA (tRNA).\n\nVolně v buňkách se nacházejí puriny, které jsou produkty metabolismu purinových bází. Je to zejména xanthin, hypoxanthin a kyselina močová, konečný produkt katabolismu purinů. Je vylučována močí. Některé rostliny tvoří methylované xanthiny, alkaloidy, které mají účinek na centrální nervovou soustavu. Nejvýznamnější je kofein, obsažený v kávě, theofylin, obsažený v čaji, a theobromin, z kakaa a čokolády.\n\nPuriny adenin a guanin jsou zpravidla vázány do komplexnějších sloučenin, zejména nukleosidů a nukleotidů.\n\nVětšina purinů se v buňkách nevyskytuje volně, báze jsou navázané nejčastěji na pětiuhlíkatý cukr, ribózu nebo deoxyribózu jako tzv. nukleosidy. Sacharid tvoří kovalentní N-glykosidovou vazbu s N atomem purinového kruhu (tzn. s devátým atomem kruhu, kterým je dusík, viz obrázek číslování). Nukleosid obsahující adenin nebo guanin a ribosu se nazývají adenosin, guanosin, je-li v nukleosidu obsažena deoxyribóza, pak je vzniklým nukleosidem deoxyadenosin, resp. deoxyguanosin.\n\nDojde-li k fosforylaci (tedy navázání zbytku kyseliny fosforečné) hydroxylové skupiny sacharidu, který tvoří nukleosid, dojde ke vzniku nukleotidu. Nukleotidy jsou stavebními kameny nukleových kyselin a mají nezastupitelnou úlohu při fosfotransferázových reakcích, při kterých jsou štěpeny makroergní vazby. Umožňují tak průběh jinak endergonických reakcí, jako jsou různé biologické syntézy. Příkladem takových přenašečů energie je ATP, adenosintrifosfát nebo GTP, guanosintrifosfát. Cyklický adenosinmonofosfát a guanosinmonofosfát jsou \"druzí poslové\", kteří zprostředkovávají signál z buněčných receptorů.\n\nOrganismus je schopen využívat puriny, které přijímá v potravě, stejně tak si je dokáže syntetizovat sám \"de novo\". Hlavním místem syntézy u savců jsou játra. Substrátem k syntéze je cukr ribosa a aminokyseliny glycin, glutamin a aspartát. Jako koenzym reakcí slouží kyselina listová (folát). Proto je kyselina listová důležitá pro dělení buněk, protože umožňuje syntézu purinových basí k syntéze nukleových kyselin.\n\nPřebytečné puriny jsou v několika krocích oxidovány na kyselinu močovou. Ta je vylučována močí. Je však ve vodě špatně rozpustná, při její vysoké koncentraci v moči, nebo při nízkém pH moči, může krystalizovat a tvořit tak močové kameny. Při dně, metabolické poruše katabolismu purinů, dochází k nadprodukci kyseliny močové a k hyperurikemii, stavu, kdy je v séru vysoká koncentrace močové kyseliny. Pak se mohou krystaly kyseliny ukládat v měkkých tkáních nebo kloubech, což způsobuje zánětlivou reakci. Je známo více metabolických poruch purinového katabolismu: Lesch-Nyhanův syndrom, který se projevuje močovými kameny a psychickými poruchami nebo deficit enzymu purinnukleosidfosfotylasy, který způsobuje těžkou imunodeficienci.\n\nUměle připravené analogy purinů, jejich nukleotidů a nukleosidů se uplatňují v lékařství jako součást chemoterapie pro léčbu nádorů. Když se látka analogická přirozeně se vyskytujícím purinům vestaví do buněčné struktury, například do nově vznikající DNA, je toxická. Analogy bází tak zasahují všechny dělící se buňky, tedy i buňky, které se množí nekontrolovaně. Často používaný analog purinových bází je 6-thioguanin nebo 6-merkaptopurin.\n\n\n\n"}
{"id": "108741", "url": "https://cs.wikipedia.org/wiki?curid=108741", "title": "Ligand", "text": "Ligand\n\nLigand je atom, ion nebo molekula, která poskytuje jeden nebo více elektronových párů centrálnímu atomu (ligand vystupuje jako Lewisova báze). Takto vytvořená vazba se nazývá \"koordinačně kovalentní\". Existují také ligandy, které se chovají jako Lewisovy kyseliny, ale jsou vzácnější (například hydrazin).\n\n\"Názvosloví ligandů je v článku o Názvosloví koordinačních sloučenin.\"\nStrukturu kovových komplexů popsal Alfred Werner. Werner položil základy moderní koordinační chemie. Ligandy v komplexech vystupují nejčastěji jako Lewisovy báze, což jsou částice, které obsahují záporný náboj nebo alespoň volný elektronový pár (= nevyužitou\ndvojici elektronů ve vazebném orbitalu). Velmi vzácně může být ligandem i kationt. Tato situace nastává například u hydrazinu, který přijal pouze jeden kation vodíku a díky tomu má stále ještě jeden volný elektronový pár. Volný elektronový pár je v ligandu obvykle lokalizován na elektronegativním atomu (halogen, kyslík nebo dusík, ale mohou to být i jiné nekovy). Takový atom se pak označuje jako donorový. Nejjednoduššími ligandy jsou halogenidové anionty, které mají k dispozici čtyři elektronové páry. Běžnými ligandy jsou i voda (dva elektronové páry na kyslíku) nebo amoniak (elektronový pár na dusíku). Lze se setkat i s ligandy, které nemají žádný záporný náboj nebo volný elektronový pár a přesto tvoří komplexy. Tyto komplexy obsahují vhodný systém π-elektronů. Takovými ligandy jsou například benzen nebo ethyn.\n\nKoordinační sféra je soubor ligandů vázaných na centrální atom. Pokud jsou všechny ligandy vázané na centrální atom stejné, tak se tato sféra označuje jako homogenní. Pokud jsou na centrálním atomu různé druhy ligandů, tak se sféra označuje jako heterogenní. Koordinační číslo je množství vazeb mezi centrálním atomem a ligandy. Toto číslo je rovno počtu ligandů pouze v případě, že všechny ligandy jsou jednovazné.\n\nLigandy se dělí podle své dentacity. Podle počtu koordinačně kovalentních vazeb, které jsou schopny s centrálním atomem vytvořit. Ligandy se tedy dělí na jednovazné, dvojvazné, více vazné (monodentátní, bidentátní, polydentátní). Většinou je počet donorových atomů roven vaznosti ligandu. Výjimku tvoří ambidentátní ligandy. Tyto ligandy obsahují více donorových atomů, ale mohou se vázat pouze na centrální atom jedním z nich. Jako příklad slouží thiokyanatanový a izothiokyanatanový anion. Vícevazné ligandy, které se vážou na centrální atom více donorovými atomy, tvoří v struktuře cyklická uspořádání – tzv. chelátové kruhy. Takovým komplexům se říká cheláty. Tyto komplexy se mohou dále členit na speciální skupiny. Podle tvaru na podandy (lineární polyethery), koronandy neboli \"crowny\" (cyklické polyethery) a kryptandy (polycyklické polyethery). Komplexy s těmito ligandy se označují jako podáty, koronáty a kryptáty.\n\nDalší dělení ligandů je podle druhu donorového atomu. Nejběžnější donorové atomy jsou kyslík, dusík, uhlík, síra a fosfor. Mezi kyslíkaté ligandy patří voda, kyslík, hydroxidový aniont, peroxidový aniont, hydroperoxidový aniont, dusičnanový aniont, síranový aniont, fosforečnanový aniont, kyanatanový aniont, šťavelanový aniont a mnohé další. Mezi dusíkaté ligandy patří amoniak, hydrazin, nitrosyl, azidový aniont, izothiokyanatový aniont, izokyanatový aniont, nitritový aniont, acetonitril, pyridin, ethylendiamin, diethylentriamin, triethylentetraamin, ftalocyanin, fenantrolin, bipyridyl a mnohé další. K uhlíkatým ligandům patří karbonyl, kyanidový aniont a velké množství alkenů, alkynů a arenů. Mezi sirné ligandy patří sulfan, sulfidový aniont, thiofen, thiokyanatový aniont a některé další ligandy. Mezi fosfátové ligandy patří fosfan, difosfan a fosfiny.\n\nPodle elektrických vlastností se ligndy dělí na σ-donory (například amoniak a jiné dusíkaté ligandy), σ i π donory (například halogenidy), σ donory a π akceptory (karbonyl, nitrosyl) a π donory (například aromatické sloučeniny, alkyny a alkeny).\n\nPoslední běžné dělení je na chelátové ligandy (například ethylendiamintetraoctová kyselina - EDTA), makrocyklické ligandy (například crowny), můstkové ligandy (například karbonyl) a krátkozákusové ligandy (například 1,8-naftyridin).\n\n\nLigandy obecně poskytují část své elektronové hustoty centrálnímu atomu (dochází k překryvu HOMO orbitalu ligandu s LUMO orbitalem centrálního atomu).\n\nU některých komplexů dochází k dodatečné stabilizaci donací elektronové hustoty zpět k ligandu (např. komplexy oxidu uhelnatého), tento jev se označuje jako \"zpětná donace\". Centrální atom předává elektronovou hustotu do LUMO příslušného ligandu.\n\n\n"}
{"id": "108743", "url": "https://cs.wikipedia.org/wiki?curid=108743", "title": "Alfred Werner", "text": "Alfred Werner\n\nAlfred Werner (12. prosince 1866 Mylhúzy – 15. listopadu 1919 Curych) byl švýcarský chemik, nositel Nobelovy ceny za chemii, kterou získal v roce 1913 za návrh oktaedrické struktury komplexů přechodných kovů. Werner položil základy koordinační chemie.\n\nZajímavostí je, že Alfred Werner byl prvním chemikem zabývajícím se anorganickou chemií, který Nobelovu cenu získal. Do roku 1973 byl také jediným.\n\n"}
{"id": "108751", "url": "https://cs.wikipedia.org/wiki?curid=108751", "title": "Svídnice (Polsko)", "text": "Svídnice (Polsko)\n\nSvídnice ( [šfidňica], ) je starobylé město na jihu polské části Slezska na území dnešního Dolnoslezského vojvodství. V letech 1975–1998 bylo město součástí vojvodství Valbřich ( ) Původně to byla metropole Svídnického knížectví. Pocházela odtud i třetí manželka Karla IV. Anna Svídnická. V roce 2017 ve městě žilo 57 761 obyvatel. Zdejší Kostel Míru je zapsán ve světovém dědictví UNESCO.\n\nVe středověku město proslulo vařením piva, které se dodávalo do celé střední Evropy.\n\nZa sedmileté války byla 30. října 1761 Svídnice dobyta rakouskými vojsky. Ti ji drželi až do 9. října 1762, kdy po několikatýdenním obléhání vydali město zpět Prusům.\n\n\n"}
{"id": "108757", "url": "https://cs.wikipedia.org/wiki?curid=108757", "title": "Carpe ventum", "text": "Carpe ventum\n\nCarpe ventum (lat. využij větru) je slovní hrátka připomínající rčení Carpe diem (lat. využij dne). To bylo v antickém Římě užíváno jako heslo při návalech lenosti. Carpe ventum se skládá ze slovesa \"carpe\" - využívat a substantiva \"ventum\" (ventus = vítr). \n\nDalo by se interpretovat následovně: Ne vždy vane vítr příznivým směrem, ale stačí nastavit plachty, aby opět šlo dosáhnout cíle.\n"}
{"id": "108761", "url": "https://cs.wikipedia.org/wiki?curid=108761", "title": "Svatý Jakub", "text": "Svatý Jakub\n\nSvatých Jakubů je mezi křesťanskými světci více:\n\n\n"}
{"id": "108765", "url": "https://cs.wikipedia.org/wiki?curid=108765", "title": "Nová Ves v Horách", "text": "Nová Ves v Horách\n\nNová Ves v Horách () je pohraniční horská vesnice v Krušných horách v okrese Most asi 15 km severozápadně vzdušnou čarou od města Most. Obec leží na severozápadní hranici s Německem, kterou zde tvoří potok Svídnice, za kterým leží obec Deutschneudorf. Nová Ves v Horách se rozkládá podél silnice III. třídy 2541 z Horního Jiřetína. Další silnice III/25219 vede do nedaleké Hory Svaté Kateřiny. Z jihu na obec plynule navazuje její osada Mikulovice. K Nové Vsi patří ještě osady jihozápadně ležící Lesná a severovýchodně Mníšek. V obci žije obyvatel.\n\nJeden z původních názvů \"Rotndorff\" odkazuje na Červený hrádek, k jehož panství vesnice patřila. V historických pramenech se vyskytuje ve tvarech: Nowu Wes jinak Rotndorff (1585), Nováves jinak Rottendorf (1621), Neudorf nebo Eisenberg (1787), Gebirgs-Neudorf (1846) a Nová Ves v horách nebo Rottendorf (1854).\n\nPrvní osídlení má spojitost s rudným dolováním v Krušnohoří a probíhalo již ve 14. a 15. století. První písemná zmínka o obci se ovšem nachází až v listině vystavené na mosteckém hradě v roce 1564, kdy byla založena Magdalenou a Annou z Veitmile. Tehdy ves patřila k hradnímu panství a jmenovala se \"Rottendorf\" (z německého \"roden\" = mýtit). Nová Ves je příkladem způsobu tehdejší kolonizace, kdy byla půda rozdělena na rovnoměrné pásy táhnoucí se údolím od úpatí k vrcholu. Domy byly postaveny podél cesty a polnosti k nim se rozkládaly za domy.\n\nKdyž v roce 1585 prodal císař Rudolf II. mostecký hrad i se vším příslušenstvím Ladislavu z Lobkovic, ocitla se Nová Ves v jeho majetku. Když Ladislav upadl v nemilost, jeho majetek byl císařem zkonfiskován a Rudolf II. prodal roku 1595 mostecký hrad tentokrát městu Most. Na konci 16. století se v Nové Vsi rozšířilo protestantství ze sousedního Saska. Po bitvě na Bílé hoře nastala rekatolizace a tak se mnoho zdejších obyvatel evangelického vyznání raději vystěhovalo za hranice, kde založilo na saské straně novou ves. Ta se nazývala \"Deutschneudorf\" (Německá Nová Ves) a původní se začala odlišovat jako \"Gebirgsneudorf\" – Nová Ves v Horách. Roku 1690 se stala Nová Ves v Horách opět majetkem Lobkoviců, kteří ji zahrnuli do svého panství Nové Sedlo-Jezeří, jehož součástí zůstala až do roku 1848. Po správní reformě v roce 1850 se Nová Ves v Horách stala samostatnou obcí, ke které byly připojeny osady Lesná, Mikulovice a Mariánské Údolí. Posledně jmenovaná osada se v roce 1957 odpojila a stala se součástí Horního Jiřetína. Naopak byla v roce 1960 připojena osada Mníšek.\n\nZa druhé světové války vznikl v obci zajatecký tábor, kde byli soustředěni francouzští zajatci pracující v lese. Po skončení války proběhl odsun Němců, v jehož důsledku došlo k výraznému poklesu počtu obyvatel.\n\nPůvodním zdrojem obživy obyvatel bylo zemědělství a práce v lese, v 16. století se objevilo paličkování. Na přelomu 18. a 19. století se rozšířila výroba drobných dřevěných předmětů a hraček a zemědělství ustupovalo do pozadí. Tato výroba se udržela ještě po druhé světové válce, ale od 50. let výroba pomalu zanikla. Část obyvatelstva docházela za prací do Saska a v 19. století do hnědouhelných dolů v Mostecké pánvi.\nNová Ves v Horách je rekreační horskou obcí. Je zde hotel \"Sebastian\", mnoho domů slouží k individuální rekreaci.\nObcí procházejí cyklotrasy, např. tzv. \"Krušnohorská magistrála\" a turistické cesty jako \"Naučná stezka Flájská hornatina\". V obci bylo zřízeno \"Novoveské muzeum\", které dokumentuje vývoj obce a hračkářskou výrobu. Exponáty zapůjčilo Oblastní muzeum v Mostě. V Nové Vsi sídlí Ústav sociální péče zřízený Krajským úřadem Ústeckého kraje.\n\nNová Ves v Horách získala právo užívat obecní znak a vlajku na základě rozhodnutí předsedy Poslanecké sněmovny č. 83 ze dne 5. 4. 2001. Autorem návrhu obecních symbolů je Martin Tomášek.\nVe stříbrno-červeně polceném štítě vpravo zelený vykořeněný smrk, vlevo od středu vynikají dvě rámě se zlatými vyhrnutými rukávy, držící dláta, paže a dláta přirozené barvy.\nList tvoří červený žerďový klín, vymezený bílou žerďovou krokví s vrcholem ve středu listu, vycházející z první a páté pětiny žerďového okraje, a pět vodorovných, střídavě žlutých a zelených pruhů. Poměr šířky k délce listu je 2:3.\n\nPři sčítání lidu v roce 1921 zde žilo 1042 obyvatel (z toho 490 mužů), z nichž byl jeden Čechoslovák, 1018 Němců a 23 cizinců. Kromě deseti evangelíků patřili k římskokatolické církvi. Podle sčítání lidu z roku 1930 měla vesnice 1059 obyvatel: jedenáct Čechoslováků, 1022 Němců a 26 cizinců. V náboženství dominovala římskokatolická církev, ale žilo zde také jedenáct evangelíků, jeden člen církve československé, jeden člen jiných církví a osm lidí bez vyznání. Podle sčítání obyvatel z roku 2001 v obci bylo:\n\n\n\n"}
{"id": "108767", "url": "https://cs.wikipedia.org/wiki?curid=108767", "title": "Čárka (interpunkce)", "text": "Čárka (interpunkce)\n\nČárka ( , ) je interpunkční znaménko a matematická značka.\n\nJako interpunkční znaménko se používá k oddělování jednotlivých vět v souvětí, částí rozvitých větných členů, vložených a osamostatněných částí vět (vsuvky, oslovení apod.). Její význam spočívá především v zpřehlednění složitějších větných konstrukcí. Často má i zásadní vliv na význam věty.\n\nPravidla používání čárky se v jednotlivých jazycích různou měrou liší.\n\nČárka byla jedním z prvních interpunkčních znamének. Ve 3. století př. n. l. Aristofanés Byzantský vymyslel systém značek (\"distinctiones\"), které oddělovaly verše a naznačovaly množství dechu potřebného k dokončení každého úseku textu čteného nahlas. Použití se v té době neřídilo mluvnickými pravidly, ale tzv. \"pauzovým principem\", který se používal i v následujících tisíciletích. Různé délky pauzy se označovaly tečkou ve spodní (krátká pauza: . ), střední ( · ) nebo horní (dlouhá pauza: ˙ ) části řádku.\n\nZnačka používaná v současnosti se vyvinula z šikmého lomítka (\"virgula suspensiva\": / ), které se používalo od 13. do 17. století k vyznačení pauzy. V 16. století se \"virgula\" posunula do dolní části řádku a získala dnešní podobu ( , ).\n\nPauzový princip byl opuštěn během 18. a 19. století. Místo něj se začala uplatňovat pravidla respektující syntaxi vět.\n\nV češtině se používání čárky řídí těmito pravidly:\n\nČárkou se oddělují:\n\nČárka se klade i před spojky \"a, i, ani, nebo, či\", mají-li jiný význam než slučovací (odporovací, stupňovací, vylučovací, důsledkový, vysvětlovací apod.). Čárka se proto píše před spojovacími výrazy \"a proto, a tudíž, a tak, a tedy, a sice, a to\" apod.\n\nČárkou se oddělují složky několikanásobného větného členu, nejsou-li spojeny spojkami \"a, i, ani, nebo, či\" s významem prostě slučovacím. Jednotlivé složky takového několikanásobného větného členu mohou být přiřazeny k sobě bez spojek nebo spojeny různými spojovacími výrazy.\n\nPostupně rozvíjející přívlastky se čárkou neoddělují.\n\nČárkou se také zpravidla oddělují výrazy, které jsou do věty vloženy nebo jsou k ní volně připojeny. Jsou to zejména:\n\nPři typografickém zpracování textu (v tisku, na počítači, na psacím stroji apod.) se dodržují tyto zásady umístění čárky:\n\nVýjimku tvoří zápis desetinných čísel, kde se mezera neklade: \"3,14\" (viz Matematický symbol).\n\n\nV mnoha evropských jazycích (včetně češtiny) se čárka používá jako desetinná čárka, která odděluje celou část čísla od desetinné části. Například 3,14 znamená „tři celé (a) čtrnáct (setin)“. V tomto kontextu se jedná o jediné číslo, nikoliv čísla dvě – 3 a 14.\n\nZejména v anglofonním prostředí se jako desetinná značka místo čárky používá tečka (3.14); ve frankofonním prostředí se používá čárka (3,14).\n\n"}
{"id": "108768", "url": "https://cs.wikipedia.org/wiki?curid=108768", "title": "Okluzní fronta", "text": "Okluzní fronta\n\nOkluzní fronta je úzké rozhraní mezi studenou a teplou vzduchovou hmotou, přičemž studený vzduch již vytlačil, uzavřel (\"uzavření = lat. occlusio\") téměř veškerý teplý vzduch od zemského povrchu. Projevuje se jako studená fronta se slabšími účinky, mnohdy se rozpadne ještě dříve, než v ní začnou vznikat atmosférické srážky, její teplotní vliv na počasí je nevýrazný.\n\nOkluzní fronta je atmosférická fronta, která vznikne, když studená fronta dostihne frontu teplou, přičemž teplejší vzduch je vytlačován do vyšších hladin. V případě, že vzduch za původní studenou frontou je chladnější než vzduch před původní teplou frontou, má okluzní fronta charakter studené fronty, v opačném případě charakter teplé fronty.\n\nNa výškové mapě absolutní barické topografie AT800 či AT700 ji charakterizuje hřeben relativně teplejšího vzduchu, podobně je tomu na mapě relativní barické topografie RTformula_1\n"}
{"id": "108769", "url": "https://cs.wikipedia.org/wiki?curid=108769", "title": "Čárka", "text": "Čárka\n\nČárka má více významů:\n\n\nmůže se také jednat o část názvu staré měrné jednotky plochy:\n\nmůže to být také zastaralá jednotka délky v Angloamerické měrné soustavě:\n\nmůže to být stará ruská vinná míra (jednotka objemu kapalin): \n"}
{"id": "108773", "url": "https://cs.wikipedia.org/wiki?curid=108773", "title": "Chrám Matky Boží v Paříži (román)", "text": "Chrám Matky Boží v Paříži (román)\n\nChrám Matky Boží v Paříži (1831, \"Notre-Dame de Paris\") je vrcholný historický román francouzského romantického básníka, prozaika, dramatika, esejisty a politika Victora Huga. Česky kniha vyšla také pod názvem Zvoník od Matky Boží.\n\nKniha ukazuje romantismus jako jeden z extrémů architektury, vášně a náboženství. Nejvýznamnějším aspektem románu je zájem o architekturu a katedrálu samotnou, která byla v průběhu jeho psaní v dosti tristním stavu, což Victora Huga velmi poznamenávalo. Neméně důležitým tématem knihy je determinismus, revoluce a sociální spory. V průběhu knihy je opakovaně poukazováno na barbarství a absurditu tehdejšího justičního systému.\n\nRomán se odehrává ve středověké Paříži v r. 1482, tedy v době vlády francouzského krále Ludvíka XI. (1461 - 1483). Autor zde popisuje různé společenské vrstvy, od krále přes vysoké duchovenstvo, šlechtu a studenty až po společenskou spodinu (žebráky, zloděje, prostitutky). Seznamuje čtenáře také se známými místy středověké Paříže, ale i s jejími malými spletitými uličkami (Soudní palác, Dvůr divů – shromaždiště vyděděnců). Dominantou díla je samozřejmě pařížská katedrála Notre Dame (Chrám Matky Boží). S katedrálou jsou spjaty životní osudy hlavní postavy Quasimoda, hrbatého, téměř hluchého a na jedno oko slepého zvoníka, kterého se v dětství ujal kněz Frollo, za což mu zůstal po celou dobu vděčný a oddaný. Kvůli Frollovi se Quasimodo pokusí o únos cikánské tanečnice Esmeraldy, do níž je Frollo zamilován. Únos Quasimodovi překazil Phoebus z Châteaupers, do nějž se poté Esmeralda zamilovala. Quasimodo je zatčen a odsouzen k trestu na pranýři. Esmeralda s ním má soucit, přinese mu na pranýř vodu, za což se do ní zamiluje, i když ví, že marně. Frollo i Quasimodo jsou nešťastně zamilováni do krásné Esmeraldy. Esmeralda ale jejich city neopětuje, Frolla nenávidí, Quasimoda jí je líto, je zamilována do Phoeba. Frollo ze žárlivosti zaútočí na Phoeba, Esmeralda se domnívá, že je mrtev. Phoebeus ale přežil. Esmeralda je nespravedlivě obviněna a za pomoci útrpného práva, odsouzena k trestu smrti, za vraždu Phoeba a čarodějnictví, spolu se svou kozou Džali, se kterou prováděla kejklířské kousky. Quasimodo v den popravy Esmeraldu unese do chrámu, kde jí poskytne azyl a přizná se, že ji tajně miluje. Frollo přemlouvá Esmeraldu, aby se stala jeho milenkou, ona však odmítá. Esmeralda je později popravena, Frollo by ji mohl zachránit, ale neudělal to. Když nemohl mít její lásku on, nechtěl, aby milovala kohokoliv jiného, a raději ji nechává zemřít na šibenici. Quasimodo se za popravu mstí, shodí Frolla z věže chrámu, čímž svého vychovatele zabije. Po letech je Quasimodova kostra nalezena v hrobce u Esmeraldy. Quasimodo Esmeraldu velmi miloval, a tak raději dobrovolně zemřel v jejím objetí, než aby žil bez ní.\n\nQuasimodo je typickou romantickou postavou vybudovanou na kontrastech: jeho ohyzdný zevnějšek ostře kontrastuje s čistotou jeho srdce, svým zevnějškem okolí odpuzuje, lidé ho nenávidí, domnívají se, že je ztělesněním zla. Ve skutečnosti je však schopen těch nejhlubších a nejčistších citů. Obdobně na kontrastech je vybudována postava cikánské tanečnice Esmeraldy, která, ač vyrůstala v prostředí pařížského podsvětí mezi prostitutkami a zloději, si zachovala mravně čistý život.\n\n\nVyprávění je barvité, melodramatické, prudký dějový spád, neobvyklé situace a překvapivé zvraty. Jazyk je spisovný, řeč postav je rozlišena podle jejich společenského postavení a obsahuje tedy i hovorové výrazy, případně výrazy v latině a řečtině.\n\n\n\n"}
{"id": "108777", "url": "https://cs.wikipedia.org/wiki?curid=108777", "title": "Újezd (okres Domažlice)", "text": "Újezd (okres Domažlice)\n\nÚjezd (dříve také \"Kozinův Újezd\" nebo \"Újezd u Domažlic\") je obec v okrese Domažlice v Plzeňském kraji. Leží 5 km západně od Domažlic. Je to původní privilegovaná chodská ves ve střední části okresu Domažlice. Rozkládá se bezprostředně pod chodskou památnou horou Hrádek (585 m) se sochou zdejšího rodáka Jana Sladkého Koziny. Pod správu obecního úřadu patří také blízká ves Petrovice, nacházející se přibližně na poloviční cestě mezi Újezdem a Domažlicemi. Celkem zde žije obyvatel.\n\nPrvní písemná zmínka o vesnici pochází z roku 1325. V roce 1652 se v Újezdě narodil známý vůdce chodského povstání proti trhanovskému pánu Lamingerovi \"(Lomikarovi)\" Jan Sladký Kozina, který byl za svou činnost v listopadu 1695 v Plzni popraven. Vesnici vážně poničil velký požár v roce 1874.\n\nDíky své výhodné poloze a zajímavostem je Újezd častým cílem turistů poznávající Chodsko. Ve vesnici je prodejna smíšeného zboží a hostinec. Obec byla plynofikována, vystavěna byla také kanalizace. Samozřejmostí je již vodovod a sbor dobrovolných hasičů. V obou částech obce jsou knihovny. Nejvýznamnější stavbou z nedávné doby je přeložka silnice I./26 \"(Plzeň–Folmava)\" z roku 1997. Tato nová komunikace byla plánována již za minulého režimu a odvedla tranzitní dopravu z Draženova, Domažlic a Havlovic. Řidičům zkrátila cestu na hraniční přechod s Německem Folmava/Furth im Wald o 4 km.\n\n\n\nPodle údajů ze SLBD 2001 bylo 98,8 % obyvatel české národnosti. 3 občané \"(tj. 0,9 %)\" se přihlásili k národnosti vietnamské a 1 občan ke slovenské národnosti \"(0,3 %)\".\nV roce 2006 tvořily děti do 15 let vyjma 14,4 % populace obce, což přibližně odpovídá státnímu průměru.\n\nV roce 2001 bylo v Újezdě 51,9 % obyvatel věřících.\n\nPři posledním sčítání lidu bylo v Újezdě napočítáno 182 ekonomicky aktivních občanů. Míra nezaměstnanosti byla tehdy naprosto nepatrná - 1,6 %. Největší podíl pracujících byl zaměstnán v \"průmyslu\" \"(31,9 %)\", následovalo zemědělství a lesnictví \"(23,6 %)\" , stavebnictví \"(7,1 %)\" a obchod a veřejná správa \"(obě odvětví po 6,6 %)\". Více,než 10 zaměstnaných mělo v obci ještě školství a zdravotnictví \"(6,0 %)\".\n\nV Újezdě a Petrovicích stojí dohromady 131 domů, z čehož 102 domů je obydlených (tj. 77,9 %).\n\nCelková výměra katastru obce je 1103 ha. 67,1 % tvoří zemědělská půda s nadpolovičním zastoupením orné půdy. 24,9 % plochy tvořily lesy, zastavěné plochy potom jenom 1,1 %.\n\nObcí Újezd prochází jen silnice III. třídy z Domažlic, která má význam pouze pro dopravní obsluhu vlastního Újezda. V bezprostřední blízkosti vesnice vede již zmíněná přeložka silnice I/26.\n\nNejbližší železniční zastávky jsou na trati 184 \"(Domažlice-Planá u Mariánských Lázní)\". Jedná se o zastávky v Havlovicích \"(2 km)\" a v Pile \"(3 km)\". Zastávka Pila se až donedávna nazývala Újezd-Pila. Vlastní osada stejného jména je dnes součástí Trhanova.\n\nHromadnou dopravu osob zajišťují autobusy, které mají 2 zastávky v Újezdě a 1 v Petrovicích. Zastavují na nich místní linky Domažlice-Díly a Domažlice-Nemanice. V sobotu ale žádná z těchto linek nejezdí a v neděli existuje jediný spoj z Domažlic do Nemanic a zpět.\n\n\n"}
{"id": "108778", "url": "https://cs.wikipedia.org/wiki?curid=108778", "title": "Přízvuk", "text": "Přízvuk\n\nSlovní přízvuk (akcent) je fonetický důraz na určitou slabiku slova, větný přízvuk (stress) je důraz na určitou část věty. Obvykle má podobu zesílení a zároveň zvýšení hlasu. Patří mezi tzv. suprasegmentální prvky jazyka. Umístění slovního přízvuku v některých jazycích má vliv na výslovnost přízvučné slabiky i některých dalších hlásek před přízvukem či za přízvukem.\n\nNěkdy se přízvukem (cizím přízvukem) rozumí celkově pozměněná přízvučnost řeči, ovlivněná zpravidla jiným jazykem nebo dialektem; může být příznakem nedostatečného osvojení daného jazyka, ale i neurologické poruchy (tzv. syndrom cizího přízvuku).\n\nV jazycích s pevným slovním přízvukem je přízvukována vždy nebo zpravidla jen určitá slabika (např. první v češtině, předposlední (penultima) v polštině). V latině je přízvučná druhá slabika od konce slova, pokud je dlouhá přirozeně nebo polohou, jinak třetí slabika od konce.\n\nV jazycích s pohyblivým slovním přízvukem (např. ruština, angličtina) může být přízvučná kterákoliv slabika, různá poloha přízvuku může mít distinktivní (význam rozlišující) funkci. V některých jazycích může být přízvuk v písmu značen, například v ruštině se v učebních textech značí čárkou nad samohláskou.\n\nPřízvuk může ovlivňovat výslovnost hlásek. Například v ruštině, angličtině či němčině dochází k redukované výslovnosti nepřízvučných samohlásek (např. psané \"e\" se vyslovuje jako \"ə\" \"(v zahraniční literatuře často označované jako Schwa (něm.) / schwa (angl.) (pravopis i v angličtině zůstává německý, až na psaní s velkým písmenem), označení šva v tomto významu není v české literatuře tak běžné – česky nejjednoznačněji jako \"redukované e\", něm. též \"Murmellaut\")\", např. angl. \"about\" [əˈbaʊt], \"obsession\" [əbˈseʃn], \"taken\" [ˈteɪkən], něm. \"Frage\" [ˈfʁa:gə], v neodlučitelných, a tudíž nepřízvučných předponách, např. \"bekommen\" [bəˈkɔmn]). Přízvuk též často ovlivňuje i délku slabik (v ruštině se přízvučné samohlásky vyslovují delší než nepřízvučné, ve švédštině jsou přízvučné slabiky vždy dlouhé, nepřízvučné vždy krátké). V češtině k takovýmto jevům nedochází.\n\nU delších slov se kromě hlavního přízvuku může vyskytovat i slabší vedlejší přízvuk. Ve fonetickém přepisu výslovnosti (IPA) se hlavní přízvuk označuje horní kolmičkou ( ), vedlejší přízvuk dolní kolmičkou ( ), např. ve slově \"předposlední\" .\n\nNěkterá slova, tzv. klitika, jsou nepřízvučná a tvoří přízvučný celek s předchozím (příklonky) nebo následujícím (předklonky) slovem. Příklonky jsou slova trvale nepřízvučná, protože se připojují za přízvučné slovo. Předklonky stojí před přízvučným slovem a spojují se s ním.\n\n"}
{"id": "108781", "url": "https://cs.wikipedia.org/wiki?curid=108781", "title": "Oceánografie", "text": "Oceánografie\n\nOceánografie (z řeckého ωκεανός \"okeanós\" oceán + γράφειν \"gráfein\" psát) je vědní obor zabývající se oceány a moři. Původně se věnoval pouze jejich popisu, postupně se ale stal plnohodnotným vědním oborem, kombinujícím poznatky z různých oborů (geologie, chemie, biologie, fyzika, …), který se snaží porozumět fungování tohoto vodního obalu Země. S rozvojem technologií ve 20. století vědci pronikli i na hluboká dna oceánů a porozumění deskové tektonice přineslo pochopení jejich vzniku – přesto zůstává se svým obrovským objemem většina světových oceánů neprozkoumaná a tvoří tak doposud neobjevený svět na naší vlastní planetě. V nedávné minulosti automatické sondy zjistily náznaky oceánů také na měsících plynných obrů jako je např. Europa.\n\n\nOceány zůstávaly neprozkoumané až do 17. a 18. století, kdy velké námořní výpravy (např. francouzská vedená Louis Antoine de Bougainvillem či britské uskutečněné Jamesem Cookem) zmapovaly velkou část jižního Pacifiku. Největší důležitost v těch dobách mělo přesné mapování pobřeží, oceánských ostrovů a také mořských proudů – těm byla také věnována první oceánografická vědecká učebnice Jamese Rennella publikovaná na přelomu 18. a 19. století. V roce 1840 známý přírodovědec Charles Darwin publikoval vědecký článek o růstu korálů a formování atolů, o devět let později byly objeveny strmé pevninské svahy, v roce 1855 Mathew Fontaine Maury vydává v USA první učebnici oceánografie \"Fyzická geografie moře\". Položení transatlantického telegrafního kabelu (1858) potvrdilo existenci tzv. „telegrafické plošiny“, což byl původní název středooceánského hřbetu, místa rozpínání Atlantiku. V druhé polovině 19. století nastal zejména v Evropě strmý nárůst přírodovědných aktivit spojených s průzkumem moří a oceánografie byla záhy etablována jako samostatná věda – zejména přispěním britské expedice lodi Challenger (1872–1876). O rozvoj a širokou popularizaci moderní oceánografie se výrazně zasloužil francouzský námořník, filmař a vynálezce Jacques-Yves Cousteau (1910-1997).\n\nPoznatky moderního oceánografického výzkumu se využívají pro různé obory, jako je např. rybolov, námořní doprava, těžba oceánských nerostných surovin, využití energetického potenciálu světového oceánu, využití k vojenským účelům, vývoj nových technologií výzkumu apod. Dnešní oceánografie pracuje s družicovými a leteckými snímky a využívá nejnovější poznatky elektroniky.\n\nVýzkum se stále více zaměřuje na potřeby praxe. Vynakládají se prostředky na průzkum ložisek ropy a zemního plynu na šelfech, na výzkum rudých jílů, manganových konkrecí, minerálních rýžovisk při pobřeží, jsou studovány rozvoje mořských akvakultur a ekologicky únosného rybolovu.\n\nMezi mezinárodní komplexní programy výzkumu patří: výzkum Golfského proudu (1950), výzkumy v rámci Mezinárodního geofyzikálního roku (1957–1958), výzkum Indického oceánu (1959–1965; 43 lodí z 23 zemí), výzkum Baltského moře (1964), výzkum tropického Atlantiku a Středozemního moře (od roku 1963) či výzkum proudu Kurošio (od roku 1965).\n\n"}
{"id": "108782", "url": "https://cs.wikipedia.org/wiki?curid=108782", "title": "Modica", "text": "Modica\n\nModica je italské město v oblasti Sicílie, které je společně s dalšími sedmi městy součástí světového dědictví UNESCO pod souhrnnou položkou „pozdně barokní města v údolí Val di Noto“. Je vzdálené 13 km od provinčního města Ragusa. Sousedí s obcemi Buscemi, Noto, Palazzolo Acreide, Rosolini (v obvodu volného sdružení obcí Siracusa) a Giarratana, Ispica, Pozzallo, Ragusa, Scicli (obvod Ragusa). \n\nPřestože bylo město postiženo zemětřeseními v letech 1613 a 1693 a povodněmi v letech 1833 a 1902, zachovala se jedna z nejkrásnějších architektur na ostrově v sicilském barokním stylu. V Modice je velká barokní katedrála, zasvěcená svatému Jiří. Byla sice po zemětřesení v roce 1693 přestavěna, původní stavba je však, stejně jako mnoho jiných částí města, středověká.\n\n\"Počet obyvatel\"\n"}
{"id": "108783", "url": "https://cs.wikipedia.org/wiki?curid=108783", "title": "Škrapy", "text": "Škrapy\n\nŠkrapy jsou nejcharakterističtější primární krasový jev, který vzniká chemickým zvětráváním horniny, převážně vápence a dolomitů. Jedná se o velmi ostrohranné prohloubeniny či systém hřbítků a žlábků v podložním masívu.\n\nCo do rozměrů, jsou škrapy nejmenšími povrchovými krasovými formami, které většinou nepřesahují dimenzi mikroforem. Koncentrací škrapů na větších plochách vznikají škrapová pole. \n\nŠkrapy vznikají korozní činností prosakující vody obohacené o oxid uhličitý na svazích se sklonem 1 až 70 stupňů. Jsou to rýhy s délkou několika metrů, šířkou od několika centimetrů do několika metrů a hloubkou maximálně 2 metry. Jejich tvorbě účinně napomáhají rozpuštěné organické látky. Na vlastnostech podložných krasových hornin (např. směr a hustota puklin) závisí tvar, velikost a způsob uspořádání škrapů.\n\nŠkrapy vznikají vlivem srážkové činnosti, kdy dochází k odplavení povrchové půdy a k obnažení vápencového podloží. Dopadající voda začíná reagovat s oxidem uhličitým a vzniklá slabá kyselina uhličitá reaguje s vápencem, který se začíná pozvolna rozpouštět. Voda odplavuje vzniklý roztok a v místě rozpouštění začínají vznikat malé prohlubně. Místa, kde vzniknou první prohloubeniny, mají schopnost déle udržovat vodu, což vede k delší chemické reakci – snížená místa jsou stále rychleji prohlubována, až dochází ke vzniku tzv. geologických varhan. \n\nObnažené skály se vlivem slunečního záření často rozpalují až na teplotu okolo 50 °C, což napomáhá udržení teplomilných rostlin v krasových oblastech.\n\nŠkrapy jsou častým geologickým jevem, který se vyskytuje ve většině oblastí, kde je vápencové (či dolomitové) podloží, u kterého dojde k jeho obnažení a působení dopadající, či tekoucí vody. \n\nV některých zvláštních případech se lze s obdobným jevem setkat i v oblasti pískovcových skal, kde není ale hornina rozpouštěna chemicky, ale jednotlivá zrníčka jsou odplavována pryč, což vytváří podobnou strukturu. V takovýchto případech hovoříme o pseudoškrapech. Ty mohou vznikat i na některých nekrasových horninách (např. na sopečných tufech). Příčinou jejich vzniku může být selektivní zvětrávání hornin.\n"}
{"id": "108788", "url": "https://cs.wikipedia.org/wiki?curid=108788", "title": "Děti kapitána Granta", "text": "Děti kapitána Granta\n\nDěti kapitána Granta \"(1867-1868, Les enfants du capitaine Grant)\" je jeden z nejznámějších románů francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Tento dobrodružný román tvoří první díl autorovy volné trilogie, do které ještě patří \"Dvacet tisíc mil pod mořem (Vingt mille lieues sous les mers)\" a \"Tajuplný ostrov (1875, L'île mystérieuse)\". Mezi jednotlivými díly Vernovy trilogie však panuje časový nesoulad (viz Časový nesoulad mezi jednotlivými díly trilogie).\nPříběh začíná 26. července roku 1864, kdy posádka jachty Duncan ulovila v Severním průlivu mezi Irskem a Skotskem žraloka kladivouna a v jeho útrobách objevila tři neúplné listiny. Byly napsány francouzsky, anglicky a německy a obsahovaly zprávu o ztroskotání lodi Britannia s kapitánem Grantem a posádkou na 37° 11´ jižní šířky (údaje o zeměpisné délce byly bohužel nečitelné). Majitel jachty lord Glenarvan neváhal ani okamžik a vydal se společně se svou manželkou, kapitánem Johnem Manglesem, majorem Mac Nabbsem, roztržitým zeměpiscem Jacquesem Paganelem a s Mary a Robertem Grantovými, dětmi ztraceného skotského kapitána, na dobrodružnou záchrannou výpravu, která v podstatě znamenala cestu kolem světa po 37. rovnoběžce.\n\nVýprava začala pátráním v Jižní Americe, kde však ani pochod přes Andy nepřinesl žádaný výsledek, poté naši přátelé zamířili k břehům Austrálie. Zde se setkali s lodníkem Britannie Ayrtonem. Ten je provázel po Austrálii, vyklubal se z něj však podvodník a vůdce trestanců, kteří chtěli získat jejich majetek. Nakonec se cestovatelé přes velké útrapy dostali na pobřeží, ale jejich jachta tam na ně nečekala, omylem před jejich příchodem odplula. Na malé lodi dopluli Skotové na Nový Zéland. Zde však padli do rukou lidojedů. Naštěstí je zachránil Robert, který uprchl. Díky Paganelovi se dostali k moři a zde je čekalo velké překvapení. Vody zde křižoval Duncan s v podpalubí uvězněným Ayrtonem. Náhoda přivedla jachtu k malému ostrůvku Tabor, kde měl být lodník vysazen. Jaké však bylo překvapení, když zjistili, že ostrov je obydlen třemi trosečníky, kapitánem Grantem a dvěma námořníky. Román končí ponecháním Ayrtona na ostrově a šťastným návratem domů.\n\nTento román se stal jednou z nejčtenějších Vernových knih. Verne vložil do tohoto prostého, ale napínavého příběhu mnoho zeměpisných, přírodovědných i národopisných poznatků o Jižní Americe, Austrálii a Tichomoří, a jako dobrý znalec lidských povah vykreslil v dětech kapitána Granta opravdové hrdiny, kteří jsou i dnes vzorem statečnosti a odvahy.\n\nKnihu \"Děti kapitána Granta\" ilustroval Édouard Riou.\n\nRomán byl několikrát zfilmován. Již roku 1913 byl podle scénáře Vernova syna Michela natočen francouzský němý film \"Les Enfants du capitaine Grant\" v délce dvaceti tří minut. K dalším známým filmovým adaptacím patří:\n\n\n"}
{"id": "108789", "url": "https://cs.wikipedia.org/wiki?curid=108789", "title": "Otok Dalmatinski", "text": "Otok Dalmatinski\n\nOtok Dalmatinski (též Otok) je vnitrozemská opčina, ležící v chorvatské Dalmácii východně od města Sinj (Splitsko-dalmatská župa). Žije zde 3138 obyvatel (v opčině zahrnující i okolní vesnice Gala, Korita, Ovrlje, Ruda a Udovičić žije dohromady 5 782 obyvatel).\n\nPrvní písemná zmínka o opčině pochází z roku 1341.\n\n"}
{"id": "108793", "url": "https://cs.wikipedia.org/wiki?curid=108793", "title": "Manhattan", "text": "Manhattan\n\nManhattan je jeden z pěti newyorských městských obvodů (anglicky: \"boroughs\", společně s Brooklynem, Bronxem, Queensem a Staten Islandem). Zároveň je územně shodný s okresem New York (anglicky \"New York County\") amerického spolkového státu New York.\n\nNachází se na ostrově Manhattan. Území dnešního Manhattanu navštívil anglický cestovatel Henry Hudson dne 11. září 1609 v rámci své výpravy za Východoindickou obchodní společnost a tím nepřímo započal migraci přistěhovalců z Dánska (1620) a později i dalších evropských zemích do této oblasti. V průběhu 19. století zažil Manhattan příliv přistěhovalců z Irska, Itálie, Německa a dalších zemí, jejichž první setkání s Novým světem začínalo právě zde. V současnosti představuje Manhattan ekonomické i administrativní centrum New Yorku a potažmo ekonomické a bankovní/finanční centrum celých Spojených států a v jistém smyslu i ikonický symbol západního kapitalismu. Sídlí zde newyorské burzy cenných papírů, zlata, různých komodit, pobočka Fedu a mnoho komerčních bank. Oblast je plná výškových budov, které se začaly stavět již po roku 1920 a některé mrakodrapy byly v době svého dokončení nejvyššími stavbami světa. Manhattan má rozlohu 59,5 km² (pevnina), resp. 87,5 km² (vč. vodstva). Jedná se o jeden z nejhustěji obydlených krajů na světě. Po celé 19. století byl nejlidnatějším městským obvodem New Yorku, později ho co do počtu obyvatel předstihly čtvrtě Brooklyn a Queens, které mají každá přes 2,5 milionu, Manhattan je v současnosti třetí s 1 619 090 obyvatel (k 1. červenci 2012), je ale nejmenším ze všech pěti obvodů co do výměry. Ročně ho navštíví přibližně 50 milionů turistů, což jej řadí mezi jednu z nejoblíbenějších městských čtvrtí světa. Mimo to patří mezi nejžádanější lokace pro kancelářské a obytné prostory, ale s obrovskými cenami za pronájem či odkoupení. Mít pobočku na některé z prominentních ulic Manhattanu znamená pro každou firmu punc prestiže a světovosti. Mimo bankovní a finanční sektor a mnoho dalších odvětví je též jedním ze světových center módy.\n\nMá tři části: Uptown, Midtown a Downtown.\n\nOd roku 1972 do 11. září 2001 zde stála tzv. „dvojčata“ Světového obchodního centra, která však byla zničena teroristickými útoky. Od té doby byl více než 10 let nejvyšším mrakodrapem ve městě znovu Empire State Building, který však v roce 2013 překonalo dokončení stavby One World Trade Center, nového obchodního centra postaveného místo původních „dvojčat“. Stavba je aktuálně nejvyšší budovou západní polokoule.\n\nDrtivá většina nejoblíbenějších památek a atrakcí v New Yorku je situována právě na Manhattanu. Mezi nejvýznamnější místa ostrova patří zmíněné One World Trade Center, památník Ground Zero, Empire State Building, Rockefeller Center, Broadway, Central Park, známá obchodní ulice Wall Street, Chinatown, Times Square, nákupní ulice 5th Avenue, Chrysler Building, Flatiron Building nebo Grand Central Terminal. Nejnavštěvovanější památkou je socha Svobody.\n\nNa 73. ulici se nachází konzulát České republiky.\n\nZákladem Manhattanu jsou slída a břidlice. Jedná se o silné a pevné horniny, které jsou vhodným základem pro výškové budovy. Nejvíce mrakodrapů je situováno v Downtownu a Midtownu. Manhattan se obvykle dělí na Downtown (Dolní Manhattan, jižní Manhattan), Midtown a Uptown (Horní Manhattan, severní Manhattan), 5th Avenue zase rozděluje západní a východní stranu Manhattanu. Na západě je Manhattan ohraničen řekou Hudson, na východě řekou East River. Na severu řeka Harlem odděluje Manhattan a Bronx, další část města New York. K Manhattanu patří také několik ostrovů jako např. Roosevelt Island, Liberty Island a další. Manhattan má pevninskou rozlohu 59 km a 87.5 km včetně vodstva. Na délku měří 21,6 km, na šířku 3,7 km (v nejširším místě).\n\nPři budování původního World Trade Center bylo vyhloubeno obrovské množství hlíny, které bylo později použito pro rozšíření manhattanského pobřeží prostřednictvím Battery Park City. Výsledkem bylo více než 92 akrů pobřeží a přes 30 akrů parků. Manhattan má také dálniční spojení se sousedním státem New Jersey prostřednictvím mostu George Washington Bridge a dvou tunelů - Lincoln Tunnel a Holland Tunnel.\n\nTři hlavní části Manhattanu - Downtown, Midtown a Uptown - se dále dělí na následujících 22 menších částí: Financial District, Tribeca, Chinatown, Lower East Side, Little Italy, Soho, Greenwich Village, East Village, Stuyvesant Town, Gramercy, Chelsea, Murray Hill, Garment District, Times Square, Midtown West, Midtown East, Upper West Side, Upper East Side, Central Park, East Harlem, Harlem a Morningside Heights.\n\nOrientace na Manhattanu je relativně jednoduchá. Podél ostrova se svisle táhnou \"Avenues\", dlouhé ulice, kterých je celkem 12 a jsou značeny čísly (od východu 1st - 12th Avenue). Některé Avenues mají také svůj název (Madison Avenue ad.), ale obecně se lze vždy jednoduše orientovat podle čísel. Vodorovně jsou po celém Manhattanu rozmístěny \"Streets\", které jsou (až na pár výjimek především v dolním Manhattanu) značeny také čísly a rozděleny na West (západní) a East (východní). Obvyklá orientace na Manhattanu tedy spočívá v tom, že prakticky každé místo na ostrově lze lokalizovat na roh mezi některou Avenue a některou Street, a proto, i přes zdánlivý zmatek mezi vysokými budovami a tisíci lidmi, je snadné se na Manhattanu zorientovat. Poslední, nejsevernější ulicí, je 220th Street. Jedinou výjimku z rutinní mřížkové struktury Manhattanu tvoří ulice Broadway, která se táhne úhlopříčně od Bowling Green v Downtownu přes celý Manhattan až do sousedního Bronxu.\n\nNěkteré názvy čtvrtí jsou odvozeny od zeměpisného postavení (např. Upper East Side), jiné podle etnických hledisek (Little Italy). Několik čtvrtí jsou zkratkami, např. SoHo (South of Houston) nebo Nomad (North Madison Park). Název Harlem je odvozen od nizozemského města z koloniální éry Haarlem. Každá čtvrť má svou specifickou historii, SoHo je známá především jako obchodní čtvrť, Greenwich Village zase jako rodiště beatnické generace, Chelsea je čtvrť umění a nočního života, Chinatown zase žije čínskou kulturou.\n\nOstrov Manhattan sousedí s Brooklynem a Queensem na západě, s Bronxem na severu a se státem New Jersey na východě. Jižně se dále nachází poslední nejmenovaná newyorská čtvrť, Staten Island.\n\nManhattan se nachází v přechodné klimatické zóně mezi vlhkým subtropickým podnebím a vlhkým kontinentálním podnebím, proto si Manhattan i v zimě udržuje relativně vyšší teploty, než je tomu ve vnitrozemských státech. Jaro a podzim jsou na Manhattanu mírnější, léta jsou teplejší s teplotami přes 32 °C. Horní hranice teplotního rekordu dosáhla 41 °C (9. červenec 1936), nejnižší teplota -26 °C (9. únor 1934). Množství sněhu dosahuje průměru 63,5 cm, rekordním v tomto ohledu byl rok 1992, kdy napadlo až 150 cm sněhu.\n\nNa Manhattanu žije přibližně 1 619 090 obyvatel, hustota zalidnění dosahuje cca 27 000 obyvatel/km. Podle sčítání lidu v roce 2012 je přibližně 65 % obyvatel bělochů, 18 % černochů, 12 % asiatů, 1 % indiánů. Zhruba 26 % obyvatel Manhattanu je hispánského nebo latinského původu.\n\nManhattan je jedním z nejvýše příjmových měst v USA s počtem obyvatel vyšším než 1 milión. V roce 2004 byla průměrná daňová povinnost cca 25 000 dolarů. Manhattan má nejvyšší příjem na obyvatele v zemi. Např. na Upper East Side, kde je nejvyšší koncentrace bohatých lidí, je průměrný příjem 90 000 dolarů ročně.\n\nManhattan také v poslední době zažívá tzv. baby boom. Od roku 2000 se počet dětí do 5 let žijících na Manhattanu zvýšil o 32 %.\n\nManhattan je nábožensky velmi různorodý. Je to dáno především vysokou koncentrací různých kultur v této části New Yorku. Největším náboženstvím je římskokatolická církev, která zahrnuje asi 36 % populace. Následují židé s 20 %, dále protestanti (9 %) a muslimové (2,5 %).\n\nZhruba 60 % obyvatel Manhattanu mluví anglicky jako rodným jazykem, 23 % španělsky, 5 % čínsky, 2 % francouzsky, 1 % japonsky, 1 % korejsky. Další jazyky nedosahují výše 1 % populace, ale je jich několik desítek. Celkem 40 % obyvatel Manhattanu mluví jiným rodným jazykem, než angličtinou, což z Manhattanu dělá jedno z jazykově a kulturně nejrozmanitějších měst světa.\n\nManhattan je znám především velkou koncentrací vysokých mrakodrapů, ale i dalších památek a atrakcí, které jsou různorodé v aplikované architektuře. Většina města stojí na architektonickém stylu art deco, nejznámějšími a zároveň největšími budovami v tomto stylu jsou Empire State Building a Chrysler Building. Výškové mrakodrapy jsou nejen poznávacím znamením Manhattanu, ale také výsadou této čtvrti. Mezi lety 1890 - 1973 se na pozici nejvyšší budovy světa vystřídalo celkem 9 budov stojících právě na Manhattanu.\n\nPrvní nejvyšší stavbou byla New York World Building v roce 1890 s 91 m, následovaly Park Row Building (119 m, 1899), Singer Building (187 m, 1908), Woolworth Building (241 m, 1913), 40 Wall Street (282 m, 1930), Chrysler Building (319 m, 1929), Empire State Building (381 m, 1931) a World Trade Center (417 m, 1973). Aktuálně je nejvyšší budovou Manhattanu One World Trade Center, která je zároveň 3. nejvyšší budovou světa (541 m, 2013).\n\nK dalším pozoruhodným stavbám náleží: Flatiron Building, Seagram Building, 8 Spruce Street (New York by Gehry), Rockefeller Center, Grand Central Terminal, 1 Wall Street, American International Building (70 Pine Street), The New York Times Building, Equitable Building, Old Merchant's House, Bayard–Condict Building, One Chase Manhattan Plaza, New York Stock Exchange, General Electric Building, New York City Hall, Bridge Cafe, 4 World Trade Center, 500 Fifth Avenue, 270 Park Avenue, United Nations Headquarters, Chanin Building, 20 Exchange Place, Chamber of Commerce Building, MetLife Building, 731 Lexington Avenue, R. H. Macy and Company Store, Trump World Tower, Daily News Building, Mercantile Building, The Dakota, One Dag Hammarskjold Plaza, Hotel Plaza, Surrogate's Courthouse, Citigroup Center, Time Warner Center, Condé Nast Building.\n\nTrinity Church, katedrála Saint John the Divine, katedrála sv. Patrika, Central Synagogue, St. Paul's Chapel, Grace Church, Church of the Ascension, Eldridge Street Synagogue, St. George's Episcopal Church.\n\nK nejznámějším a hlavním náměstím a ulicím na Manhattanu náleží: Times Square, 5th Avenue, Broadway, Madison Square, Wall Street, Union Square.\n\nNew York Metropolitan Museum, American Museum of Natural History, Guggenheim Museum, Carnegie Hall, Lincoln Center, Radio City Music Hall, New York Public Library, Columbia University, New York University.\n\nBrooklyn Bridge, Manhattan Bridge, Queensboro Bridge, Williamsburg Bridge.\n\nCentral Park. Battery Park, Washington Square Park.\n\n\nNa Manhattanu jasně vedou už léta demokraté nad republikány. Po 2. světové válce začínali s těsným náskokem 52 % a postupem času svou pozici upevňovali až dodnes, kdy jejich nadvláda činí přibližně 84 %. Politicky je Manhattan rozdělen na čtyři okrsky, z nichž všechny vedou demokraté (Charles B. Rangel, Jerrold Nadler, Carolyn B. Maloney, Nydia Velázquez). Od roku 1924 žádný republikán nevyhrál prezidentské volby na Manhattanu.\n\nV 19. století byla oblast rájem nelegálního hazardu a prostituce a byla známa jako velmi nebezpečné místo. Na přelomu 19. a 20. století se začal v New Yorku rozvíjet organizovaný zločin, který gradoval přistěhovalectvím mnoha Italů včetně známého gangstera Al Capona. Na východní pobřeží USA se začala šířit sicilská mafie známá jako Cosa Nostra, která využila prohibice z roku 1920 jako příležitosti k nelegálnímu obchodu s alkoholem. Všechny tyto události znamenaly neustálý nárůst kriminality, který pokračoval až do 90. let 20. století. V roce 1960 bylo v New Yorku zaznamenáno 390 vražd, přičemž o 10 let později už 1117 a v roce 1990 rekordních 2262. Od 90. let začala kriminalita klesat trendem, který trvá dodnes.\n\nNa základě údajů z roku 2005 je New York mezi deseti městy USA s nejnižší kriminalitou. Na Manhattanu bylo v roce 1990 zaznamenáno 503 případů vraždy, přičemž v roce 2008 bylo vražd zaznamenáno pouze 62, což značí pokles přibližně o 88 %. U vloupání byl pokles asi o 80 %, u krádeží aut až o 93 %. Nemálo přispěli k rozvoji města a potírání kriminálních případů i starostové Rudy Giuliani a Michael Bloomberg, kteří se zasadili o zvýšení vlivu policie ve městě, zpřísnění trestů a přísnějšímu přístupu ke zločinu obecně.\n\nNa Manhattanu je situováno obrovské množství nejcennějších nemovitostí světa a oblast má pověst jedné z nejdražších oblastí v USA. Podle dostupných údajů přibližně dvě třetiny všech zaměstnaneckých poměrů v New Yorku spočívají právě na Manhattanu. Nejdůležitějším hospodářským sektorem na Manhattanu je finanční průmysl, ve kterém pracuje necelých 280 tisíc zaměstnanců a jejich příjmy tvoří více než polovinu všech vyplacených mezd v celé čtvrti. Průměrný měsíční plat ve finančním sektoru na Manhattanu je 8.300 dolarů, v ostatních oborech zhruba 2.500 dolarů. Více než polovina finančního průmyslu je situována na Wall Street, která je světovým centrem burzy.\n\nNa Manhattanu je asi 48 mil. m kancelářských prostor, což z něj dělá největší kancelářskou čtvrť ve Spojených státech. Na Manhattanu sídlí velké množství významných firem, včetně těch, jejichž akcie se obchodují na burze. V Downtownu sídlí např. New York Stock Exchange, American Stock Exchange, New York Board of Trade, NASDAQ a další. Sedm z osmi největších reklamních agentur na světě sídlí na Manhattanu. Za centrum reklamy je obvykle považována Madison Avenue.\n\nNew York a především pak Manhattan jsou světovým centrem televize, filmu, reklamy a hudby. Významným odvětvím jsou také novinová nakladatelství. Manhattan je největším mediálním trhem v USA. Mezi nejvýznamnější mediální skupiny patří News Corporation, Time Warner, Hearst Corporation a Viacom. Tři ze čtyř největších hudebních labelů sídlí na Manhattanu, stejně tak 7 z 10 největších reklamních agentur. V New Yorku se také točí třetina všech amerických nezávislých filmů, Manhattan je zároveň po Hollywoodu nejčastější lokalitou objevující se ve filmech. Své sídlo má ve městě také 200 novin a 350 časopisů, knižní nakladatelství zaměstnávají přes 25 tisíc lidí.\n\nMezi nejvýznamnější deníky patří New York Times, New York Daily News, Wall Street Journal nebo New York Post. New York je také centrem televizní tvorby - sídlí zde HBO, MTV, ABC, NBC, CBS, FOX News nebo Comedy Central.\n\nMezi známé filmy a seriály odehrávající se na Manhattanu lze zmínit Taxikář, Já legenda, Na sever severozápadní linkou, Wall Street, Přátelé, Kravaťáci, Jak jsem poznal vaši matku, Sex ve městě.\n\nManhattan byl dějištěm mnoha významných kulturních hnutí. V roce 1920 zde bylo založeno hnutí Harlem Renaissance, od 50. do 70. let zde bylo aktivní hnutí pop art, které je spojeno především se slavným Andym Warholem.\n\nKulturně velmi významnou čtvrtí je Chelsea, která je známá pro řadu muzeí, galerií a kulturních akcí. Patrně nejznámějším kulturním místem na Manhattanu a možná i na světě je ulice Broadway, která je známá jako dějiště mnoha nejvýznamnějších divadelních představení. Většina z 39 největších divadel je situována okolo Times Square, kousek od tohoto náměstí sídlí také Lincoln Center s Metropolitan Opera, New York Philharmonic, New York City Ballet a dalšími.\n\nManhattan je také domovem světově známých muzeí a výstav jako MoMA, Whitney Museum of American Art, Guggenheim Museum, Metropolitan Museum of Art. Dalšími významnými kulturními místy jsou Carnegie Hall nebo Radio City Music Hall.\n\nTuristika je významným zdrojem příjmů, protože New York navštíví přibližně 40 milionů turistů ročně. Newyorská gastronomie je velmi ovlivněna imigranty. Židé a Italové proslavili pečivo, tvarohové koláče a newyorskou pizzu. Mnoho pouličních prodejců prodává falafel a kebab, obvykle původem ze středního východu, nejpopulárnějšími jsou však hot dogy a preclíky. Na Manhattanu se nachází také řada významných amerických restaurací.\n\nNa Manhattanu se nachází velké množství parků i pláží, které jsou hojně navštěvované. Nejoblíbenějším parkem je Central Park, který ročně navštíví desítky milionů turistů.\n\nManhattan je domovem týmů New York Knicks (NBA), New York Rangers (NHL) nebo New York Liberty (WNBA), kteří hrají své domácí zápasy v Madison Square Garden. Manhattan je jedinou čtvrtí New Yorku, která nemá svůj domácí baseballový tým.\n\nNa Manhattanu se nachází velké množství sportovních hal a hřišť různých typů. Jen v Central Parku je desítky tenisových kurtů, několik golfových hřišť, fotbalová hřiště a další. Sportovní využití na Manhattanu je velmi rozmanité.\n\nManhattan poskytuje obrovské množství veřejných i soukromých institucí. Mezi nejznámější veřejné střední školy patří Beacon High School, Stuyvesant High School, High School of Fashion Industries nebo Bard High School. Manhattan má také jedinou oficiální italskou školu v USA, La Scuola d'Italia. Dále jsou na Manhattanu situovány i soukromé školy jako Brearley School, Dalton School, St. David School nebo Loyola School. Mezi nejznámější vysoké školy a univerzity umístěné na Manhattanu patří především Columbia University, Fordham College, Cooper Union, New York University, Berkeley College a další.\n\nZhruba 52% obyvatel Manhattanu nad 25 let má minimálně bakalářský titul, což je pátá nejlepší statistika v celých USA. Jedná se tedy o jeden z nejvzdělanějších krajů v Americe.\n\nManhattan je významným světovým centrem v lékařském vzdělávání a přírodních vědách. Manhattan přijímá druhou nejvyšší částku z fondu National Institutes of Health na podporu výzkumu a vzdělávání.\n\nManhattan se může chlubit také největším knihovnickým systémem v zemi.\n\nPo dopravní stránce je Manhattan na velmi vysoké úrovni, má komplexní propracované systémy, od silniční infrastruktury až po metro, které je největším podzemním dopravním komplexem na světě. Zdaleka nejoblíbenějším způsobem přepravy po Manhattanu je právě metro, zejména proto, že silnice jsou prakticky permanentně zacpané, a tak je podzemní dráha tou nejrychlejší možností, jak se někam po Manhattanu dopravit. Dopravu metrem zajišťuje téměř 500 stanic rozdělených do 12 tras. Možností, jak se dostat na Manhattan či z Manhattanu, je také vlak. Nachází se zde slavný vlakový terminál Grand Central, který je jedním z nejvytíženějších vlakových terminálů na světě. Letištní dopravu zajišťují letiště v okolních čtvrtích, přímo na Manhattanu lze najít několik malých letišť, která však nejsou mezinárodní.\n\nSamozřejmě i na Manhattanu je možnost přepravovat se autobusy, avšak vzhledem ke zmíněné vytíženosti místních silnic není tento způsob příliš oblíbeným a rozsáhlým. Hlavním autobusovým terminálem je Port Authority Bus Terminal a Penn Station, která je zároveň i nejvytíženější stanicí metra na světě. Z Manhattanu vede také několik trajektových tras, tunelů a mostů, které spojují Manhattan s okolními čtvrtěmi a především státem New Jersey.\n\nVelmi oblíbeným způsobem dopravy je na Manhattanu také taxi, kterých zde fungují tisíce a v každý okamžik lze chytit volný taxi vůz, který je schopen přepravit zákazníky po celém New Yorku.\n"}
{"id": "108798", "url": "https://cs.wikipedia.org/wiki?curid=108798", "title": "Odřez", "text": "Odřez\n\nOdřez je název pro těleso komunikace v místě, kde přechází zářez v násyp a kde je v příčném řezu část v násypu a část v zářezu. Z toho důvodu je obvykle nutné v zářezové části provést trativod.\n"}
{"id": "108799", "url": "https://cs.wikipedia.org/wiki?curid=108799", "title": "Krasová kapsa", "text": "Krasová kapsa\n\nKrasová kapsa je primární krasový jev, který vzniká chemickým zvětráváním vápence. Vlivem chemické reakce vody, oxidu uhličitého a vápence dojde k rozpuštění části vápencového masívu. Ve vápencovém bloku vzniká mezera, která se začíná zaplňovat splavenou půdou.\n\nVe vápencové oblasti chudé na úrodnou půdu se tak začíná tvořit malá oblast, ve které je nahromaděná úrodná půda s organickými zbytky. Vyplněná krasová kapsa může dosahovat různých rozměrů od několika desítek cm až řádově po desítky metrů. Její další zvětšování většinou vede ke vzniku jeskyně.\n"}
{"id": "108800", "url": "https://cs.wikipedia.org/wiki?curid=108800", "title": "Jazykolam", "text": "Jazykolam\n\nJazykolam je krátká věta nebo spojení slov, které má za úkol procvičit obtížně vyslovitelná slova a slovní spojení. Jazykolamy jsou dobré pro lidi, kteří se živí mluvením, např: mluvčí různých institucí.\n\nV češtině jsou předmětem jazykolamů především slova s minimem samohlásek, rytmicky znějící fráze s rozdílnou výslovností a písmeno \"ř\".\n\n\n\n"}
{"id": "108801", "url": "https://cs.wikipedia.org/wiki?curid=108801", "title": "Mar Chiquita", "text": "Mar Chiquita\n\nMar Chiquita (znamená \"Malé moře\" také ) je bezodtoké slané vysychající jezero na severozápadě pampy v provincii Córdoba v Argentině. Za vysokého stavu vody zasahuje na sever až do provincie Santiago del Estero. Nachází se v rozsáhlé mělké bažinaté propadlině východně od hor Sierra de Córdoba. Má rozlohu přibližně 2000 - 6000 km². Je 80 km dlouhé a maximálně 45 km široké. Průměrně je hluboké 3 až 4 m a dosahuje maximální hloubky 10 m. Leží v nadmořské výšce 66 m.\n\nPobřeží je nízké, převážně bažinaté a také písčité\n\nZ východu z hor \"Sierra de Córdoba\" přitékají řeky Rio Primero a Rio Segundo. Největším přítokem je ze severozápadu Dulce.\n\nSlanost vody značně kolísá od 40 ‰ do 250 ‰ podle toho, jak je rok bohatý na srážky.\n"}
{"id": "108804", "url": "https://cs.wikipedia.org/wiki?curid=108804", "title": "Zvětralinový plášť", "text": "Zvětralinový plášť\n\nZvětralinový plášť je soubor zvětráváním rozrušené horniny, který se následným procesem humifikace přeměňuje na půdu.\n\nZvětralinový plášť se skládá z různě velkých kamenných úlomků, které vznikají jako reakce skalního masívu na projevy okolního prostředí, které změnami svých fyzikálních a chemických podmínek rozrušují její stabilitu.\n"}
{"id": "108809", "url": "https://cs.wikipedia.org/wiki?curid=108809", "title": "Lüneburg", "text": "Lüneburg\n\nLüneburg (polabsky \"Glein\") je německé město ležící v spolkové zemi Dolní Sasko přibližně 50 kilometrů jihovýchodně od města Hamburg. Populace města je 71 668 lidí (2013). Jedná se o správní centrum okresu Lüneburg. Městem protéká řeka Ilmenau, která se vlévá do Labe.\n\nNejstarší důkazy lidské přítomnosti v oblasti Lüneburg jsou z období neandrtalců. Jedná se o 56 kamenných nástrojů nalezených na začátku devadesátých let 20. století při výstavbě dálnice mezi Ochtmissen a Bardowick. Jejich věk je asi 150 000 let.\n\nV městě spáchal sebevraždu nacistický vůdce Heinrich Himmler po svém uvěznění britskou armádou, když požil kyanidovou kapsli před tím, než mohl být souzen za své zločiny.\n\nV okolí města se nacházejí naleziště soli, s níž se ve středověku hojně obchodovalo. Byla odtud vyvážena do Lübecku a dále pak po Baltském moři.\n\nKdy přesně byla ložiska soli objevena se neví. Podle pověsti zastřelil jednou myslivec bílé divoké prase. Nešlo však o žádné prase albína, nýbrž jeho bělost pocházela od jeho neustálého válení v soli. Kost tohoto solného divokého prasete visí na památku na radnici.\n\n\n\n"}
{"id": "108810", "url": "https://cs.wikipedia.org/wiki?curid=108810", "title": "Jan Mayen", "text": "Jan Mayen\n\nJan Mayen je vulkanický ostrov na rozhraní Norského a Grónského moře. Leží 600 km severně od Islandu, 500 km východně od Grónska a 1000 km západně od norské pevniny.\n\nJan Mayen je spravován od roku 1995 z Osla, guvernérem (fylkesmannen) území Nordland, prostřednictvím správce (syselmannen) území Špicberky. Přestože jde o součást Norského království, ve statistikách se často uvádí odděleně jako závislé území.\n\nJan Mayen je hornatý ostrov, nejvyšším bodem je vrchol Beerenbergu (2277 m) v jeho severní části. Ostrov se skládá ze dvou částí, severního Nord-Jan a menšího jižního Sør-Jan, které jsou spojeny 2,5 km širokou šíjí. Na šíji se nacházejí dvě největší jezera na ostrově, Sørlaguna a Nordlaguna. Třetí jezero se jmenuje Ullerenglaguna.\n\nOstrov nemá původní obyvatele. Pravidelně se tu střídá pouze posádka meteorologické a rádiové stanice, provozované norskou armádou.\n\nExistují náznaky, že ostrov mohl být znám některým Evropanům už v 6. století. Irský mnich Brendan, který byl známý i jako dobrý námořník, hlásil po návratu z jedné ze svých cest, že byl blízko černému ostrovu, který byl v plamenech, a že byl okolo strašlivý hluk. Myslel, že našel vchod do pekla.\n\nNěkteří historikové věří, že mohlo jít o ostrov Jan Mayen. Také o vikinských námořnících se předpokládá, že o ostrově věděli.\n\nPředpokládá se, že Henry Hudson tento ostrov objevil v roce 1607 a pojmenoval ho \"Hudson's Tutches\" nebo \"Touches\". Poté byl několikrát pozorován lodivody, kteří si nárokovali jeho objev a přejmenovávali ho. V roce 1611 ho velrybáři z Hullu pojmenovali \"Trinity Island\", v roce 1612 ho francouzský velrybář Jean Vrolicq pojmenoval \"Île de Richelieu\" a v roce 1614 ho anglický kapitán John Clarke pojmenoval \"Isabella\".\n\nTeprve rok 1614 se také považuje za skutečně doložený rok, kdy Evropané navštívili právě ostrov Jan Mayen. Kromě kapitána Clarka sem tehdy zavítal i Holanďan Jan Jacobs May van Schellinkhout. Jeho první důstojník zakreslil ostrov do mapy a pojmenoval ho po svém kapitánovi. Toto jméno už ostrovu zůstalo.\n\nV letech 1882–1883 zde strávila celý rok rakousko-uherská expedice a pečlivě ostrov zmapovala. Jejich mapy se používaly až do 50. let 20. století. Mezi roky 1900 a 1920 se zde také pohybovalo množství norských lovců, kteří přes zimu lovili bílé a modré lišky a lední medvědy.\n\nPrvní meteorologická stanice byla otevřena v roce 1921 Norským meteorologickým ústavem, který v roce 1922 anektoval ostrov pro Norsko. Podle zákona z 27. února 1930 se ostrov stal částí Norského království. Během druhé světové války ostrov nepadl do rukou Němců jako kontinentální Norsko, ale meteorologové přesto raději spálili stanici. V roce 1941 se vrátili s vojáky, aby stanici znova postavili. V roce 1943 zde Američané zřídili radiolokační stanici \"Atlantic City\", s jejíž pomocí chtěli lokalizovat německé radiové základny v Grónsku.\n\nVědci se dříve domnívali, že sopka Beerenberg je vyhaslá, ta ale v roce 1970 vybuchla a během 3–4 týdnů přidala ostrovu 3 km² nové země. Další erupce se dostavily v roce 1973 a 1985. Je to jediná norská činná sopka.\n\nV roce 2010 byl celý ostrov vyhlášen přírodní rezervací.\n\n\n"}
{"id": "108812", "url": "https://cs.wikipedia.org/wiki?curid=108812", "title": "Cuneo", "text": "Cuneo\n\nCuneo (francouzsky, piemontsky, okcitánsky a portugalsky Coni) je italské město v oblasti Piemont, hlavní město stejnojmenné provincie. Bylo založeno v roce 1198 v „klíně“ (italsky \"cuneo\") mezi řekami Stura a Gesso. Je obsluhováno letištěm Cuneo-Levaldigi.\n\nSan Rocco Castagnaretta, Madonna dell'Olmo, Madonna delle Grazie, Passatore, San Benigno, San Pietro del Gallo, Cerialdo, Borgo San Giuseppe, Confreria, Roata Canale, Spinetta, Bombonina, Tetti Pesio\n\nBoves, Cervasca, Vignolo, Beinette, Peveragno, Castelletto Stura, Caraglio, Tarantasca\n\n\"Počet obyvatel\"\n\n\n\n"}
{"id": "108815", "url": "https://cs.wikipedia.org/wiki?curid=108815", "title": "Nahuel Huapi", "text": "Nahuel Huapi\n\nNahuel Huapi ( ) je jezero na hranicí provincií Río Negro a Neuquén v Argentině. Nachází se na východních svazích Patagonských And. Má rozlohu 550 km². Je 72 km dlouhé a 1,5 až 8 km široké. Dosahuje maximální hloubky 438 m. Leží v nadmořské výšce 767 m.\n\nPobřeží je velmi malebné, se zálivy, které mají podobu fjordů. Břehy jsou porostlé hustým lesem.\n\nZ jezera odtéká řeka Limay.\n\nNa jezeře je rozvinutá místní vodní doprava. Na břehu leží klimatické lázně. V okolí je rozvinutá turistika. Jezero je součástí stejnojmenného národního parku.\n"}
{"id": "108829", "url": "https://cs.wikipedia.org/wiki?curid=108829", "title": "Egerberk", "text": "Egerberk\n\nEgerberk (též \"Lestkov\" nebo ) je zřícenina hradu nad vesnicí Lestkov u Klášterce nad Ohří. Zřícenina stojí na okraji Doupovských hor na výrazném výběžku Černého vrchu v nadmořské výšce 548 metrů. Pozůstatky hradu jsou chráněny jako kulturní památka. \n\nJméno hradu bylo odvozeno z německého názvu řeky Ohře. Přesná doba založení hradu není jistá, ale obvykle se klade na počátek 14. století. Podle nálezů keramiky je však možné, že vznikl již v průběhu druhé poloviny 13. století. První písemná zmínka o hradu je až z roku 1317, kdy zde žil Vilém z Chýš a Egerberka, a další z roku 1322, kdy se po hradu psal Vilémův mladší bratr Fricek. Vilémův syn, taktéž Vilém, prodal Egerberk roku 1350 pánům ze Šumburka, od kterých ho roku 1384 koupil Jindřich Škopek z Dubé. Ten patřil k významným rádcům krále Václava IV. a nechal hrad velmi výrazně přestavět tak, aby odpovídal náročnějším požadavkům na bydlení a reprezentaci majitele.\n\nOd pánů z Dubé hrad koupil asi v roce 1411 nejvyšší zemský písař Mikuláš Augustinův z Prahy. Snad již v roce 1413 ho prodal, ale není zřejmé komu, protože další majitelé jsou známí až k roku 1422. Byli to Ota a Wend z Illburka a jejich strýc Půta z Illburka, kteří hrad spoluvlastnili a roku 1430 jim ho král Zikmud hrad potvrdil jako královské léno. Wend se zhruba o pět let později dostal do velkých majetkových sporů s Vilémem ze Šumburka. Vilém se lstí zmocnil Egerberka a zajatého Wenda na něm hlady umučil k smrti. Vilém ze Šumburka potom hrad, i přes protesty Wendova dědice Půty z Illburka, roku 1443 prodal Jakoubku z Vřesovic. V roce 1454 byl Egerberk navíc prohlášen za odumřelé léno a od krále Jiřího z Poděbrad ho získal Jan Calta z Kamenné Hory. Půta z Illburka i Jakoubek z Vřesovic proti tomu protestovali a soud roku 1457 nakonec rozhodl ve prospěch Půty, který však musel Jakoubkovi z Vřesovic za hrad zaplatit dva tisíce kop grošů.\n\nPůta z Illburka hrad roku 1460 prodal Bossovi z Fictumu. Po něm na hradě žili Dětřich a Věnek z Fictumu, ale v roce 1488 už jen Dětřich s manželkou Kateřinou z Müldorfu. Po něm hrad zdědil Dětřichův syn Bernartin a od jeho synů hrad koupil v roce 1557 Bohuslav Felix Hasištejnský z Lobkovic, který však ke konci života přesídlil na nový zámek Felixburg. Za jeho vlády se panství hradu změnilo z královského léna na svobodný statek. Od té doby na hradě žil jen kastelán. Po smrti Bohuslava Felixe hrad zdědila jeho manželka Anna z Fictumu, ale když roku 1587 zemřela, odkázala ho svým synovcům. Jeden z nich prodal panství Linhartu Štampachovi ze Štampachu. Štampachové Egerberk nevyužívali, a hrad začal chátrat.\n\nPodoba původního hradu je nejasná. Zachovala se z něj zejména část zdiva půlválcové věže, hradby hradního jádra a část opevnění druhého nádvoří. Většina dochovaného zdiva pochází zejména z přestavby Jindřicha Škopka z Dubé, který pro hrad zvolil typ dvoupalácové dispozice a rozšířil opevnění.\n\nV sedle před hradem se nacházelo předhradí, ze kterého se zachovala ve skále vytesaná nádrž na vodu. Do hradu se vstupovalo malou věží s jednoduchým vějířovitým předbraním. Po průchodu věží příchozí po mostě překonali příkop a vstoupili do brány v další věži. Ta byla na zadní straně otevřená a ze strany k ní přiléhala strážnice. Cesta potom vedla mezi severní hradbou a hradním jádrem na první nádvoří. Obránci mohli cestu kontrolovat z šestiboké věžice přistavěné ke hradbě jádra.\n\nPrvní nádvoří na severovýchodě uzavírala hospodářská budova, ze které se zachoval zejména valeně zaklenutý sklep. Z nádvoří vedla rampa k bráně do hradního jádra vestavěné do přízemí paláce. Brána se uzavírala padacím mostem. Průjezd za bránou se mírně rozšiřuje a vede na druhé nádvoří, které odděluje hlavní palác s lichoběžníkovým půdorysem a menší palác s půlkruhovým půdorysem. Oba paláce spojovala mohutná hradba, která tak vytvořila přibližně obdélníkové nádvoří. V úrovni druhého patra ho obíhala pavlač. Velká část nádvoří je zasypaná destrukcí zdiva nádvorní strany půlkruhového paláce.\n\nHlavní palác měl tři zděná patra a dochoval se téměř v plné výši. V přízemí byl jen průjezd brány a místnost využívaná pravděpodobně jako konírna. V prvním patře byla jediná místnost přístupná po schodišti z nádvoří osvětlená oknem s kamenným sedátkem. Druhé patro bylo obytné a dřevěná příčka ho dělila na dvě místnosti. Menší místnost osvětlovala tři okna a vedl z ní vstup na prevét. Větší místnost osvětlovala také tři okna a ve východní zdi byla vložena malá arkýřová kaple zaklenutá žebrovou klenbou. Otisk arkýře je patrný na vnější straně paláce. Ve třetím patře byl jediný velký sál s dalším prevétem. Palác byl vytápěn kachlovými kamny a zastřešen prejzovou krytinou.\n\nPůlkruhový palác nebo věž se dochovala hůře. Asi v polovině výšky byl z obvodu věže na dřevěných trámech vysazen ochoz přístupný portálkem, nad kterým byla dvě okna. Během úprav na konci 15. století bylo zdivo věže na vnitřní a částečně i na vnější straně rozšířeno ze dvou na více než čtyři metry. Důvodem bylo zvýšení odolnosti proti případnému ostřelování hradu děly z protějšího návrší. Ve stejné době byla zastavěna i část nádvoří.\n\nCelý hrad obepínala parkánová hradba a pod ní ještě příkop. Parkán se pod věží s bránou mírně rozšiřoval a stála zde nějaká, jen nepatrně dochovaná, hospodářská budova. Zejména na jižní straně hradu se parkánová hradba nedochovala.\n\n\n\n"}
{"id": "108834", "url": "https://cs.wikipedia.org/wiki?curid=108834", "title": "Lestkov", "text": "Lestkov\n\nLestkov může být:\n"}
{"id": "108845", "url": "https://cs.wikipedia.org/wiki?curid=108845", "title": "Strana státu přímé demokracie - Strana práce", "text": "Strana státu přímé demokracie - Strana práce\n\nStrana státu přímé demokracie - Strana práce, dříve Strana práce (do 12.5. 2015), je česká mimoparlamentní politická strana, která oficiálně vznikla v roce 2004. Strana se nehlásí ani k pravici ani k levici, je však otevřeně antikomunistická.\n\nPředsedou od vzniku strany je Radoslav Štědroň.\n\nZákladními body strany jsou například omezení imunity poslanců a senátorů, důraz na právní systém, posílení přímé demokracie či privatizace státních podniků. Strana by také ráda zakázala používání názvů komunistický a fašistický pro názvy politických stran.\n\nStrana kandidovala do voleb v roce 2006 spolu s Koalicí pro Českou republiku. V roce 2014 postavila strana kandidáta do Senátu, RNDr. Radoslava Štědroně, v obvodu Ostrava-město, kde však neuspěl. V roce 2016 RNDr. Radoslav Štědroň kandidoval na post senátora znovu v obvodu Bruntál, kde však opět neuspěl a dle odevzdaných hlasů obsadil poslední místo. V roce 2018 kandiduje RNDr. Štědroň v čele Koalice Dělnické strany sociální spravedlnosti a Strany státu přímé demokracie - Strany práce do zastupitelstva města Ostravy a současně se uchází o post senátora za volební obvod Ostrava-město, jako jeden z devíti kandidátů.\n\nStrana navrhla zadání nové ústavy České republiky. Té má podle strany předcházet celonárodní diskuse trvající alespoň dva roky a následně má být podle návrhu strany text ústavy schválen v referendu. Návrh této ústavy má 248 článků a úvodu obsahuje např. prohlášení: \"Pro člověka na této planetě je vše marnost nad marnost nebude-li žít v míru; i mír je láska, nic vyššího člověk na zemi nemá.\" Předseda RNDr. Radoslav Štědroň je autorem knihy \"Svrchovaný stát a veřejné zdroje\", kde se mj. věnuje rozdělení přírodních zdrojů na obnovitelné a neobnovitelné, přičemž toho rozdělení kritizuje.\n\nStrana se zasazuje o vznik nové ústavy České republiky, která by podle ní měla vzejít z diskuse všech voličů, v mezinárodní politice navrhuje zřízení Valného shromáždění Evropské unie o 101 členech.\n\n\n"}
{"id": "108847", "url": "https://cs.wikipedia.org/wiki?curid=108847", "title": "Hlavní sovětská jaderná střelnice", "text": "Hlavní sovětská jaderná střelnice\n\n31. července 1954 byl vydán neveřejný výnos č. 1559-699 Rady ministrů SSSR o vybudování Objektu 700 na Nové zemi.\n\nSeverní novozemská jaderná střelnice, jež byla na základě tohoto výnosu zřízena, podléhala Ministerstvu obrany SSSR (6. správa Válečného loďstva). Výnos vypracovala vládní komise, založená v roce 1953, pod vedením velitele Bělomořské vojenské základny kontradmirála Sergejeva.\nVládní komise měla vybrat místo pro střelnici, na níž by se testovaly nové druhy jaderných zbraní. Podmínkou vybudování střelnice, na níž měly být testovány zbraně odpalované jak na zemi, tak ve vodě a ve vzduchu, byla maximální možná vzdálenost od větších osad a komunikací. Střelnice měla také umožnit výzkum účinků jaderných výbuchů na všechny druhy vojenské techniky, včetně loďstva, ponorek a opevnění. Za datum vzniku střelnice lze považovat 17. září 1954, kdy byl podepsán rozkaz generálního štábu o vytvoření nové vojenské jednotky. Jednotku tvořily vědeckovýzkumný a inženýrský tým, služby energetického a vodního zásobování, stíhací letka, dopravní letecká služba, divize lodí zvláštního určení, divize záchranné služby, spojaři a logisté. Od listopadu 1954 do září 1955 byl prvním velitelem střelnice kapitán Starikov. Více než 10 let stál v čele správy Válečného loďstva a řídil činnost střelnice kontradmirál Fomin.\n\nV létě roku 1954 na souostroví připluly lodě Severního loďstva a přivezly 10 praporů stavbařů. V tvrdých arktických podmínkách stavěli ubikace, laboratoře, technické stavby a jiné objekty pro střelnici. V září 1955 byl Objekt 700 připraven k provedení prvního podvodního jaderného výbuchu. Četa, která připravovala střelnici ke zkouškám v Černé zátoce, strávila celou zimu v celtových stanech. V této době se do zátoky, kde měly být prováděny zkoušky, přesunuly lodě různých tříd, ponorky a dvě dopravní lodě.\n21. září 1955 byl v Černé zátoce v hloubce 12 m proveden první podvodní jaderný výbuch v SSSR.\n\nPrvní jaderné pokusy na Nové zemi měly přirozeně nejen vědeckotechnický a obranný, ale i politický význam. Před testováním jaderných zbraní na Nové zemi provedl Sovětský svaz 21 výbuchů jaderných zbraní na Semipalatinské střelnici. Spojené státy do této doby provedly 44 výbuchů ve vzduchu, 18 na zemi, 2 pod vodou a 2 pod zemí. Velká Británie provedla jaderný výbuch nad vodou v říjnu 1952.\n\nV roce 1956 začalo budování zkušební střelnice v zátoce Miťušichy (zóna D) pro výbuchy velmi silných náloží.\n\n5. března 1958 byl výnosem Rady ministrů SSSR prohlášen Objekt 700 za státní ústřední střelnici (číslo 6/6gpc/MO) Sovětského svazu pro provádění zkoušek jaderných náloží. V zimě téhož roku bylo na Nové zemi provedeno 5 zkoušek ve vzduchu. 21. března 1958 vyhlásil Sovětský svaz jednostranné moratorium na všechny jaderné zkoušky (podle ruských zdrojů provedly v době vyhlášení moratoria 30 výbuchů v atmosféře Spojené státy a Velká Británie jich provedla 5, což měl být důvod pozdějšího obnovení testování sovětských jaderných zbraní na Nové zemi). Od 30. září do 25. října 1961 bylo pak na Nové zemi provedeno 17 výbuchů ve vzduchu.\nV roce 1963 začala na Nové zemi příprava na provedení prvních podzemních jaderných zkoušek. První podzemní jaderný výbuch byl proveden ve štole G 18. září 1964.\n\nV období mezi 21. zářím 1955 a 24. říjnem 1990 (do vyhlášení dnešního moratoria) bylo na Severní střelnici provedeno 132 jaderných výbuchů: 87 v atmosféře (z toho 84 ve vzduchu), 1 pozemní (7. září 1957), 2 výbuchy nad vodou (27. října 1961 a 22. srpna 1962), 3 podvodní (21. září 1955, 10. září 1957, 23. září 1961) a také 42 podzemních jaderných výbuchů.\n\n27. února 1992 podepsal prezident Ruské federace výnos č. 194 o střelnici na Nové Zemi, kterým vyhlásil tuto střelnici za ústřední střelnici Ruské federace.\n\nV současné době se fungování ústřední střelnice řídí výnosem prezidenta Ruské federace č. 1008\nz 5. července 1993.\n\nVorvaní zátoka\n\nV souvislosti s výstavbou střelnice přesídlila sovětská vláda místní obyvatele na pevninu do pečorské tundry (nařízení č. 724/348 o přestěhování civilního obyvatelstva ze souostroví, na jehož základě bylo v listopadu 1957 přestěhováno 298 osob).\nPro lidi, kteří neměli bydliště na pevnině, bylo vystaveno 40 bytů v Archandělsku, 8 bytů v osadě Amberma a 10 bytů na ostrově Kolgujev. Každému z těchto lidí bylo vyplaceno od 300 do 1 000 rublů z prostředků Ministerstva obrany.\n\nV roce 1998 byla střelnice předána 12. hlavní správě Ministerstva obrany.\n\nV současné době je osada Vorvaní zátoka centrem ústřední střelnice Ruské federace. Kromě vojenských zařízení zde funguje střední škola pro 560 osob, školka, 3 hotely, obchod, holičství, fotoateliér, dům služeb, televizní a rozhlasové studio Orbita, polní nemocnice s 200 lůžky, poliklinika, vojenský klub a klub námořníků. Stabilně fungují systémy zásobování posádky.\n\n"}
{"id": "108857", "url": "https://cs.wikipedia.org/wiki?curid=108857", "title": "Ikaruga", "text": "Ikaruga\n\nIkaruga (斑鳩町; \"Ikaruga-čó\") je japonské město ležící v prefektuře Nara. Ve městě se nachází slavný starobylý buddhistický chrám Hórjúdži.\n\nK 1. říjnu 2004 mělo město 28 214 obyvatel a zabíralo plochu 14,27 km².\n\n\n"}
{"id": "108861", "url": "https://cs.wikipedia.org/wiki?curid=108861", "title": "Sedmá věž", "text": "Sedmá věž\n\nSedmá věž (anglicky \"The Seventh Tower\") je šestidílná fantasy série australského autora Gartha Nixe. Popisuje svět, kde lidé obývají pouze obrovské hrady, zbytek je zahalen temnotou.Popisuje příběh Tala a Milly kteří musí zachránit celý svět. Tal je vyvoleným z Hradu a nemá tušení, že venku je zbytek světa zahalen temnotou a že existuje něco jako Led, na kterém žijí různé kmeny Ledovanů. Po pádu z Červené věže se seznámí s Millou, Ledovankou, jejíž největším snem je stát se Pannou ochránkyní. Milla slíbí, že mu pomůže najít slunokam, pokud dá světlo Ledovanským klanům a vypraví se společně s Talem na dlouhou cestu. Netuší však, že brzy v jejich životě půjde o víc, než jen o sluneční kámen...\n\n"}
{"id": "108863", "url": "https://cs.wikipedia.org/wiki?curid=108863", "title": "Gil'ad Šalit", "text": "Gil'ad Šalit\n\nGil'ad Šalit (: , narozen 28. srpna 1986) je izraelský voják, který byl zajat 25. června 2006 palestinskými ozbrojenci na izraelském území a přes pět let držen Hamásem v zajetí v Pásmu Gazy. 18. října 2011 byl po vyjednaných dohodách propuštěn zpět do Izraele. Izrael výměnou propustil 1027 palestinských vězňů.\n\nGil'ad Šalit byl zajat 25. června 2006 palestinskými ozbrojenci při přeshraničním útoku. Byl unesen přes hraniční přechod Kerem Šalom (v Izraeli). V době útoku zastával Šalit, který je vojákem obrněných sborů Izraelských obranných sil (IOS), hodnost desátníka, avšak v době únosu byl v nepřítomnosti postupně povýšen do hodnosti rotného, seržanta a těsně před propuštěním na nadpraporčíka. \n\nStal se prvním izraelským vojákem zajatým palestinskými ozbrojenci od zajetí Nachšona Wachsmana v roce 1994. Skutečnost, že má dvojí občanství (kromě izraelského také francouzské), přiměla Francii a Evropskou unii, aby se zapojily do snah o jeho propuštění. V červnu 2009 mu bylo uděleno také italské občanství.\n\nZačátkem října 2009 Izrael v rámci dohody s Hamasem propustil 20 palestinských Arabek vězněných v Izraeli výměnou za video nahrávku Gil'ada Šalita, která prokáže, že Gil'ad stále žije. Dne 2. října 2009 Izrael od Hamasu toto video získal.\n\nV roce 2010 se za Šalitovo propuštění zasazoval i ruský prezident Dmitrij Medveděv během schůzky s představiteli hnutí Hamás v syrském Damašku. Mluvčí hnutí, Chálid Maš'al, obratem požádal o znovuobnovení vyjednávání o propuštění Palestinců z izraelských vězení výměnou za Šalita.\n\n11. října 2011 přinesl zpravodajský web al-Arabíja zprávu o dohodě mezi Izraelem a Hamásem týkající se propuštění Gil'ada Šalita. Na mimořádném zasedání izraelské vlády, svolaném premiérem Netanjahuem, pak byl schválen návrh dohody výměny vězňů. Za Šalitovo propuštěn bylo dohodnuto propuštění 1027 palestinských vězňů, včetně 280, kteří si odpykávají doživotní tresty odnětí svobody za terorismus. Zbytek vězňů si odpykával tresty za menší přečiny či se jednalo o ženy a mladistvé \n\nNa základě dojednané dohody byl Šalit 18. října 2011 propuštěn na svobodu a izraelskou armádní helikoptérou přeletěl na základnu Tel-Nof. Zde byl podroben lékařské prohlídce, která shledala podvýživu a nedostatek vitamínů, jinak byl však prohlášen za zdravého. Po setkání s rodiči byl přesunut opět helikoptérou do Izraele, kde byl přivítán davy podporovatelů jeho propuštění.\n\n"}
{"id": "108865", "url": "https://cs.wikipedia.org/wiki?curid=108865", "title": "Gaza", "text": "Gaza\n\nGaza (česky zastarale \"Gáza\", nebo Ghaza, arabsky Ġazzah; hebrejsky Aza) je největší město v Pásmu Gazy i ve Státu Palestina. Město má přibližně 500 000 obyvatel.\n\nČeské přídavné jméno od názvu Gaza je \"gazský\", občas se však používají i adjektiva \"gázský\", \"gazanský\" nebo \"gazejský\". Obyvatel Gazy se nazývá \"Gazan\".\n\nOd města Gaza, centra tkalcovství, je též odvozen \"gáz\" (lehká průsvitná bavlněná tkanina v plátnové nebo perlinkové vazbě) a \"gáza\" (jemný řídký obvazový materiál), neboť gáza byla tradiční tkanina v Palestině.\n\nGaza je velmi staré město, obývané nejméně 5000 let. První zmínku o něm máme z korespondence faraona Thutmose III. (El-amarnské dopisy) z 15. století př. n. l. Gaza zůstala v egyptské moci po 350 let, než byla dobyta Pelištejci, mořským národem známými z Bible jako Filištíni, a stala se součástí jejich pětiměstí. Následně byla Gaza dobyta Izraelity, Asyřany, Egypťany a pod Perskou říší dosáhla značné prosperity. Poté se však vzepřela Alexandru Velikému, který ji obléhal po pět měsíců a nakonec obyvatele pozabíjel nebo prodal do otroctví. Alexandr město osídlil místními beduíny a přeměnil ho na polis, která se posléze stala centrem helénistické učenosti a filozofie. Gaza pak byla součástí Seleukovské říše, Hasmoneovského království, Římské říše, Východořímské říše, až byla roku 635 dobyta muslimskými vojsky.\n\nRoku 1100 Gazu dobyli křižáci zpod vlády Fátimovců. Balduin III. ve městě postavil hrad, ovšem roku 1187 již město dobyla Saladinova vojska a zničila jeho hradby. Richard Lví srdce město znovu opevnil, ale roku 1193 ho předal Saladinovi v rámci smlouvy z Ramly. Roku 1260 město vyplenili Mongolové pod vedením chána Hülegüho, bylo to nejjižnější Mongoly dobyté území. Posléze se stalo částí Mamlúckého sultanátu. Roku 1348 na město udeřil mor, roku 1352 ho postihly ničivé záplavy způsobené silnými dešti. V roce 1516 se stala Gaza součástí Osmanské říše. V 19. století ji postihl úpadek.\n\nBritové získali kontrolu nad městem v roce 1917, posléze bylo začleněno do britského Mandátu Palestina. Ve 30. a 40. letech procházelo město obdobím růstu. Podle Plánu OSN na rozdělení Palestiny měla Gaza patřit do arabské části, ale došlo k válečnému konfliktu a po první arabsko-izraelské válce v letech 1948–1949 přešlo město a celé Pásmo Gazy pod egyptskou vojenskou správu. Město bylo ovládáno Egyptem až do roku 1967. Jedinou výjimkou bylo období suezské krize (1956–1957), kdy bylo město okupováno Izraelem. Roku 1967 bylo město během šestidenní války opět dobyto Izraelem.\n\nPo podpisu smlouvy mezi Izraelem a Organizací pro osvobození Palestiny v roce 1993 došlo k odchodu izraelské armády z celého Pásma Gazy a vyhlášení palestinské samosprávy. Od roku 2000 začala druhá intifáda a do současnosti město i pásmo kolem něj se stalo jak jedním z ohnisek palestinského teroru (např. vystřelováním raket na okolní izraelská sídla) tak terčem mnoha izraelských odvetných útoků s nasazením jak pozemního vojska, tak těžké vojenské techniky a bílého fosforu, který je někdy klasifikován jako chemická zbraň hromadného ničení. Od roku 2007 Izrael na Gazu a přilehlé pásmo uvalil blokádu. Omezen je pohyb osob, materiálu pro obnovu infrastruktury, investic, zboží i věcí jako potraviny; omezení se vztahuje i na Izraelem neschválenou humanitární pomoc; proti pokusům o narušení blokády Izrael opakovaně zasáhl. Podle zprávy Konference OSN o obchodu a rozvoji, výboru pro obchod a rozvoj, „by se Gaza v důsledku současného nepříznivého vývoje mohla do roku 2020 stát neobyvatelnou.“\n\nGaza měla v roce 2012 asi 515 000 obyvatel, což představovalo nárůst z 32 250 obyvatel v roce 1945. Všichni obyvatelé jsou Arabové a většina jich jsou palestinští uprchlíci nebo jejich potomci. Téměř všichni obyvatelé jsou muslimové, ale existuje tu velmi malá křesťanská menšina.\n\nPodle PCBS, v roce 1997, byla populace Gazy nad 10 let z 90% vzdělána. Ve školách bylo zapsáno 140 848 lidí (39,8% v základních školách, 33,8, ve středních školách a 26,4% na vysokých školách. Přibližně 11 134 lidí získalo bakalářské tituly nebo i vyšší diplomy.\nV roce 2006, bylo v Gaze 210 škol; 151 bylo zřízeno palestinským ministerstvem školství, 46 jich zřídilo OSN a zbylé školy byly soukromé. Ve školství bylo zaměstnáno 5 877 učitelů.\n\n\n"}
{"id": "108868", "url": "https://cs.wikipedia.org/wiki?curid=108868", "title": "Micpe Hila", "text": "Micpe Hila\n\nMicpe Hila nebo jen Hila ( מִצְפֵּה הִלָּה, doslova „\"Hilská vyhlídka\"“ v oficiálním přepisu do angličtiny Hilla, též přepisováno jako Mitzpe Hila) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Ma'ale Josef.\n\nLeží v nadmořské výšce 495 metrů, v západní části Horní Galileji, cca 13 kilometrů od břehů Středozemního moře a 6 kilometrů od libanonských hranic. Osada je situována nad jižním svahem kaňonu, kterým protéká vádí Nachal Kaziv. Nedaleko odtud stojí nad tímto údolím ruiny křižáckého hradu Montfort. Nad údolím se táhnou prudké svahy, které severovýchodně od Micpe Hila vybíhají do vrchu Har Ziv. Do údolí Nachal Kaziv směřuje od západní strany obce také boční vádí Nachal Bartut. Další vádí směřují od obce k západu. Je to Nachal Ša'al a jeho přítok Nachal Nachat.\n\nObec se nachází cca 3 kilometry severozápadně od města Ma'alot-Taršicha, cca 115 kilometrů severoseverovýchodně od centra Tel Avivu a cca 33 kilometrů severovýchodně od centra Haify. Micpe Hila obývají Židé, přičemž osídlení v tomto regionu je etnicky smíšené. Zcela židovská je oblast západně odtud, směrem k Izraelské pobřežní planině, i na severní straně při hranicích s Libanonem. Na jižní a východní straně začíná území s vyšším podílem obcí, které obývají izraelští Arabové. Jen 1 kilometr na jihovýchod tak například stojí menší arabské město Mi'ilja.\n\nMicpe Hila je na dopravní síť napojena pomocí místní komunikace, jež vede přes město Mi'ilja a ústí pak do dálnice 89, spojující Ma'alot-Taršicha s pobřežím (město Naharija).\n\nVesnice Micpe Hila byla založena v roce 1980. Vznikla s podporou Židovské agentury jako součást programu ha-Micpim be-Galil (המצפים בגליל, doslova „\"Galilejské vyhlídky\"“), který v Galileji vytvářel nové vesnice, jež měly posílit židovské demografické pozice v oblastech s dosavadní převahou Arabů. Původně se zde usadilo jen 7 rodin, které v počáteční fázi pobývaly v provizorních prefabrikovaných příbytcích. Zpočátku byly vztahy mezi osadníky a obyvateli sousední arabské obce Mi'ilja vyostřené, ale postupně se uklidňovaly. Ani během arabských nepokojů v říjnu 2000, na počátku druhé intifády, zde nedošlo k násilnostem.\n\nV Micpe Hila fungují zařízení předškolní péče. Základní škola je ve vesnici Me'ona. Dále je tu k dispozici synagoga a knihovna.\n\nV Micpe Hila žil izraelský desátník Gilad Šalit, který byl 25. června 2006 unesen palestinskými radikály do Pásma Gazy.\n\nObyvatelstvo v Micpe Hila je sekulární. Podle údajů z roku 2014 tvořili naprostou většinu obyvatel v Micpe Hila Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 576 lidí. Během roku 2014 populace stoupla o 1,8 %.\n\n\n"}
{"id": "108870", "url": "https://cs.wikipedia.org/wiki?curid=108870", "title": "Hornindalsvatnet", "text": "Hornindalsvatnet\n\nHornindalsvatnet je jezero v kraji Vestland, na hranicích obcí Eid a Hornindal v Norsku. Je nejhlubším jezerem nejen v \"Norsku\", ale i v Evropě. Jezero je hluboké 514 metr a leží v nadmořské výšce 53 m, tzn., že nejhlubší místo je 461 m pod úrovní hladiny moře. Bývalá národní telefonní společnost Telenor naměřila při pokládání optických kabelů během 90. let 20. století hloubku 612 m. Objem jezera je odhadován na 12 km³. Svou rozlohou 50 km² se řadí na 19. místo mezi norskými jezery.\n\nZ jezera odtéká řeka Eidselva do Norského moře.\n\nNa břehu leží obce Eid a Hornindal.\n"}
{"id": "108871", "url": "https://cs.wikipedia.org/wiki?curid=108871", "title": "Scharfenstein", "text": "Scharfenstein\n\nPojem Scharfenstein je nejednoznačný a může mít následující významy\n\n\nMůže se také jednat o německý název hradu Ostrý u Benešova nad Ploučnicí\n"}
{"id": "108872", "url": "https://cs.wikipedia.org/wiki?curid=108872", "title": "Nachšon Wachsman", "text": "Nachšon Wachsman\n\nNachšon Wachsman (: נחשון מרדכי וקסמן‎, 3. dubna 1975, Jeruzalém – 14. října 1994, Bir Nabala) byl voják Izraelských obranných sil (IOS) a příslušník brigády Golani, který byl 9. října 1994 unesen teroristy z hnutí Hamás. Za jeho propuštění Hamás požadoval propuštění 200 palestinských Arabů a několik předních muslimských vůdců, včetně šejcha Ahmeda Jásina a Abd al-Karíma Ubajda. Po šesti dnech věznění se o jeho osvobození u Ramalláhu pokusilo elitní izraelské komando Sajeret Matkal, ale Wachsmana našli již mrtvého. Událost zastavila tehdejší izraelsko-palestinská mírová jednání.\n\n"}
{"id": "108873", "url": "https://cs.wikipedia.org/wiki?curid=108873", "title": "Mencius", "text": "Mencius\n\nMencius (, pinyin \"Mèngzǐ\", česká transkripce \"Meng-c’\", 371 př. n. l. – 289 př. n. l.) byl čínský filosof patřící mezi Konfuciovy žáky. Učení svého mistra rozvinul zejména tím, že vypracoval konkrétní teorii lidské povahy a také mu dal široké politické uplatnění.\n\nMencius se narodil ve státě Čou za období Jara a Podzimu na území dnešní provincie Šan-tung jen asi 30 km od Konfuciova rodiště Čchü-fu. Z jeho života není moc známo a zachované záznamy se natolik podobají životu Konfucia, že je jejich historická věrnost velmi sporná. Jisté je, že žil přibližně ve stejné době jako v Řecku Platón a Aristoteles.\n\nKdyž byl Mencius velmi malý, zemřel mu otec a jeho výchova byla svěřena matce, která se ji zhostila natolik dobře, že se stala vzorem pravé matky lidem všech společenských vrstev. (Aby svému synovi zajistila nejlepší prostředí k rozvoji, čtyřikrát se prý stěhovala.) Mencius podrobně studoval Konfuciovo učení a byl vybrán za ministra (rádce panovníka) jednoho státu. Po několika letech Mencius zjistil, že jemu nadřízený vládce není ochotný se dle jeho rad řídit, a proto na tento úřad rezignoval, a jako putující filosof cestoval ze státu do státu a vykládal Konfuciovo učení. Nakonec jej příznivě přijal do svých služeb král Chuej, v jehož království se díky učencově moudrým opatřením brzy značně zlepšily životní podmínky obyvatelstva. Po Menciově smrti se Chuej stáhl do soukromého života a až do své smrti vyučoval Menciovy učedníky a spolu s nimi připravoval knihu, jež dnes nese Menciovo jméno.\n\nMenciova kniha se nese v idealistickém a optimistickém duchu a odráží jeho pevné přesvědčení, že povaha člověka je v zásadě dobrá. („Lidská přirozenost tíhne k dobru stejně jako voda teče stále dolů.“) Dle Mencia má každý sám v sobě vrozené vědění, které jen stačí odkrýt a jeho odhalením u jednotlivce by byl nastolen i pravý společenský řád ve společnosti. Rozdíl mezi tím, že v sobě máme dokonalý vnitřní zákon, ale zároveň se podle něj ani neřídíme (což si Mencius samozřejmě uvědomoval) není způsoben chybou naší přirozenosti jako chybou ve vnějších podmínkách, v nedokonalostech společenského řádu a chybách vládců.\n\nMencius se proto obrací k politickému myšlení a kritizuje zvyky soudobé společnosti. Zavrhuje především válku („Spravedlivá válka nikdy neexistovala“) a odsuzuje okázalost a plýtvání s veřejnými prostředky. Zdůrazňoval také, že nejdůležitější složkou každého státu je lid, nikoliv jeho vládce. Vládce, který neplní své povinnosti, je lid dokonce oprávněn sesadit a popravit.\n\n"}
{"id": "108874", "url": "https://cs.wikipedia.org/wiki?curid=108874", "title": "Žďáření", "text": "Žďáření\n\nŽďáření je způsob získání zemědělské půdy pomocí vypálení lesního porostu nebo křovin. Původ žďáření sahá do počátku zemědělství, tzv. kopaničářství. Ke zpracování lesní půdy se používaly motyky a časem i lehká rádla. Žďáření vyžadovalo delší čas, a pokud nebylo dobře naplánováno, mohlo dojít k rozsáhlému požáru.\n\nZ důvodu odstranění rizika požáru se někdy používalo raději mýcení lesa.\n\nMnoho míst nese jméno Žďár, Žďárek, Žďárná, Žďáry, Žďárky, Žďárec, Ždírec, Ždírnice a nebo začíná přídavným jménem \"Žďárský\" jako například Žďárské vrchy.\n\n"}
{"id": "108876", "url": "https://cs.wikipedia.org/wiki?curid=108876", "title": "Kýros II.", "text": "Kýros II.\n\nKýros II. Veliký z dynastie Achaimenovců (mezi 590 a 580 – 530 př. n. l.) byl zakladatelem perské říše a zároveň jedním z největších dobyvatelů starověku. Jeho jméno znělo ve staroperštině Kúrúš (), tvar \"Kýros\" je uváděn v řeckých pramenech.\n\nV průběhu Kýrova zhruba třicetiletého panování přijali perskou nadvládu obyvatelé téměř celého Předního východu a vzniklé impérium předčilo rozlohou všechna předchozí – táhlo se od Bosporu a hranic s Egyptem až do krajů dnešního Afghánistánu a k Perskému zálivu. Svou obratnou politikou, kombinující sílu s mírností, se stal Kýros předobrazem ideálního vládce, a to jak pro starověké Peršany, tak pro Řeky a jiná etnika.\n\nAntičtí autoři Ktésiás z Knidu a Plútarchos odvozují Kýrovo jméno ze slova „slunce“ (\"kur-u\"), což vedlo v minulosti k pokusům vysvětlovat ho spojením indoevropského kořene \"*khór\" a přípony \"-vaš\", ve smyslu „slunci podobný“. Tento výklad však moderní badatelé odmítají a význam je dosud sporný. Vedle názoru, že by mohl souviset s védským \"kúru-\" („mladík“ či „dítě)“, existuje i teorie, že jméno znamená „milostivý vůči nepřátelům“.\n\nPodle Hérodotova podání byl Kýros po matce spřízněn s médskou královskou dynastií, která ovládala od 7. století př. n. l. celý prostor dnešního Íránu spolu s částí Asýrie. Matka se jmenovala Mandané, jejím otcem byl král Médů Astyagés a dědem z matčiny strany lýdský král Alyattés II., jenž zemřel v roce 560 př. n. l. Kýrovým otcem byl Achaimenovec Kambýsés I., syn Kýrův, vládnoucí zhruba od roku 600 př. n. l. jako vazal Médů v kmenovém území Peršanů – Persidě (Anšanu). Celkem vzato není nic bližšího o Kýrově dětství a dospívání známo, neboť zprávy antických autorů se vesměs omezují jen na různé věštby a sny, prorokující mladému princi velkou budoucnost.\n\nDo reálných dějin vstupuje Kýros v době kolem roku 559 př. n. l., kdy mu po smrti Kambýsa I. připadla vláda v Persidě, jistě se souhlasem médského krále Astyaga. Jak se zdá, zpočátku nedocházelo k větším sporům mezi Astyagem a jeho ambiciózním vnukem, postupně však vztahy chladly a nejpozději roku 553 př. n. l. se změnily v otevřené nepřátelství. Jeho příčiny nejsou jasné, pravděpodobně byl však Kýros nespokojen s Astyagovou politikou a v tomto názoru ho utvrzovali i jiní perští předáci. Z měření sil vyšel každopádně jako poražený Astyagés, který padl v roce 550/549 př. n. l. do zajetí. Namísto médské nadvlády byla v íránských krajích nastolena nadvláda Peršanů.\n\nZrod nové velmoci – perské říše – byl pro Írán velkou změnou, mocenské vztahy v oblasti se ale rychle konsolidovaly, což souviselo s příbuzností obou etnik, Peršanů a Médů. Pro novou monarchii to byl i předpoklad k přežití, neboť již roku 547 př. n. l. propukl konflikt na západě, který vyvolal lýdský král Kroisos, nejmocnější panovník rodu Mermnovců. Rozhodující bitva této války proběhla u Pterie v Kappadokii, Kýros v ní zvítězil a jeho panství se rozrostlo o západní část Malé Asie s řadou řeckých měst na pobřeží (odpor proti ustavení perské nadvlády vyvstal hlavně v Kárii a Lýkii). Další výboje směřovaly do východního pohraničí říše, kde si Kýros kolem roku 540 př. n. l. podmanil Baktrii, kraj v dnešním Afghánistánu.\n\nJiž v této době byl stát ovládaný Peršany větší než jakákoli starověká říše na Předním východě. Z tradičních velmocí v regionu si nezávislost udržely pouze dvě – Egypt a Babylon. Kýros oblehl Babylon „řeku svedl příkopem do jezera [do umělého jezera, jež údajně dříve vybudovala královna Nitokris], které bylo bažinaté, a tím způsobil, že bylo možno staré řečiště přebrodit, když voda poklesla. Jakmile věc došla tak daleko, tu Peršané, kteří na to čekali u řečiště Eufratu, vešli jím do Babylónu, když už jim řeka sahala jen asi do půl stehen. Kdyby byli Babylóňané předem věděli, nebo se doslechli, co Kýros podniká, byli by Peršanům zabránili vstoupit do města a byli by je zle porazili. Kdyby byli uzavřeli všechny branky vedoucí k řece a kdyby byli vystoupili na zdi, zbudované na březích řeky, byli by je chytili jako do sítě. Takto však byli Peršané neočekávaně mezi nimi. Tamní obyvatelé vypravují, že pro rozlehlost města se obyvatelé bydlící uprostřed nedozvěděli o tom, že okraje města jsou v moci nepřátel; byl právě svátek, a proto tančili a dobře se měli, až se to ovšem náhle dozvěděli. Díky tomu mohla perská vojska vstoupit 29. října 539 př. n. l. do města bez boje. Izraelcům, násilně přesídleným za Nabukadnezara II. do Mezopotámie, bylo povoleno vrátit se do vlasti, čímž skončilo babylónské zajetí.\n\nKýrovu úspěchu napomohla zejména jeho mimořádná tolerance vůči místním zvyklostem a náboženskému smýšlení obyvatelstva. Na rozdíl od dřívějších dobyvatelů ponechával perský král podmaněným etnikům značnou autonomii, snažil se naklonit si regionální elity, a dokonce podporoval místní náboženské kulty. K trestům a pronásledování docházelo pouze v případě dlouhodobého odporu, ale i pak Peršané vždy usilovali o stabilizaci poměrů.\n\nJe sporné, na jakém základě Kýros II. svou říši organizoval – zřízení správních jednotek (satrapií) je tradičně připisováno až Dareiovi I. Jisté kroky v administrativní oblasti však král bezesporu podnikl, založil např. nové hlavní město Pasargady v severní Persidě. Byly také připravovány další výboje, a to jak na severu (Skythové), tak na západě (Egypt). Jejich uskutečnění však připadlo až Kýrovým nástupcům.\n\nKýros II. padl roku 530 př. n. l. při severních hranicích své říše, kde podle Hérodota bojoval proti královně skythských Massagetů; vládu po něm převzal jeho starší syn Kambýsés. V antické literatuře je Kýros tradičně představován jako vzor vladaře – tolerantního, moudrého a energického. Pozitivní mínění o něm měl již Hérodotos a Xenofón dokonce sepsal spis \"O Kýrově vychování\". Jeho tělesné pozůstatky byly pohřbeny v rezidenci v Pasargadách.\n\nNa přání Alexandra Velikého, který Kýra obdivoval, navštívil Aristobúlos z Kassandreie dvakrát místo Kýrova posledního odpočinku. Jeho popis převzali do svých děl Arriános i Strabón – oba téměř totožně. Obdéníková hrobka s masivní základnou z kvádrů se tehdy nacházela uprostřed zahrady a do pohřební komory se vstupovalo úzkým vchodem. Uvnitř byl stůl se sklenicemi, zlatý sarkofág, máry, vzácné šaty a šperky. Nápis v perštině hlásal: „Ó, člověče, já jsem Kýros, jenž založil panství Peršanů, král Asie! Nezáviď mi tento pomník!“\n\nV současnosti je hrobka Kýra Velikého jednou z nejlépe dochovaných památek achaimenovské epochy. Vstupuje se do ní nízkým vchodem (139 cm vysokým a 78 cm širokým), k němuž kdysi vedlo schodiště. Základna měří 13 × 12 m, celková výška obnáší asi 11 m. Pohřební komora o velikosti 3 × 2 m je prázdná; po nápisu zmiňovaném Aristobúlem není nikde stopa.\n\nPři stavbě se podle odborníků uplatnily umělecké tradice etnik podrobených Peršany – stupňovitá základna připomíná babylonské zikkuraty, komora zase vykazuje řecko-iónské stylové prvky. Celek původně obklopovala 50 m dlouhá a 40 m široká zeď.\n\n\n"}
{"id": "108880", "url": "https://cs.wikipedia.org/wiki?curid=108880", "title": "Mýcení", "text": "Mýcení\n\nMýcení je kácení lesa (pilou sekyrou, motorovou pilou, moderními stroji např. harvestery) za účelem odlesňování. V novějším pojetí se tak nazývá též lesní těžba.\n\nMateriál získaný těžbou se nazývá dříví a ne dřevo. Dřevo je biologický živý materiál složený z xylém (dřevní část kmene) a jeho buněk.\n\nOdstranění pařezů po vymýcení se pak nazývá klučení.\n\nVymýcený kus lesa se překopal motykou, které se někde říkalo též \"klučovnica\". Druhý rok na jaře se pozemek osel a uvláčel branami, taženými povětšinou člověkem. Tomuto způsobu využívání lesní půdy pro zemědělské účely se říká polaření. Zpravidla probíhalo 3 - 5 let a pěstovaly se plodiny jako byly brambory, kukuřice oves a další. Produkce takovýchto pozemků byla zpravidla vyšší než na zemědělské půdě.\n"}
{"id": "108885", "url": "https://cs.wikipedia.org/wiki?curid=108885", "title": "Květomluva", "text": "Květomluva\n\nKvětomluva je způsob, jak sdělit své pocity a názory jiné osobě za pomoci květin. Diskrétně vyjadřuje city a názory, které by se obtížně řekly slovy nebo by bylo jejich slovní vyjádření v dané situaci nežádoucí (např. společensky nepřijatelné). Tento druh komunikace vznikl ve starověkých harémech. Svůj rozkvět později zaznamenal za vlády britské královny Viktorie. Během let se význam některých květin změnil a zapomněl.\n\n\n\nNejen druh květin, ale také barva dává květinám svůj význam.\n\n\n\n"}
{"id": "108886", "url": "https://cs.wikipedia.org/wiki?curid=108886", "title": "Říše hvězd", "text": "Říše hvězd\n\nŘíše hvězd byl časopis věnovaný astronomii vydávaný Českou astronomickou společností a později Agenturou Říše hvězd. V roce 1920 vznikl přeměnou z věstníku ČAS – název připomínal populárně-vědecký spis prof. Gustava Grusse \"Z říše hvězd\".\n\nČasopis vycházel do roku 1999; následující rok mu již nebyly přiznány dotace Ministerstva kultury a jeho vydávání bylo pozastaveno. Věnoval se popularizaci astronomie a příbuzných oborů, aktualitám i historii astronomie. Jeho volným nástupcem je Astropis.\n\nJméno Říšehvězd nese planetka č. 4090, objevená roku 1986 Antonínem Mrkosem na hvězdárně Kleť.\n\n"}
{"id": "108887", "url": "https://cs.wikipedia.org/wiki?curid=108887", "title": "Kana (Libanon)", "text": "Kana (Libanon)\n\nKana případně Qáná (arabsky: قانا) je obec v Libanonu, asi 10 km jihovýchodně od města Týros a 12 km severně od izraelské hranice.\n\nObec je známá zejména díky dvěma vojenským konfliktům mezi Izraelem a Hizbaláhem, při kterých izraelská armáda zabila mnoho civilních obyvatel.\n\nPodle místní křesťanské tradice se jedná o Kánu, kde Ježíš proměnil vodu ve víno. Obec je také vyhlášenou vinařskou oblastí.\n\n\n"}
{"id": "108896", "url": "https://cs.wikipedia.org/wiki?curid=108896", "title": "Kana", "text": "Kana\n\nKana může znamenat:\n"}
{"id": "108907", "url": "https://cs.wikipedia.org/wiki?curid=108907", "title": "Tour de France 2006 – 3. etapa", "text": "Tour de France 2006 – 3. etapa\n\n\n\nNejaktivnější jezdec: Jose Luis Arrieta\n\n"}
{"id": "108910", "url": "https://cs.wikipedia.org/wiki?curid=108910", "title": "HI", "text": "HI\n\nSpojení písmen H a I může mít různé významy:\n\n\n"}
{"id": "108914", "url": "https://cs.wikipedia.org/wiki?curid=108914", "title": "Kana (rapperka)", "text": "Kana (rapperka)\n\nKana, vlastním jménem Marianna Alanen (* 1979) je finská rapová zpěvačka. Kariéru začala ve finské televizní show \"Popstars\", obdobě soutěže Česko hledá superstar. Po skončení soutěže zahájila Kana sólovou kariéru.\n\nSlovo „Kana“ ve finštině znamená slepice.\n\n\n\n"}
{"id": "108919", "url": "https://cs.wikipedia.org/wiki?curid=108919", "title": "Michael Johnson", "text": "Michael Johnson\n\nMichael Duane Johnson (* 13. září 1967 Dallas, Texas) je bývalý americký atlet, sprinter, čtyřnásobný olympijský vítěz a osminásobný mistr světa v různých disciplínách. Byl jedním z nejlepších sprinterů celé atletické historie a konce 20. století.\n\nJeho nejslavnější chvíle přišla na olympijských hrách v Atlantě v roce 1996, kdy zvítězil jako první a dosud jediný muž na tratích 200 m i 400 m, přitom na kratší trati zaběhl tehdy nový světový rekord 19,32 s. První stovku proběhnul Johnson za 10,12 s, ale obdivovaný výkon podal ve druhé, letmé části, když druhou stovku prolétl za rekordních 9,20 s. Jeho rekord překonal až Usain Bolt časem 19,30 v roce 2008 na olympijských hrách v Pekingu, a poté časem 19,19 na MS v Berlíně.\n\nJohnsona charakterizoval jeho typický styl běhu v záklonu. Pověstná je jeho série více než dvaceti zaběhnutých časů pod 44 s na trati 400 m, k čemuž se dosud žádný jiný atlet ani nepřiblížil. Jako jediný také dokázal běžet letmou čtyřstovku (ve finiši štafety na 4×400 m) pod 43 sekund časem 42,91 s (1995). Až do LOH v Riu v roce 2016, kdy byl jeho čas překonán, byl Michael Johnson také držitelem světového rekordu na trati 400 m časem 43,18 s. Tehdy ho překonal jihoafrický sprinter Wayde van Niekerk časem 43,03 s. Johnson je též držitelem současného světového rekordu ve štafetě na 4×400 m s časem 2:54,29 min. Až do roku 2005 mu patřil i světový rekord v halové čtyřstovce (44,63 s z roku 1995).\n\nSvoji hvězdnou kariéru zakončil po olympijských hrách v Sydney v roce 2000, nyní se věnuje především trenérské a komentátorské práci.\n\nV roce 1996 a 1999 se stal vítězem ankety Atlet světa.\n\n\n\n\n"}
{"id": "108924", "url": "https://cs.wikipedia.org/wiki?curid=108924", "title": "Kana (vydavatelství)", "text": "Kana (vydavatelství)\n\nKana je francouzské vydavatelství přidružené ke společnosti Les Éditions Dargaud. Společnost vydává komiksové časopisy ve Francii a Nizozemsku. Kana byla založena v roce 1996.\n\n"}
{"id": "108925", "url": "https://cs.wikipedia.org/wiki?curid=108925", "title": "PCB", "text": "PCB\n\nZkratka PCB může označovat:\n\n"}
{"id": "108926", "url": "https://cs.wikipedia.org/wiki?curid=108926", "title": "HG", "text": "HG\n\nSpojení písmen H a G může mít různé významy:\n\n"}
{"id": "108935", "url": "https://cs.wikipedia.org/wiki?curid=108935", "title": "Nejstarší člověk", "text": "Nejstarší člověk\n\nZa nejstaršího člověka světa je považován takový člověk, jehož ověřená délka života přesahuje délku života všech ostatních žijících lidí na světě. Za ověřený se považuje věk člověka, jehož datum narození je doloženo písemným úředním záznamem. Vzhledem k tomu, že i nejdéle žijící člověk nakonec zemře, titul nejdéle žijícího postupně přechází na později narozené osoby, které ovšem mohou mít aktuální délku života někdy i výrazně kratší, než předchozí rekordman. Nejstarším člověkem bývá obvykle žena, protože ve vyspělých zemích, kde se dlouhodobě zaznamenává narození obyvatel, se ženy dožívají průměrně vyššího věku než muži.\n\nNejdéle žijící ženou byla Francouzka Jeanne Louise Calmentová, která žila 122 let a 164 dní. Narodila se v Arles v jižní Francii 21. února 1875 a zemřela tamtéž 4. srpna 1997. Délka a průběh jejího života byly důkladně zdokumentovány a o datu jejího narození tak dlouho nebyly žádné významné pochybnosti. V prosinci 2018 se však objevila teorie o tom, že od roku 1934 žila pod identitou Jeanne Calmentové její dcera Yvonne, narozená v roce 1898, která měla údajně zemřít právě v roce 1934.\n\nProkazatelně nejdéle žijícím mužem byl Japonec Jiroemon Kimura, který se narodil v roce 1897 a zemřel v roce 2013, žil 116 let a 54 dní. \n\nZprávy z různých částí světa o lidech starých i přes 125 let nejsou ověřené. Například v roce 2016 řada světových médií převzala zprávu o muži jménem Mbah Gotho v Indonésii, který měl mít údajně 145 let (* 31. 12. 1870), úřední doklady potvrzující jeho datum narození mu však byly vystaveny až v pozdním věku na základě jeho tvrzení, proto nebyl jako nejstarší člověk uznán.\n\nOd úmrtí 117leté Japonky Čijo Mijakové v červenci 2018 je nejstarším žijícím člověkem také Japonka Kane Tanakaová, která se narodila 2. ledna 1903.\n\nOd úmrtí 113letého Japonce Masazó Nonaky v lednu 2019 je nejstarším žijícím mužem Němec Gustav Gerneth, který se narodil 15. října 1905.\n\nVšech 10 nejdéle žijících bylo a jsou ženy.\n\n\n"}
{"id": "108936", "url": "https://cs.wikipedia.org/wiki?curid=108936", "title": "Kneset", "text": "Kneset\n\nKneset ( , doslova „Shromáždění“) je jednokomorový zákonodárný orgán v Izraeli, který sídlí ve čtvrti Giv'at Ram v Jeruzalémě. Celkem v něm zasedá 120 poslanců, kteří jsou voleni na základě poměrného volebního systému na čtyřleté volební období. Minimální zisk ve volbách nutný pro přítomnost v Knesetu je od roku 2014 3,25%. Do roku 1992 přitom byl práh pouhé 1%, do roku 2003 1,5% a do března roku 2014 2%. Pravomocemi Knesetu jsou návrhy zákonů, volba prezidenta a předsedy vlády, schválení vládního kabinetu a dozorování nad činností vlády. Izraelským specifikem je státní kontrolor, který je parlamentem též jmenován a odvoláván.\n\nZákony jsou v Knesetu schvalovány prostou většinou, přičemž jsou po jejich schválení ve třetím čtení zveřejněny v Rešumot, izraelské obdobě Sbírky zákonů. Důležitou roli v přijímání zákonů hraje absence izraelské ústavy. Jakýkoliv možný rozpor mezi zákony a Základními zákony zkoumá Nejvyšší soud Státu Izrael. Rozhodnutí soudu jsou podobně jako u českého Ústavního soudu precedentní pro všechny. \n\nSoučástí Knesetu jsou i čtyři typy komisí- stálé, zvláštní, etická a pro ujednání. Celkový počet komisí je 19. \n\nKneset byl poprvé svolán 14. února 1949, den poté co skončil mandát dosavadního parlamentního sboru Asifat ha-nivcharim, který existoval v mandátní Palestině od roku 1920. V roce 2003 začal Kneset vypracovávat návrhy oficiální ústavy, založené na základních zákonech. Poslední volby se konaly 17. září 2019.\n\nKaždé funkční období Knesetu je obecně známé podle svého pořadí. Proto se Kneset, který byl zvolen v prvních volbách roku 1949, označuje jako první. Současný Kneset zvolený v září 2019 je v pořadí dvacátým druhým.\nSložení dvacátého druhého Knesetu bylo určeno volbami z roku 2019, proběhnuvšími 17. září. Jsou v něm zastoupeny následující strany:\n\n"}
{"id": "108937", "url": "https://cs.wikipedia.org/wiki?curid=108937", "title": "Evropská strana zelených", "text": "Evropská strana zelených\n\nEvropská strana zelených ( European Green Party) je celoevropská politická strana, která vznikla v roce 2004. Mezi hlavní priority patří environmentalismus, boj proti rasismu, rovné postavení žen, legalizace lehkých drog a prvky přímé demokracie. Evropská strana zelených je považována za levicovou stranu.\n\nZákladním programovým dokumentem je Charta evropských zelených.\n\nSoučástí této strany je i česká Strana zelených, ta se však doposud neprobojovala do Evropského parlamentu.\n\n"}
{"id": "108938", "url": "https://cs.wikipedia.org/wiki?curid=108938", "title": "Bob Beamon", "text": "Bob Beamon\n\nRobert (Bob) Beamon (* 29. srpna 1946 New York) je bývalý americký dálkař, olympijský vítěz, který se zapsal do historie atletiky jako tvůrce jednoho z nejpamátnějších okamžiků tohoto sportu. Na LOH 1968 v Mexiku roku 1968 překonal jedním povedeným pokusem světový rekord ve skoku dalekém o celých 55 centimetrů na 890 cm (dodnes rekord OH).\n\nJiž jako patnáctiletý skočil do dálky 7,34 metru a svou skokanskou všestrannost prokázal překonáním 2,05 m ve skoku do výšky.\n\nHranici osmi metrů ve skoku do dálky překonal poprvé v roce 1967, kdy také začal sbírat první domácí i mezinárodní úspěchy. V halové sezóně 1967 se stal v Oaklandu skokem dlouhým 8,21 metru mistrem USA (AAU) ve skoku do dálky. V letní části sezóny 1967 získal stříbrnou medaili na Panamerických hrách v kanadském Winnipegu. Ve stejném roce reprezentoval americký kontinent ve slavném utkání Amerika-Evropa v Montrealu, kde zvítězil výkonem 8,04 m.\n\nV halové sezóně 1968 znovu zvítězil na mistrovství USA (opět 8,21 metru), ale především vytvořil dva nejlepší světové halové výkony všech dob: nejdříve 20. ledna 1968 skočil v Kansas City 8,25 m, čímž o 2 centimetry překonal dosavadní světové halové maximum sovětského dálkaře Igora Ter-Ovanesjana z roku 1966. Poté, na studentském mistrovství USA (NCAA) 15. března 1968 v Detroitu, zlepšil tento výkon na 8,30 m. Tento Beamonův halový rekord překonal až v roce 1980 Američan Larry Myricks (8,38 m). Na stejném univerzitním mistrovství zvítězil Beamon kromě dálky dokonce i v trojskoku. Na olympijské hry 1968 do Mexika odjížděl jako vedoucí muž olympijské sezony 1968 (8,33 metru, 20.6.1968 na mistrovství USA v Sacramentu, pouhé dva centimetry za tehdejšími světovými rekordy Ralpha Bostona a Igora Ter Ovanesjana), v září zvítězil na americké olympijské kvalifikaci v Echo Summit, na které dokonce při jednom z pokusů s nadlimitní podporou větru (8,39 m) přistál za značkou platného světového rekordu.\n\nNa olympijských hrách v Mexiku zlepšil už v kvalifikaci Američan Ralph Boston výkonem 8,27 m svůj vlastní olympijský rekord (8,12) z olympijských her 1960 v Římě. Beamon skočil 8,19 m, což byl druhý nejdelší skok kvalifikace. Postoupil ovšem až na poslední, třetí pokus.\n\nVe finále, pořádaném v pátek 18. října 1968 se 190 cm vysoký a 73 kilogramů vážící student z texaského El Pasa v 15:30 hod. ujal vedení hned prvním skokem: rozhodčí ovšem nebyli schopni výkon změřit instalovanou měřící technikou (v Mexiku to bylo optické měřidlo, kterým se pohybovalo po jakési vyvýšené kolejnici paralelně s délkou doskočiště: toto měřidlo však bylo nastaveno na maximální hodnotu 8,60 m). Pořadatelé museli narychlo shánět klasické pásmo (Beamon později dokonce tvrdil, že pásmo na stadionu nebylo k nalezení a pořadatelé ho prý museli jít narychlo koupit do nejbližšího železářství) a teprve potom mohli délku skoku změřit – po pětiminutovém přeměřování byla ohlášena délka skoku - 8,90 m! Tedy zlepšení světového rekordu o neuvěřitelných 55 centimetrů. Beamon si zprvu neuvědomoval, jaký epochální skok se mu povedl, a teprve, když mu pořadatelé naměřený výkon přepočítali na americké stopy a palce (poprvé v historii překonal nejenom hranici 29 stop, ale i 28 stop), začal jásat a líbat tartanové rozběžiště. Bob Beamon nastoupil ještě k druhému pokusu, ale skočil jen 8,04 m a dál už v soutěži nepokračoval. Ostatně brzy po Beamonově světovém rekordu začalo na olympijském stadionu pršet a naděje i na pouhé přiblížení se nové metě se pro všechny finálové účastníky stala nereálnou. Druhý v soutěži skončil Klaus Beer z Německé demokratické republiky v novém rekordu NDR (a de facto i celoněmeckém rekordu) 8,19 m. Ralph Boston nezopakoval výkon z kvalifikace a výkonem 8,16 m skončil až třetí, čtyři centimetry před dosavadním spoludržitelem světového rekordu Igorem Ter-Ovanesjanem. Ten po bronzech z her 1960 a 1964 skončil mimo stupně vítězů, ale alespoň si udržel evropský rekord.\n\nSvětový rekord byl součtem Beamonovy skvělé celoroční formy, vysoké nadmořské výšky, bezpochyby také Beamonovy dobré adaptovanosti na trénink ve vyšších geografických polohách (El Paso) a v neposlední řadě i maximální povolené podpory větru (2,0 metru za sekundu). A právě tato síla větru byla později zdrojem diskusí a určitých pochybností: novináři poukazovali na to, že větrná síla 2,0 (při jejímž překročení by již sprinterské a horizontálně skokanské výkony nemohly být uznány za rekordní) byla v Mexiku měřena až nápadně často.\n\nTisk okamžitě nazval Beamonův skok „skokem do 21. století“ - Beamonův světový rekord nakonec sice platil dlouhých 23 let, ale překonán byl ještě ve 20. století a nebyl nakonec ani nejdéle platným z mexické záplavy světových rekordů: nejdéle vydržel světový rekord americké mužské štafety na 4x400m (2:56,1), který byl vyrovnán na olympijských hrách 1988 v Soulu, ale překonán byl až v roce 1992, na následujících olympijských hrách v Barceloně.\n\nBeamon - stejně jako ostatní afroameričtí sportovci oné doby - vystupoval proti rasismu ve své rodné zemi. Těsně před olympijskými hrami v Mexiku byl dokonce málem vyloučen ze své univerzity, když odmítl reprezentovat svůj vysokoškolský tým v utkání proti jiné univerzitě, známé svými rasistickými projevy. Na samotných olympijských hrách v roce 1968 se ovšem na stupních vítězů zdržel protestních projevů, které na stejných hrách předváděli jeho krajané ze sprinterské skupiny z univerzity v San Jose po bězích na 200 m, 400 m a 4x400 metrů a které za další čtyři roky vyvrcholily incidentem při vyhlašování vítězů a hraní americké hymny po běhu na 400 metrů mužů na olympijských hrách v Mnichově. V projevu k americkým sportovcům před olympijskými hrami v Atlantě v roce 1996 naopak vyzýval své krajany, aby se zdrželi těch protirasistických vystoupení, která by v konečném efektu mohla ve světě vést spíše k podněcování antiamerických nálad.\n\nBob Beamon se ke svému mexickému skoku již nikdy nepřiblížil: závodil ještě v roce 1969 a v červnu obhájil v Miami titul mistra USA skokem dlouhým 8,20 m, což byl třetí nejdelší výkon světových dálkařských tabulek 1969. Jeho další dráhu zastavilo v roce 1969 vážné zranění stehenního svalu. Do dálkařského sektoru se vrátil, ovšem v roce 1970 skočil v hale už jen 7,88 metru. Poměrně dobrých výkonů však v dalších letech dosahoval jako profesionál: v roce 1972 skočil v hale 8,11 metru, o rok později - a znovu v roce 1975 - 8,16 metru.\n\nBeamonův rekord byl dlouho považován za nepřekonatelný. Honba za jeho zdoláním byla skutečně dlouho neúspěšná a skončila až za 23 let, když na mistrovství světa v Tokiu v roce 1991 posunul Američan Mike Powell hodnotu světového rekordu na 8,95 metru.\n\nBob Beamon ukončil v roce 1970 studium na University of Texas v El Pasu (kam přestoupil z North Carolina A&T) a stal se sociálním pracovníkem. V současné době je šéfem Art of Olympians, organizace, která sdružuje olympioniky zabývající se uměleckými aktivitami (malířství, grafika, tanec, literární činnost, fotografování, módní návrhářství apod.) Sám navrhuje design oblečení, soustřeďuje se na návrhy motýlků. Věnuje se také hudbě (bubny). Výsledky umělecké činnosti olympioniků Beamon shromažďuje v galerii ve městě Fort Myers na Floridě.\n\nV roce 2013 byl hostem atletického závodu Zlatá tretra v Ostravě. Při této návštěvě vystoupil také v České televizi, v jednom z dílů cyklu Na plovárně, připravovaného Markem Ebenem.\n\nAmerický sprinter a dálkař Carl Lewis sice již v roce 1982 skočil přes 9 metrů, výkon ale nebyl měřen kvůli nejasnému přešlapu.\n\nOficiálně změřených skoků do větší vzdálenosti, než jaké Beamon dosáhl v Mexiku v roce 1968, bylo od jeho legendárního výkonu dosaženo zatím jen šest:\n\n\n\n"}
{"id": "108941", "url": "https://cs.wikipedia.org/wiki?curid=108941", "title": "Kostelec (okres Tachov)", "text": "Kostelec (okres Tachov)\n\nKostelec (německy \"Kostelzen\") je vesnice ležící v okrese Tachov v mírně zvlněné části Holýšovské pahorkatiny. Stejnojmenná obec čítá přes 500 obyvatel a katastrální území obce zaujímá rozlohu 3088 ha. Žije zde  obyvatel.\n\nVe vzdálenosti 8 km severně leží město Stříbro, 13 km východně město Nýřany, 24 km jihovýchodně město Přeštice a 26 km východně statutární město Plzeň.\n\nPrvní písemná zmínka o vsi je z roku 1352. V roce 1939 měla obec ležící v Sudetech 96 usedlostí s 353 obyvateli. Až do konce druhé světové války byla velká část obyvatelstva obce německé národnosti, na což upomíná starý hřbitov s německými náhrobky. V letech 1945–1946 v rámci nuceného vysídlení Němců z území Sudet, byli Němci vystěhováni i z Kostelce. V roce 1991 zde v 51 domech žilo 256 obyvatel, jejichž počet postupně narůstá díky nové výstavbě obytných domů. Roku 2005 v 56 domech žilo 302 obyvatel.\n\n\n\n"}
{"id": "108944", "url": "https://cs.wikipedia.org/wiki?curid=108944", "title": "Dřenice", "text": "Dřenice\n\nDřenice je obec ležící v okrese Chrudim. Žije zde obyvatel. Katastrální území obce měří 255 ha. Ve vzdálenosti 5 km jižně leží město Chrudim, 6 km severně statutární město Pardubice, 14 km severozápadně město Přelouč a 21 km severovýchodně město Holice.\n\nOkolní krajina byla osídlena již v pravěku. Na severním okraji vesnice bylo doloženo sídliště z doby laténské. Na poli byly pozorovány stopy rozoraných objektů a nalezeny střepy keramiky, železná strusky a mazanice.\n\nPrvní písemná zmínka o obci pochází z roku 1381. V obci se narodil filozof Wilhelm Jerusalem.\n\n"}
{"id": "108946", "url": "https://cs.wikipedia.org/wiki?curid=108946", "title": "Kadima", "text": "Kadima\n\nKadima (: קדימה; „vpřed“ či „kupředu“) je izraelská liberálně centristická politická strana usilující o urychlené řešení izraelsko-palestinského konfliktu. Po volbách v roce 2006, kdy získala 29 ze 120 křesel v Knesetu, se stala nejsilnější izraelskou politickou stranou. V roce 2009 se její úspěch opakoval a získala 28 mandátů. V předčasných volbách v roce 2013 ale jen těsně překročila hranici volitelnosti a získala 2 poslanecké mandáty. Ve volbách v roce 2015 nekandidovala.\n\nEvakuace židovských osad z Pásma Gazy a jednostranné stažení se Izraele z tohoto území vytvořilo na izraelské politické scéně napětí a vedlo k rozštěpení vládní strany Likud a Strany práce. Z Likudu vystoupil tehdejší premiér Ariel Šaron a 21. listopadu 2005 společně s některými svými kolegy (Ehud Olmert, Cipi Livniová, aj.) založil stranu Kadima. K ní se připojilo i několik politiků ze Strany práce (Šimon Peres, Dalia Icik, Chajim Ramon, aj.).\nSoučasně se založením Kadimy Ariel Šaron požádal prezidenta o rozpuštění Knesetu a vypsání předčasných voleb. Šaron začal stranu připravovat na předčasné volby, ale po sérii zdravotních problémů utrpěl 4. ledna 2006 vážnou mozkovou mrtvici po níž upadl do kómatu, ze kterého se již neprobral. V lednu 2006 stanul v čele strany tehdejší vicepremiér Ehud Olmert, který se o měsíc později, poté co byl Ariel Šaron prohlášen za neschopného vykonávat funkci premiéra, ujal funkce premiéra. Ehud Olmert vedl nakonec stranu do předčasných voleb v březnu 2006. Ve volbách do 17. Knesetu – 28. března 2006 – získala Kadima 29 ze 120 křesel (tj. 22%) a stala se tak nejsilnější politickou stranou v zemi.\n\nNásledující sestavení vlády připadlo na Ehuda Olmerta, který složil vládní koalici sestávající z Kadimy, Strany práce, strany Šas, strany důchodců Gil. Po Druhé libanonské válce v létě 2006 přizval do vlády radikálně pravicovou stranu Jisra'el bejtejnu („Náš domov Izrael“).\n\nKadima a především její předseda Ehud Olmert se zdiskreditovali po fiasku v Druhé libanonské válce v létě 2006, která zdiskreditovala i politiku jednostranných ústupků, kterou zahájil Ariel Šaron jednostranným stažením Izraele z Pásma Gazy. Od 17. září 2008 do 27. března 2012 byla předsedkyní strany Cipi Livniová. Poté byl předsedou zvolen Šaul Mofaz, když porazil Livniovou poměrem 62 % ku 37 %. Krátce po svém zvolení prohlásil, že by vyhověl 100 % územních požadavků Palestinců. Některé z osad v Judeji a Samaří by ponechal Izraelcům a Palestincům by za ně dal jiné území stejné rozlohy, jiné z osad by nechal vystěhovat. Za toto prohlášení byl kritizován stranou Národní jednota a předsedou židovských obcí v Judey a Samaří Danny Dajanem.\n\nVe volbách v roce 2009 Kadima zvítězila a získala 28 mandátů. Nebyla ovšem schopna sestavit vládu a tak v čele nové vlády stanul Likud s 27 mandáty. Mezi květnem a červencem 2012 byla součástí druhé Netanjahuovy vlády, jejíž součástí se stala za účelem schválení tzv. Talova zákona. Pro neshody nad podobou zákona však nakonec vládu opustila. Podle průzkumů veřejného mínění z roku 2012 její vliv upadal. V předčasných parlamentních volbách v roce 2013 pak jen těsně překročila hranici volitelnosti a zůstaly jí jen dva poslanecké mandáty. Ve volbách v roce 2015 nekandidovala.\n\n"}
{"id": "108948", "url": "https://cs.wikipedia.org/wiki?curid=108948", "title": "Třibřichy", "text": "Třibřichy\n\nTřibřichy je obec ležící v okrese Chrudim. Žije zde  obyvatel. Katastrální území obce má rozlohu 415 ha.\n\nVe vzdálenosti 4 km jihovýchodně leží město Chrudim, 8 km severně statutární město Pardubice, 15 km severozápadně město Přelouč a 26 km jižně město Hlinsko.\n\nPrvní písemná zmínka o obci pochází z roku 1415.\n\n"}
{"id": "108949", "url": "https://cs.wikipedia.org/wiki?curid=108949", "title": "Dvakačovice", "text": "Dvakačovice\n\nDvakačovice je obec ležící v okrese Chrudim. Má  obyvatel a katastrální území obce má rozlohu 365 ha.\n\nVe vzdálenosti 8 km jihozápadně leží město Chrudim, 11 km severozápadně statutární město Pardubice, 19 km východně město Vysoké Mýto a 23 km východně město Choceň.\n\nPrvní písemná zmínka o obci pochází z roku 1415.\n\nObec Dvakačovice byla v době pobělohorské protireformačními zásahy katolické církve oslabena. Jezuitské metody rekatolizace evangelíků zahrnovaly povinnou docházku na katolické bohoslužby, odpírání souhlasu vrchnosti k uzavírání sňatků, zákazy pohřbů nekatolíků, tresty aj. Proto během slezských válek utekly celé rodiny, a to pod ochranou vojska pruského krále Fridricha II. Velikého, do pruského Slezska. První hromadnou emigraci nekatolíků organizoval Jan Liberda a zprostředkoval ji pruský generál Christoph Wilhelm von Kalckstein. V roce 1742 odešeli z obce Dvakačovice do Münsterbergu: Petr Tesař s rodinou, ten měl v roce 1746 měl 6 dětí ve Slezsku, další děti byly \"po službách\" v Čechách. V roce 1746 utekl do Münsterbergu i Jiřík Slavík (1712–1772 Husinec), jehož syn Jan se později stal učitelem ve Velkém (Friedrichově) Táboře v Pruském Slezsku. Kazatelem sboru v Husinci a německé Čermné v Pruském Slezsku byl od roku 1755 až do své smrti Samuel Figulus (2.4.1724–1771), pravnuk Jana Amose Komenského. Osudy exulantů, kteří prošli shromaždištěm v Münsterbergu, lze vysledovat, ale ne každý volil tuto cestu (předkové Adolfa Chlumského). Potomci pobělohorských exulantů žijí ve všech částech světa. Někteří byli repatriováni v roce 1945 z Polska do Čech. Rodokmeny exulantů spravuje pro Exulant (spolek) Petr Hlaváček. Touto historií se zabývají i jiní badatelé. Významným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně zdrojů a údajů z matrik).\n\n\n\n\n"}
{"id": "108951", "url": "https://cs.wikipedia.org/wiki?curid=108951", "title": "Aktinidie", "text": "Aktinidie\n\nAktinidie (\"Actinidia\"), je rod dřevin pocházející ze zemí východní Asie – Číny, Taiwanu, Koreje a Japonska. Na severu zasahuje až na Sibiř a na jihu do Indočíny. Zahrnuje asi 55 druhů. Jejich plody jsou známé jako kiwi. Aktinidie jsou keře vysoké až 6 m nebo liány dorůstající až 30 m.\n\nJejich listy jsou střídavé, jednoduché, zubaté, řapíkaté. Květy bývají bílé, nejčastěji s pěti kališními i korunními lístky. Aktinidie jsou většinou dvoudomé. Plodem je až několik cm velká bobule obsahující množství malých semen. U většiny druhů jsou plody jedlé.\n\nPlody – bobule – aktinidií jsou ovoce známé jako kiwi. Za tímto účelem jsou pěstovány zejména kultivary a kříženci druhů aktinidie lahodná a aktinidie čínská. První kultivary i pojmenování \"kiwi\" pochází z Nového Zélandu z druhé poloviny 20. století. Dnes je toto ovoce pěstováno v USA, Japonsku, Chile i v Evropě (Francie, Itálie, Řecko). Aktinidie význačná má plody o hmotnosti 10-15 g, s hladkou jedlou zelenou slupkou. Je odolnější vůči mrazům než \"A. deliciosa\", lze ji poměrně úspěšně pěstovat i v našich podmínkách.\n\nNěkteré druhy jsou využívány také jako okrasné rostliny, například pestrolistá aktinidie kolomikta, která je nejvíce mrazuodolným druhem tohoto rodu.\n\n\n\n \n"}
{"id": "108952", "url": "https://cs.wikipedia.org/wiki?curid=108952", "title": "Seznam měst a obcí Českého Slezska", "text": "Seznam měst a obcí Českého Slezska\n\nZde je kompletní seznam obcí a měst, jejichž území leží pouze v Českém Slezsku. V seznamu nejsou zahrnuté obce a města uvedené v první kapitole Seznamu měst a obcí na pomezí Moravy a Slezska. \n\n\n"}
{"id": "108953", "url": "https://cs.wikipedia.org/wiki?curid=108953", "title": "Solovjov D-30", "text": "Solovjov D-30\n\nSolovjov D-30 je dvouproudový dvourotorový motor s dvoustupňovými turbínami, jehož modernizovaná verze D-30F6 pohání moderní ruské nadzvukové stíhací letadlo – MiG-31. Byl vytvořen ruskou společností Aviadvigatěl v několika různých variantách.\n\nPůvodní motory typové řady D-30 byly zabudovány již do civilních dopravních letounů Tu-134 na počátku 60. let 20. století. Po částečné modernizaci byly použity také v dopravním letounu Iljušin Il-62 a vojenském transportním letounu Iljušin Il-76.\n\nVýrazně silnější modifikace D-30F se poprvé objevila v roce 1972 v sovětském stíhacím letadlu – MiG-25. Na rozdíl od civilní verze D-30 je mj. vybaven přídavným spalováním.\n\nSoučasný motor D-30F6 je složen z komplexního kompresoru, jehož nízkotlaká část má pět stupňů a vysokotlaká část deset stupňů. Následuje velká spalovací komora a dvě dvoustupňové turbíny. Motor je v letounu MiG-31 uložen vždy ve dvojici vedle sebe. Vzduch je do této dvojice pohonných jednotek přiváděn velkými dlouhými kanály krabicového průřezu. Přední vstupní část kanálu a první stupeň nízkotlakého kompresoru je vybaven účinným odmrazovacím systémem. Na spodní straně každého z kanálů jsou hydraulicky regulovatelné klapky pro korigování nasávaného vzduchu podle aktuálního režimu letu. Na horní straně potom protipumpážní dvířka a další průduchy. Prostory pohonných jednotek jsou zhotoveny ze žáruvzdorné oceli se speciálními keramickými prvky. Motory jsou vybaveny automatickým systémem pro detekci požáru a jeho okamžitou likvidaci. U aktuální verze letounu MiG-31M jsou obě pohonné jednotky modernizovány a nesou označení \"D-30F8\".\n\n\n\n\n\n"}
{"id": "108954", "url": "https://cs.wikipedia.org/wiki?curid=108954", "title": "Lærdalský tunel", "text": "Lærdalský tunel\n\nLærdalský tunel (v originále ) je silniční tunel dlouhý 24,5 km spojující města Lærdal a Aurland v kraji Sogn og Fjordane, Norsko, cca 220 km severozápadně od Osla. Tunel je součástí silničního tahu E16, který je severní spojnicí mezi Oslem a Bergenem.\n\nObě města, která jsou tunelem spojena, leží na menších ramenech velkého Sognefjordu, Lærdalsfjordu a Aurlandsfjordu. Tunel nahrazuje původní silnici, vedoucí přes hřebeny hor mezi oběma městy a procházející kolem vrcholu Blåskavlen (1809 m n. m.).\n\nZ pohledu doby ražby tunelu patří tento k mladším tunelům v Norsku. Stavba tunelu byla zahájena 15. března 1995. Z toho vyplývá i použití moderních technologií a postupů při ražbě.\n\nSměrem od Aurlandu má tunel stoupání 2,1 % v délce téměř 12 km, střední část v délce cca 6 km má sklon 0,7 % směrem k Lærdalu, část u Lærdalu v délce cca 6 km má sklon 2,7 %. Sklon tunelu má význam v tom, že přirozeným způsobem zajišťuje odvod prosakující vody.\n\nRažba tunelu byla dokončena 13. září 1999 a po dokončovacích pracích byl tunel dne 27. listopadu 2000 oficiálně uveden do provozu, stavební délka tunelu je 12 510 m. Odvětrání tunelu je řešeno pomocí nucené ventilace.\n\nKonstrukce tunelu bere v úvahu stresovou zátěž, jíž jsou vystavováni řidiči jedoucí dlouhými tunely. Jedná se o následující faktory: jízda stísněným prostorem a nedostatek přirozeného osvětlení. Z tohoto důvodu je tubus tunelu rozdělen na čtyři části třemi příčnými tunely. Příčné tunely narušují jednotvárnost hlavního tubusu. „Tunelové kapsy“, tj. rozšíření prostoru v tunelu na 30 m poskytují rozptýlení a umožňují řidičům odpočinek. Tato místa jsou záměrně přesvětlena tak, aby mohl organismus opticky-světelně relaxovat. Osvětlení je barevně řešeno, aby modré nasvícení stropu připomínalo oblohu. Technické řešení tunelu zajišťuje přenos signálu GSM a rádiových stanic NRK P1 a P4.\n\nAčkoliv výstavba tunelu byla nákladná, neplatí se zde mýtné. Důvodem je celková úspora následných nákladů, které by musely být vynaloženy na údržbu 56 km dlouhé horské silnice hlavně v zimních měsících a řešení častých dopravních nehod způsobených na této staré a úzké silnici plné stoupání a serpentin. Spotřeba paliva je při průjezdu tunelem mnohem nižší a úspora času více než dvojnásobná.\n\nŽelezniční tunely jako Seikanský tunel v Japonsku a Eurotunel mezi Anglií a Francií přesahují 50 kilometrů. Mezi silničními tunely drží Lærdalský tunel prvenství, je nejdelším silničním tunelem světa.\n\n"}
{"id": "108955", "url": "https://cs.wikipedia.org/wiki?curid=108955", "title": "Dolní Bezděkov", "text": "Dolní Bezděkov\n\nDolní Bezděkov je obec ležící v okrese Chrudim. Žije zde obyvatel a katastrální území obce má rozlohu 175 ha.\n\nVe vzdálenosti 6 km západně leží město Chrudim, 11 km severozápadně statutární město Pardubice, 20 km východně město Vysoké Mýto a 22 km jižně město Hlinsko.\n\nPrvní písemná zmínka o obci pochází z roku 1318, kdy se připomíná založení obce. Majitelé Bezděkova se často střídali. Byli to vladykové z Bezděkova, Malovcové z Chýnova, Slepotičtí ze Sulic.\n\nZa vlády králů Karla IV. a Václava IV. se v pramenech připomíná Jarek z Bezděkova a jeho syn Beneš. Po Benešově smrti roku 1406 připadl Bezděkov jako odúmrť králi, jenž ho dal Janovi z Nismburka k vyšehradskému manství. V polovině 15. století patřil Bezděkov Janovi a Jiřímu z Rejhradu. V 16. století patřil Malovcům z Chýnova, a to sourozencům Petrovi a Kateřině, kteří statek prodali roku 1543 Petrovi Slepotickému ze Sulic. Roku 1548 patřil Bezděkov, Vejvanovice, Třtě, Časy, Chatče a Dvakačovice Petrovu synovi Markvartovi. Ten nechal v obci postavit tvrz, o níž je poslední zpráva z června roku 1623. Markvart tento statek zanechal roku 1569 svým dcerám Anně a Kateřině. Po svatbě Kateřiny s Jetřichem mladším z Lukavce Kateřina statek odkázala svému muži a ten svému bratru Janu Lukavskému.\n\nRoku 1584 prodal Jan Lukavský ves Bezděkov s tvrzí, dvorem, krčmou a všemi pozemky Mikuláši z Lobkovic a Nových Hradů, kde byl v té době majitelem Hrochova Týnce. Od té doby sdílela ves osudy Hrochova Týnce. V majetku hrochovotýneckého panství byl Bezděkov až do roku 1848. V té době měl 42 domů a 222 obyvatel. Dvůr panský byl rozdělen familiantům v roce 1784. V roce 1890 bylo v Bezděkově 55 domů a 352 obyvatel. V roce 1940 měl Bezděkov 323 obyvatel v 75 domech. Katastrální rozloha činila 175 ha.\n\nOd pradávna měla obec název Bezděkov. Jelikož v období bylo obcí s tímto názvem několik a byly průtahy s doručováním hlavně úředních listů, byl název obce v roce 1955 upraven na Dolní Bezděkov.\n\nV sedmdesátých letech byla obec jako jedna z prvních na okrese v rámci tehdejšího slučování menších obcí s tzv. střediskovými sloučena s obcí Hrochův Týnec. Po politických změnách ve státě je obec od 1. března 1990 opět plně samostatná.\n\nV obci nejsou evidovány řádné nemovité kulturní památky, pouze objekty s historickou a architektonickou hodnotou místního významu. Jedná se o kapli v centru obce a křížek při cestě směrem na Kočí. Tyto objekty by měly být v určitém režimu ochrany.\n\nKaple byla postavena a zvon zakoupen z prostředků obce a darů občanů. Vysvěcena byla v roce 1925 na svátek sv. Jana Křtitele. V době 2. světové války (1939–1945) byl zvon dne 29. března 1942 sundán k válečným účelům. Nový zvon byl po válce slavnostně zavěšen dne 28. října 1946. Na stěnách kaple jsou osazeny pamětní desky se jmény padlých občanů za 1. světové války.\n\nKaple byla v roce 1999 celkově opravena (nová fasáda, oprava vnitřních prostorů). Opravu hradila ze svého rozpočtu obec. V roce 2001 byly zhotoveny nové vchodové dveře a okna a opravena střecha. Na tyto\npráce byla provedena veřejná sbírka.\n\nKříž zhotovený z pískovce se nachází za obcí u silnice ve směru na obec Kočí. Roku 1775 ho obci postavil řád Premonstrátů z nedalekých Slatiňan. V ochranné péči jsou zahrnuty i blízké stromy. Kříž i samotné místo je obcí pravidelně udržováno. Poslední oprava byla provedena v roce 1994.\n\nSDH Dolní Bezděkov vznikl v roce 1899, v roce 1986 byl založen kroužek malých hasičů Bohumilem Linhartem, který byl znovu obnoven v roce 2009. Ve vedení sboru v Dolním Bezděkově se vystřídalo 5 vedoucích. Každoročně SDH Dolní Bezděkov pořádá tradiční hasičský ples, dětský karneval, pohádkový les, mikulášskou besídku a čištění koupaliště (ve spolupráci s Obecním úřadem Dolní Bezděkov). Jednou za čtvrt roku se koná výborová schůze hasičů a jednou za rok (zpravidla v prosinci) výroční schůze hasičů. Dne 6. června 2009 byla mladším hasičům založena webová stránka www.soptici.banda.cz Jiřím Linhartem. Každý rok se SDH Dolní Bezděkov zúčastňuje okrskových kol hasičských závodů.\n\n\n"}
{"id": "108959", "url": "https://cs.wikipedia.org/wiki?curid=108959", "title": "Vrlika", "text": "Vrlika\n\nVrlika je malé město ležící ve stejnojmenné samosprávné oblasti ve vnitrozemské Dalmácii (Chorvatsko). Ve městě žije 959 obyvatel, zatímco celá samosprávná oblast jich čítá 2705 (2001). Nejbližšími většími městy jsou Sinj, Knin a Drniš.\n\nZnámá historie Vrliky sahá až do 7. století, kdy sem přišli Chorvati a u pramenů řeky Cetiny na polích pod Dinárským pohořím zbudovali vesnici. V 9. století zde byl vystavěn nejstarší (a dosud stojící) chorvatský kostel se zvonicí. Z archeologických nálezů datovaných do této doby víme, že kultura Vrliky byla ovlivněna Franskou říší.\n\nHistorie středověké Vrliky byla završena vpádem Osmanské říše, při kterém bylo veškeré obyvatelstvo násilně donuceno konvertovat k islámu a vesnici opustit. Mnoho z těchto lidí odešlo na ostrov Olib v Jaderském moři.\n\n"}
{"id": "108966", "url": "https://cs.wikipedia.org/wiki?curid=108966", "title": "Bučina (okres Ústí nad Orlicí)", "text": "Bučina (okres Ústí nad Orlicí)\n\nBučina () je obec v okrese Ústí nad Orlicí v Pardubickém kraji a spadá do oblasti správního obvodu Vysoké Mýto. Katastrální výměra obce je 384 ha a žije zde obyvatel. Z občanské vybavenosti je zde zajištěn pouze rozvod vody. Nachází se zde autobusová zastávka \"Bučina\". Obec se nachází nedaleko silnice I/35 spojující Litomyšl a Vysoké Mýto.\n\nV obci stojí kostel svatého Jakuba Většího a evangelický kostel.\n\nPrvní písemná zmínka o obci pochází z roku 1167.\n\n\n\n"}
{"id": "108967", "url": "https://cs.wikipedia.org/wiki?curid=108967", "title": "Želé", "text": "Želé\n\nŽelé je látka, která se vyrábí přidáním kapaliny buď do želatiny, kdy se poté jedná o živočišný produkt, nebo do pektinu, což je látka přírodního charakteru.\nJako želé je také nazývána zavařenina připravená z ovocné šťávy a cukru. Želé připravíme také z běžně prodávaného džusu nebo nektaru. Vzhled a chuť želé můžeme vylepšit přidáním např. kousků ovoce, ořechů, bylinek nebo proužků kůry z citrusových plodů.\n\nVýraz želé se také často používá v souvislosti s pečením. Želé se používá na vytvoření efektní a chutné vrstvy při přípravě dortů, koláčů a zákusků. Nalévá se na krém, marmeládu nebo ovoce, aby se neprosáklo do korpusu. Želé je nutné při přípravě povařit a i po ztuhnutí je lze rozpustit. Na dortech se vytváří buď silná vrstva želé nebo tenká vrstva želé, která chrání ovoce před oschnutím. Silné vrstvy želé vznikají díky agaru, který pochází z mořských řas. Díky agaru vzniká silná vrstva želé, které lze snadno krájet. Tenké vrstvy želé naopak vznikají díky karagenanu získanému také z mořských řas a karubinu (neboli lokustové gumě), která se získává ze svatojánského chlebíčku.\n"}
{"id": "108968", "url": "https://cs.wikipedia.org/wiki?curid=108968", "title": "Olib", "text": "Olib\n\nOlib je severodalmatský ostrov ležící severozápadně od Zadaru, jihozápadně od ostrova Pag, jihovýchodně od Lošinje a východně od Silby.\n\nOd prvního osídlení ostrova Římskou říší byl ostrov v dokumentech z 10. století zmiňován pod názvem \"Aloep\".\n\nPrvní chorvatští obyvatelé dorazili na ostrov ve druhé polovině 15. století, a sice z Vrliky, ležící v Cetinske Krajině, když prchali před Osmany. Na ostrově Olib se mluví chorvatským nářečím Chakavian. Zdejší obyvatelé nazývají sami sebe jako \"Olibjani\".\n\nNa ostrově najdeme velké množství historických budov a ruin. Jmenujme například kostel Nanebevzetí Panny Marie, ve kterém je uložena sbírka starožitností, včetně glagolských kodexů ve farní pokladnici (datující se do 17. století); věž \"Kula\", jež byla postavena na ochranu před piráty; a ruiny Svatopavelského kostela a kláštera, opuštěného již ve 13. století.\n\nMezi nejvýznamnější produkty ostrovního zemědělství patří víno, olivový olej a sýr. Na Olibu nejsou žádné přirozené zásobárny sladké vody, následkem čehož mají téměř všechny zdejší domy studny na chytání dešťové vody. Pro obyvatele jsou zde přístupné rovněž dvě větší studny.\n\nOlib je spojen s pevninou přívozem do Zadaru (přes ostrovy Silba a Premuda). Cesta trvá přibližně dvě hodiny.\n\n"}
{"id": "108971", "url": "https://cs.wikipedia.org/wiki?curid=108971", "title": "Vícenice", "text": "Vícenice\n\nObec Vícenice se nachází 4 km severně od Moravských Budějovic v nadmořské výšce 459 m n. m. Žije zde obyvatel. Katastrální výměra je 4,47 km.\n\nZa vesnicí se nachází menší rybníček Oklika, který je napájený místním potokem. Nejvyšším bodem je Holý kopec (580 m n. m.). Závody v motocrosu se zde již nekonají. Obec se nachází na jižním okraji geomorfologického celku Stařečská pahorkatina.\n\nPrvní písemná zmínka o obci pochází z roku 1278.\n\n\n\n"}
{"id": "108972", "url": "https://cs.wikipedia.org/wiki?curid=108972", "title": "Lipník (okres Třebíč)", "text": "Lipník (okres Třebíč)\n\nObec Lipník se nachází v okrese Třebíč v Kraji Vysočina. Žije zde obyvatel.\n\nV těsném okolí obce se nachází tři rybníky, 2 km na jih od obce se tyčí vrch Na skalním (557 m n. m.). Nedaleko obce bylo vybráno v lokalitě Na Skalním místo pro možný sklad vyhořelého jaderného paliva, okolní obce s tímto nesouhlasí. Lokalita byla vytipována SÚRAO z oblasti o ploše kolem 40 km a byla zařazena do užšího výběru. V září 2018 obec vyhlásila referendum o tom, zda občané souhlasí s výstavbou hlubinného úložiště jaderného odpadu na území obce. Referendum se konalo v říjnu 2018 při příležitosti voleb do zastupitelstev obcí, občané obce úložiště jaderného odpadu odmítli, proti bylo 179 ze 186 hlasujících. V listopadu 2018 byla nedaleko lokality Na Skalním vztyčena pamětní deska, která vyobrazuje odmítavý text ke stavbě hlubinného úložiště.\n\nPrvní písemná zmínka o obci pochází z roku 1408.\n\nV letech 2006–2010 působil jako starosta Ing. Karel Pléha, od roku 2010 do roku 2014 tuto funkci zastával Josef Novotný, od roku 2014 funkci starosty vykonává Miroslav Svoboda.\n\nČeská pošta v rámci programu Pošta Partner jednala v roce 2016 o zrušení pošty a jejím provozování třetí osobou. Roku 2019 byla vysázena druhá část lipové aleje nedaleko rybníka Silniční.\n\n\nSportovní vyžití\nV obci je místní fotbalový klub Hajduk Lipník, z.s. (Dříve TJ SOKOL Lipník). Hajduk má 100 aktivních členů. Od nové sezony 2019/20 hrají hráči dorostu krajský přebor.\n\nNa hrázi Silničního rybníka na jižním okraji obce se natáčela část filmu \"Postřižiny\".\n\n\n\n"}
{"id": "108973", "url": "https://cs.wikipedia.org/wiki?curid=108973", "title": "Markvartice (okres Třebíč)", "text": "Markvartice (okres Třebíč)\n\nMarkvartice (, dříve též \"Markvatice\", něm. , či (1939), odvozeno od osobního jména \"Markvarta\") jsou obcí nacházející se v okrese Třebíč, v kraji Vysočina. Vesnice leží v údolí Markvartického potoka 8 kilometrů jihozápadně od města Třebíče. Nadmořská výška obce se pohybuje mezi 550 m n. m. (\"Markvartický potok\") a 570 m n. m. Žije zde obyvatel. První písemná zmínka o obci pochází z roku 1371. Obec se rozkládá na obou svazích údolí Markvartického potoka. Na východě je pak ohraničena obchvatem silnice I/23. Markvartice jsou členem Mikroregionu Podhůří Mařenky.\n\nPrvní písemná zmínka o obci pochází z roku 1371 a je spojená s prodejem vsi Jankem z Heraltic Bartošovi z Rokytenky. Právě pánům z Heraltic ves pravděpodobně původně náležela, podobně jako sousední Chlístov.\n\nPo zakoupení Markvartic se Bartoš z Rokytenky začal psát jako Bartoš z Markvartic. Mimo Markvartice pak vlastnil ještě majetek v Chlístově, který mohl získat rovněž od pánů z Heraltic, nebo ho vlastnil již před koupí Markvartic. Část tohoto majetku Bartoš prodal roku 1390 jistému Přibíkovi z Pičína. Zbytek majetku v Chlístově a celá ves Markvartice se staly součástí Bartošovy pozůstalosti, jež po jeho smrti získala jeho manželka Anna. Ta k sobě pak přibrala ještě svého bratra Albrechta z Martinic.\n\nRoku 1678 byli v Markvarticích zapsáni dva rolníci se třemi čtvrtinami lánu po 90 mírách, 6 pololáníků a dva čtvrtláníci. Roku 1756 byla rozloha lánu zmenšena na 55 měr. V Markvarticích pak proto bylo evidováno 11 celoláníků. K tomu zde žili ještě čtyři domkaři. Část markvartických polí byla takto v majetku tři rolníků ze sousedního Chlístova.\n\nRoku 1794 čítala obec 203 obyvatel ve 30 domech. V 19. století pak byla vesnice spojena ještě stále s obcí Heraltice.\n\nV roce 2017 byla schválena dotace kraje Vysočina pro udržení malých obchodů ve vesnici, Markvartice jsou jednou z podpořených obcí.\n\nMarkvartice jsou vesnice ležící v České republice. Podle historického rozdělení náleží Moravu, administrativně jsou řazeny do kraje Vysočina a okresu Třebíč. Nejbližším městem s rozšířenou působností je bývalé okresní město Třebíč ležící 8 km severovýchodně od Markvartic. Přibližně stejně daleko se pak nacházejí města Jaroměřice nad Rokytnou a Brtnice, které jsou vzdálena 13 kilometrů od Markvartic a město Brtnice leží již v okrese Jihlava. V tentýž okrese se pak nacházejí ještě shodně, 22 kilometrů, vzdálená města Telč a Třešť. Samotné krajské město Jihlava je od vesnice vzdáleno 25 kilometrů severozápadně vzdušnou čarou. Sousedními obcemi je Rokytnice nad Rokytnou se svojí osadou Veverka a pak vesnice Chlístov, Pokojovice, Hvězdoňovice a Čechočovice.\n\nMarkvartice se z geologického hlediska nacházejí již mimo takzvaný \"Třebíčský trojúhelník\", který je tvořen výhradně horninami žulovými. V širším okolí vesnice tudíž převládá vesměs podloží tvořené pararulami. V samotné blízkosti Markvartického potoka se pak přirozeně setkáváme s naplaveninami. Mezi Rokytnicí a Markvarticemi se pak nacházejí dvě větší plochy tvořené žulou. Nedaleká Zadní hora, která je patrně sopečného původu a na některých místech na ní můžeme nalézt také žulu, je pak zajímavá poměrně velkými ložisky grafitu.\n\nObec Markvartice měla roku 1869 celkem 375 obyvatel. Od té doby počet obyvatel až do poloviny 20. století dlouhodobě rostl. V roce 1950 byl zaznamenán již mírný pokles počtu obyvatel, avšak do roku 1970 se populace opět rozrůstala. Poté však opět přišel pokles až do roku 2001, kdy dosáhl počet obyvatel hodnoty 239. V současné době se markvartická populace rozrůstá. V roce 2006 byl patrný za pět let nárůst na počet 244 obyvatel, přibylo tedy 6 obyvatel. V dalším roce se místní populace rozrostla o dalšího jednoho obyvatele. V současné době jich zde žije ještě o pět obyvatel více, tedy 250.\n\nPodle sčítaní lidu, domů a bytů z roku 2001 zde žilo již zmíněných 239 obyvatel, což tehdy byl nejnižší stav od sčítání roku 1921, z toho 123 žen a 116 mužů. Nejvíce obyvatel pak bylo ve věku 20–29 let a pak ve věku 50–59 let. Národnostní složení obyvatel vesnice bylo poměrně homogenní – 214 obyvatel se hlásilo k národnosti české, 21 k národnosti moravské a ostatní národnosti nebyly zastoupeny vůbec.\n\nZ 239 obyvatel bylo v roce 2001 127 věřících, z toho 123 se hlásilo k Římskokatolické církvi. U zbylých čtyř obyvatel nebyl druh vyznání zjištěn. V obci se nenachází farní kostel, ale pouze zvonička. Markvartice jsou přifařeny k blízké a větší Rokytnici na Rokytnou.\n\nVe starověku vedla v blízkém okolí Markvartic významná obchodní stezka zvaná \"Haberská\", která vedla přes Čáslavice, Kojetice, a poté pravděpodobně přes sousední Chlístov, Přibyslavice a Brtnici, kde se křížila se stezkou \"Lovětínskou\", později zvanou i \"Třebíčská stezka\", která vedla od starého Brna, přes Zastávku u Brna, Vladislav, Trnavu a končila v Lovětíně.\n\nV současné době vede v těsné blízkosti po východním okraji významná a poměrně vytížená silnice I/23. U Markvartic se na ní projevuje poměrně výrazné klesání i stoupání v údolí Markvartického potoka. Na jihozápadní straně obce se hlavní silnice kříží s místní komunikací, která spojuje Markvartice s Rokytnicí nad Rokytnou. Markvartice jsou dále spojeny silnicí se sousedním Chlístovem a polní cestou se vzdálenějšími Čechočovicemi. Další polní cesta vede z vesnice na sever přes Markvartický vrch do Hvězdoňovic.\n\nS Třebíčí jsou Markvartice spojeny především příměstskou autobusovou dopravou. Ta je provozována společností ICOM transport. Nedaleko ale vede trať 241 ze Znojma do Okříšek, na které se nachází nejbližší stanice Stařeč pod Zadní horou nedaleko Čechočovic. Druhou blízkou tratí je trať 240 z Brna do Jihlavy, na níž je nejbližší stanice v Krahulově.\n\nV Markvarticích v současné době nabízí své služby obchod se smíšeným zbožím, který však má otevírací dobu vymezenou pouze na tři dny v týdnu. Mezi významnější podniky patří dále \"Horácký motorest a pension\" nacházející se v sousedství kulturního domu, obecního úřadu a smíšeného zboží. V jeho těsné blízkosti vede také silnice I/23 a před budovou motorestu se nachází parkoviště se zastávkou PAD.\n\nDo kategorie větších podniků lze pak zařadit prakticky pouze místní zemědělské družstvo. Ve vesnici pak sídlí ještě několik drobnějších živnostníků.\n\nV roce 1994 proběhly první volby do obecních zastupitelstev od vzniku samostatné České republiky. Do zastupitelstva obce tehdy kandidovaly dvě místní sdružení nezávislých kandidátů. Ve volbách zvítězilo s 53,41 procenty získaných hlasů první seskupení nezávislých kandidátů a získalo tak 4 mandáty. Druhé seskupení získalo 46,59 procent hlasů a obsadilo svými kandidáty zbylé 3 mandáty. Celková účast u voleb byla 87,31 %, hlasovalo tedy 172 voličů.\n\nVe volbách do obecních zastupitelstev roku 1998 kandidovaly obě dvě seskupení z předchozích voleb a výsledek voleb byl také podobný. Změnou prošel však počet zastupitelů, který se od předešlých voleb zvýšil na 9. Vítězné seskupení z minulých voleb tentokrát místo volebního čísla 1 mělo volební číslo 2 a zvítězilo v přepočtu s 70,62 procenty hlasů a získalo tak 6 mandátů. Druhé kandidující seskupení získalo s 29,38 % hlasů zbylé 3 mandáty, tedy stejný absolutní počet jako předchozích volbách, vzhledem ke zvýšení počtu zastupitelů si ale pohoršilo.\n\nPo komunálních volbách roku 2002 by výsledek poprvé opačný. Minulé vítězné seskupení tentokrát kandidovalo pod názvem \"SNK – SDH Markvartice\" a 47,71 procenty hlasů poprvé od roku 1993 v komunálních volbách v Markvarticích nezvítězilo a získalo 4 mandáty. Konkurenční uskupení \"SNK Markvartice\" zvítězilo s 52,29 procenty hlasů získalo tak zbylých pět mandátů. Volební účast byla poměrně nízká a to 67,82 % z celkových 202 obyvatel oprávněných jít k volbám.\n\n\n\n"}
{"id": "108974", "url": "https://cs.wikipedia.org/wiki?curid=108974", "title": "Meziříčko (okres Třebíč)", "text": "Meziříčko (okres Třebíč)\n\nObec Meziříčko se nachází v okrese Třebíč v Kraji Vysočina. Žije zde obyvatel.\n\nPrvní písemná zmínka o obci pochází z roku 1316. Po volbách v roce 2014 se starostou do března 2015 nikdo nestal a úřadujícím starostou tak byl stále Miroslav Pátek. Po komunálních volbách v roce 2018 se stala starostkou Alena Pelánová.\n\n\n"}
{"id": "108975", "url": "https://cs.wikipedia.org/wiki?curid=108975", "title": "Mikulovice (okres Třebíč)", "text": "Mikulovice (okres Třebíč)\n\nMikulovice (, něm. , odvozeno od osobního jména \"Mikula (Mikuláš – Nikolas, Nikolo)\") je obec nacházející se ve střední části okresu Třebíč, v kraji Vysočina. Mikulovice leží na úpatí Mikulovické hory 6, 3 km jihojihozápadně od bývalého okresního města Třebíče a 8, 1 km severozápadně od Jaroměřic nad Rokytnou. Nadmořská výška obce se pohybuje mezi 520 m n. m. (náves) a 550 m n. m. (svah Mikulovické hory). Žije zde obyvatel. První písemná zmínka o obci pochází z roku 1350.\n\nStará obecní pečeť nese ve znaku strom, kolem kterého je nápis \"Wes Mikolowice\". Novější pečeť z roku 1754 má pak ve svém středu ratolest s pěti lístky a po obvodu nápis ještě dle starého pravopisu \"Mikvlowice\" (\"Mikulovice\").\n\nPrvní písemná zmínka o Mikulovicích pochází z listiny, kterou se urovnává spor o majetek ve vesnici Lipníku, podepsané roku 1348 Vilémem z Mikulovic. Známa je pak další listina od Viléma z Mikulovic, která pochází z roku 1350. Touto listinou zapsal své manželce část mikulovického majetku, který následně po jeho smrti zdědila a odkázala Lovkovi z Drahan. Zbylá část majetku do rukou jeho bratrovi Hulačovi a jemu blízkému Danielu z Čepího. Po Hulačově jeho smrti bylo práva na vesnici prodána Artlebem z Lechovic, který byl snad blízkým příbuzným zemřelých bratří, Danielovi z Čepího a potomkům Hulače. Další zmínka o Mikulovicích pochází z konce 14. století, kdy byl celý majetek patrně zastaven znojemským a brněnským Židům. Ti roku 1387 prodali nedaleký hrad Sádek Jaroslavu ze Šternberka. Ve stejnou dobu byly Mikulovice prodány jistému Ješkovi ze Svojanova, který se pak nejspíše vyrovnal s pravými majiteli vesnice dlužícími peníze Židům.\n\nRoku 1390 Jan z Mikulovic, snad syn Dobeše z Křižánkova, který získal část Mikulovic od Lovka z Drahan, prodal Mikulovice a 2 lány v Klučově Pavlíkovi z Nezamyslic, který po dvou letech zapsal celý tento majetek Ondřeji Nelepovi z Ratibořic. Poté, co Ondřej Nelepa ještě téhož roku zemřel, prodali roku 1390 jeho synové Mikulovice a nový majitel okamžitě prodal ves Hynkovi z Valdštejna, čímž byly Mikulovice připojeny k sádeckému majetku. S tím zůstaly spojeny až do roku 1447. Poté ves opět změnila majitele. Valdštejnové ovšem roku 1464 opět činili nároky na Mikulovice, za které patrně neobdrželi sumu domluvenou při prodeji. Další zmínka o vesnici pak pochází až z roku 1546, kdy opět změnila majitele, až se dostala roku 1555 opět do majetku sádeckých pánů z Valdštejna, kterým patřila až do konce 17. století. Poté Mikulovice opět ještě několikrát změnily majitele a byly připojeny ke statku ve Slavicích.\n\nRoku 1672 byli v Mikulovicích: jeden dvořák, čtyři celoláníci, jeden půlláník, tři podsedníci a pět chalupníků. Do roku 1873 byly Mikulovice osadou Slavic, kterou se stali de facto koncem 17. století, když byly připojeny k tamnímu statku. Roku 1896 pak byla založena vlastní mikulovická škola a začalo ji navštěvovat prvních 64 dětí. Další významnou událostí bylo založení obecní knihovny roku 1898. Elektřina byla do vesnice slavnostně zavedena 1. května 1930.\n\nBěhem první světové války padlo na bojišti šest mikulovických občanů, jimž byl roku 1932 na návsi před dnešním domem sportu a kultury odhalen pomník. Další rozvoj Mikulovic přišel až po druhé světové válce, kdy byl roku 1947 zaveden ve vesnici rozhlas. V roce 1960 byla dobudována nová budova místního národního výboru a roku 1970 otevřen zemědělský útulek pro děti, od roku 1977 přejmenovaný na mateřskou školu. Velkým vývojem prošla obec v 80. letech 20. století. Roku 1980 byla sloučena s Horním Újezdem, Kojeticemi a Vacenovicemi. Téhož roku byla v Mikulovicích dokončena a předána provozovna \"JEDNOTA Moravské Budějovice\". V následujících letech byl za účasti 650 hostů roku 1983 otevřen \"Dům sportu a kultury\", roku 1985 byla dokončena nová budova pohostinství a založen oddíl stolního tenisu.\n\nRoku 1990 se obec osamostatnila, starostou s tehdy stal František Palík. V letech 1990 až 1994 vedl však obec Jaroslav Kunst. Od roku 1994 do roku 2014 byl v jejím čele opět starosta František Palík. V roce 1996 byla kvůli nedostatku dětí uzavřena Mateřská škola a čtyři roky poté proběhla plynofikace obce. Od roku 2014 vykonává funkci starosty opět Jaroslav Kunst.\n\nMikulovice jsou vesnice ležící v České republice. Podle historického rozdělení náleží Moravu, administrativně jsou řazeny do kraje Vysočina a okresu Třebíč. Nejbližším městem s rozšířenou působností je bývalé okresní město Třebíč ležící 6, 5 km severovýchodně od Mikulovic. Druhým nejbližším městem jsou Jaroměřice nad Rokytnou, které se nacházejí 8, km jihovýchodně od vesnice. Sousedními obcemi jsou Kojetice a Horní Újezd, které dohromady s Kojeticemi tvoří pomyslný trojúhelník a v letech 1980 až 1990 byly také spojeny. Nedaleko obce pramení potok Markovka, přítok řeky Jihlavy. Jihovýchodně od obce pak má svůj pramen \"Slavický potok\", který je přítokem výše zmíněné Markovky. Poblíž Mikulovic také prochází hranice rozvodí řek Jihlavy a Rokytné.\n\nMikulovice leží v mírně teplé oblasti s mírnou zimou. Průměrné roční teploty zde nepřesahují 7 °C množství srážek přesahuje nad 600 mm. Nadmořská výška Mikulovice se pohybuje mezi 520 až 586 m n. m., jihovýchodně od obce v údolí \"pod Hlouškem\" se ale vyskytuje i nadmořská výška 494 metrů.\n\nGeologický podklad vesnice tvoří především horniny třebíčského masivu, mezi kterými převládá syenit, který je místy překryt sprašemi. Vlastností podkladu bylo využíváno v žulových lomech na úpatí Mikulovické hory. Dodávaná žula byla zpracovávána a sloužila především k výrobě obrub, schodů, prahů, dlažby a různých tvrdších štěrků.\n\nGeomorfologicky území vesnice leží v geomorfologickém podcelku \"Jaroměřická kotlina\", celku Jevišovická pahorkatina a v oblasti Českomoravská vrchovina, která náleží do česko-moravské subprovincie v provincii Česká vysočina. Významným geomorfologickým útvarem v okolí je Mikulovická hora.\n\nObec Mikulovice měla roku 1869 celkem 255 obyvatel, od té doby počet obyvatel vzrůstal. Stagnace přišla až po roce 1921, kdy žilo v Mikulovicích 372 obyvatel. Podle sčítaní lidu, domů a bytů z roku 2001 zde žilo 218 obyvatel, z toho 117 žen a 101 mužů. Nejvíce obyvatel pak bylo ve věku 40–49 let. Národnostní složení obyvatel vesnice bylo poměrně homogenní – 175 obyvatel se hlásilo k národnosti české, 31 k národnosti moravské a ostatní národnosti nebyly zastoupeny vůbec.\n\nZ 218 obyvatel bylo v roce 2001 110 věřících, z toho 106 se hlásilo k Římskokatolické církvi a pouhý jeden občan k Českobratské církvi evangelické. V obci se nenachází ani kostel ani kaple, svou faru mají Mikulovice v Horním Újezdě.\n\nMikulovice leží v sousedství obce Kojetice. S ní jsou také spojeny silnicí vedoucí východním i západní směrem do bývalého okresního města Třebíče. S městem je obec po této silnici spojena příměstskou autobusovou dopravou. Intenzita autobusových spojů je poměrně velká. Automobilem nebo autobusem mimo obec v roce 2001 denně vyjíždělo 39 žáků a 89 pracujících. Doprava je také podpořena železniční stanicí \"Kojetice na Moravě\" ležící mezi Kojeticemi a Mikulovicemi vzdálenou od Mikulovic dva a půl kilometru. Stanice leží na trati 241 ze Znojma do Okříšek a staví v ní pouze osobní vlaky. Severně od obce vede cyklistická trasa 5103, která je využívaná cyklisty z Třebíče mířícími k hradu Sádek.\n\nKolem let 1911 a 1924 působila poblíž obce cihelna. Na úpatí Mikulovické hory byl v té době v provozu také lom na žulovo-syenitový kámen. V současné době působí v obci pouze několik živnostníků. Současným starostou obce je František Palík, který byl jednohlasně zvolen po vítězství ve volbách roku 2006. Celkem obdržel 93 hlasů, tj. 82,30 %. Post místostarosty vykonává Jaroslav Kunst. Volební účast byla 64,04 %, tj. 114 ze 178 oprávněných voličů, ale 1 hlas byl neplatný.\n\nVe volbách do Poslanecké sněmovny 2006 první místo obsadily se shodným množstvím hlasů (34,40 %) ODS a ČSSD. Za nimi se umístila s 10,70 % hlasů KSČM. Poslední stranou, která v obci překročila pětiprocentní hranici byla KDU-ČSL s 7,38 % hlasů. Volební účast byla 70,1 %, tj. 122 ze 174\noprávněných voličů.\n\nVe volbách do senátu 20.–21. října 2006 zvítězil s 34 hlasy (37,77 %) hlasy současný senátor Vítězslav Jonáš. Druhý se umístil bývalý starosta města Třebíče Miloš Mašek. Účast u voleb tehdy byla 54,49 %, tj. 97 ze 187\noprávněných voličů a dokonce 7 hlasů bylo neplatných.\n\nVe volbách do krajských zastupitelstev, které proběhly 17.–18. října 2008 zvítězila v Mikulovicích s 29 hlasy ČSSD. Na druhém místě se umístila ODS s 20 hlasy, za ní následovala KSČM s 11 hlasy, KDU-ČSL s 9 hlasy a \"Dohoda pro Vysočinu\" s 6 hlasy. Voleb se zúčastnilo 82 ze 174 oprávněných voličů, volební účast tedy byla 47,12 %\n\nObec vždy sdílela farní úřad a kostel s Horním Újezdem. Stejně tomu bylo i se školou. Z důvodu špatné schůdnosti cesty do Horního Újezdu a vysokého počtu dětí v Mikulovicích podala obec Mikulovice roku 1889 žádost o zřízení vlastní školy, která byla následně schválena. Stavba školy se ale nakonec neuskutečnila, kvůli obavám z vysokých nákladů potřebných na ni. Úřady však na obec vyvinuly nátlak, že pokud nepostaví školu vlastní, tak musí přispět na rozšíření školy v Horním Újezdě. Občané Mikulovic nakonec tlak neustáli a roku 1895 podaly opětovnou žádost o povolení ke stavbě školy. Ihned po jejím přijetí byly započaty přípravy na stavbu školní budovy. Po schválení plánů a rozpočtu bylo rozhodnuto o zemským výborem o udělení státní dotace ve výši 600 zlatých. Materiál na stavbu dodala obec. Výstavba pak začala začátkem května 1896 a byla dokončena za necelé čtyři měsíce, v půli srpna téhož roku. Celkové náklady se vyšplhaly na 7756 zlatých.\n\nV současné době působí v obci několik dobrovolných a zájmových organizací.\n\n\"Tělovýchovná jednota Mikulovice\" byla založena roku 1963. Prvními body zájmu byla odbíjená, stolní tenis, česká házená a mototurismus. Téhož roku bylo postaveno nová hřiště pro odbíjenou, skok daleký, skok vysoký a skok o tyči. Sportovních akcí se zúčastňovala většina mladší generace. V 80. letech 20. století zažila jednota útlum kvůli odchodu sportovců do měst. Další rozvoj přišel až v devadesátých letech. V současné době má jednota kolem třiceti členů. V nedávné době byl vybudován asfaltový kurt.\n\n\"Sbor dobrovolných hasičů\" byl založen 6. prosince 1942. K tomuto kroku se odhodlalo 25 zakládacích členů. Dnes je sbor organizován ve \"Sdružení hasičů Čech, Moravy a Slezska\" a má 29 členů. Jednotka má k dispozici jeden hasičský vůz značky Avia a dvě stříkačky. Sbor působí v oblasti kulturně společenské, zajišťuje bezpečnost před požáry a účastní se soutěží Extraligy ČR v požárním útoku.\n\nV obci dále působí \"Svaz žen\" a od roku 1976 \"Český zahrádkářský svaz\". Mezi obcí pravidelně pořádané akci patří například volejbalový turnaj \"MIKULOVICE CUP\" a nohejbalový turnaj \"Mikulovice OPEN\", které se pravidelně konají od roku 2002.\n\n\n\n\n"}
{"id": "108976", "url": "https://cs.wikipedia.org/wiki?curid=108976", "title": "Mladoňovice (okres Třebíč)", "text": "Mladoňovice (okres Třebíč)\n\nObec Mladoňovice (starší názvy \"Bladonowitz\", \"Pladnawitze\", \"Mladonyowicze\") se nachází v okrese Třebíč v Kraji Vysočina, přibližně 5 km na východ od Jemnice. Žije zde obyvatel.\n\nPrvní písemná zmínka o obci pochází z roku 1319. Obec byla mezi lety 1423 a 1588 v majetku Krajířů z Krajku, kteří v obci postavili tvrz se dvorem a mlýnem. Od roku 1629 pak vesnice patřila bukovskému panství.\n\nV červnu roku 2019 obec oslavila 700 let od první písemné zmínky.\n\nOd roku 1990 do konce roku 2019 byl starostou Jan Chloupek, od 1. ledna 2020 je starostou jeho syn. Bývalý starosta zůstává v obci knihovníkem.\n\nObec Mladoňovice v roce 2000 obdržela ocenění v soutěži Vesnice Vysočiny, konkrétně získala ocenění modrý diplom, tj. diplom za vzorné vedení obecní knihovny. Obec Mladoňovice v roce 2001 obdržela ocenění v soutěži Vesnice Vysočiny, konkrétně získala ocenění bílá stuha, tj. ocenění za činnost mládeže. Obec Mladoňovice v roce 2002 obdržela ocenění v soutěži Vesnice Vysočiny, konkrétně získala ocenění modrá stuha, tj. ocenění za společenský život. Obec Mladoňovice v roce 2004 obdržela ocenění v soutěži Vesnice Vysočiny, konkrétně získala ocenění hnědý diplom, tj. diplom za vzorné vedení kroniky+modrá stuha, tj. ocenění za společenský život. Obec Mladoňovice v roce 2006 obdržela ocenění v soutěži Vesnice Vysočiny, konkrétně získala ocenění zlatá stuha, tj. vítěz, který postoupil do celostátního kola a obec se stala Vesnicí Vysočiny.\n\n\n\n\n"}
{"id": "108977", "url": "https://cs.wikipedia.org/wiki?curid=108977", "title": "Opuzen", "text": "Opuzen\n\nOpuzen je město v Dubrovnicko-neretvanské župě (Chorvatsko). Podle sčítání lidu z roku 2001 zde žilo 3242 obyvatel. Město je známé jako hlavní centrum produkce mandarinek v Chorvatsku.\n"}
{"id": "108978", "url": "https://cs.wikipedia.org/wiki?curid=108978", "title": "Nová Ves (okres Třebíč)", "text": "Nová Ves (okres Třebíč)\n\nObec Nová Ves ( ) se nachází v okrese Třebíč v Kraji Vysočina. Žije zde obyvatel.\n\nPrvní písemná zmínka o obci pochází z roku 1214. V roce 1850 zde žilo 198 obyvatel.\n\nDo roku 2014 zastával funkci starosty Jiří Hrabánek, od roku 2014 vykonává funkci starosty Leoš Durda.\n\n\n\nNa území obce sídlí výrobní závod společnosti MANN+HUMMEL Group, která byla založena v roce 1941 v německém Ludwigsburgu a patří mezi přední světové experty ve výrobě filtračních systémů již více než 75 let. Dodává originální sériové výrobky a řešení pro mezinárodní automobilový a strojírenský průmysl. Portfolio produktů společnosti zahrnuje průmyslové filtry, řadu produktů na snížení emisí dieselových motorů, membránové filtry pro filtraci vody a filtrační zařízení.\n\nNa území České republiky zastupují MANN+HUMMEL Group tři společnosti. Dvě z nich sídlí právě v Nové Vsi: MANN+HUMMEL (CZ) v.o.s. a MANN+HUMMEL Service s.r.o., které dohromady zaměstnávají přes 1500 zaměstnanců.\n\nVýrobní závod MANN+HUMMEL (CZ) v.o.s. je ve svém oboru největším českým výrobcem i dodavatelem filtrační techniky jak pro prvovýrobu, tak i pro trh s náhradními díly v automobilovém a strojírenském průmyslu. Pro veřejnost je pak nejznámější produktová značka MANN-FILTER, která představuje nejsilnější zahraniční značku filtrů v České republice a na Slovensku. Pod touto značkou se v Nové Vsi vyrobí přibližně 20 milionů filtrů ročně.\nCentrum sdílených služeb MANN+HUMMEL Service s.r.o. poskytuje služby pobočkám skupiny MANN+HUMMEL po celém světě již od roku 2007. Portfolio služeb, zahrnující služby v oblasti účetnictví a financí, výzkumu a vývoje, IT & SAP, kvality, lidských zdrojů, managementu projektů, nákupu a dalších, patří k jedněm z nejrozšířenějších v sektoru sdílených služeb ve střední Evropě. Část společnosti sídlí také v Technologickém parku v Brně.\n\n\n"}
{"id": "108979", "url": "https://cs.wikipedia.org/wiki?curid=108979", "title": "Trnava (okres Třebíč)", "text": "Trnava (okres Třebíč)\n\nObec Trnava ( , starší názvy \"Trnawa\", \"Trnavá\") se nachází v okrese Třebíč v Kraji Vysočina. Žije zde obyvatel. Obec leží na soutoku potoků Březinka a Klapůvka přibližně 5 km severně od Třebíče, v nadmořské výšce 428 m.\n\nPrvní písemná zmínka pochází z roku 1101, kdy je obec zmíněna v zakládací listině kláštera v Třebíči, již v pravěku však obec byla křižovatkou obchodních cest, doloženo to je nálezy bronzových předmětů v obci a jejím okolí. Roku 1872 bylo v obci nalezeno mnoho rakouských denárů a stříbrně mince, v roce 1972 pak byl nalezen poklad (české groše z doby Václava IV., uherské dukáty císaře Zikmunda Lucemburského, rakouské a bavorské feniky) při stavbě kulturního domu. Ukrytí pokladu se datuje do 40. let 15. století a nyní je k nahlédnutí v Muzeu Vysočiny Třebíč.\n\nStavba nekatolické modlitebny byla zahájena roku 1618. V pozdějších letech došlo k její přestavbě na katolický kostel, který byl zasvěcen apoštolům sv. Petru a Pavlu. První písemné zmínky o trnavském školství se datují k roku 1812, kdy byla zřízena první škola. V současnosti se v obci vyučuje v mateřské škole a v základní škole do 5. ročníku.\n\nZ obecních spolků aktivně působí Sbor dobrovolných hasičů založený již v roce 1904. V letech 1991 až 2002 jej nejvíce proslavily dorostenky a ženy, které získaly 11 titulů mistryň ČR v požárním sportu. Mezi další spolky patří Tělovýchovná jednota, Klub českých turistů a Honební společenstvo Trnava.\n\nTrnava leží v přírodním parku Třebíčsko, kde se křižují turistické a cykloturistické stezky. Východně od vsi se nachází přírodní památka Kobylinec s výskytem koniklece velkokvětého. Na území obce se vyskytuje i několik rybníků s možností koupání.\n\nNávštěvníci mohou využít místní víceúčelové hřiště, dětské hřiště, občerstvení v pohostinství a minimarketu s bufetem nebo nocleh v turistické ubytovně.\n\n\n\n\n"}
{"id": "108980", "url": "https://cs.wikipedia.org/wiki?curid=108980", "title": "Valeč (okres Třebíč)", "text": "Valeč (okres Třebíč)\n\nObec Valeč se nachází v okrese Třebíč v Kraji Vysočina. Žije zde obyvatel.\n\nObec původně nesla obec název \"Valč\", nynější název je užíván od roku 1925. Dominantami obce jsou kostel, zámek a škola, s těmito budovami jsou spjaty všechny podstatné události života občanů Valče v uplynulých staletích. První písemná zmínka o Valči pochází z roku 1294, ale nejstarší historické nálezy – broušené kamenné nástroje a tzv. horákovská keramika jsou staré asi 6000 let. Valečský renesanční zámek byl postaven Smilem Osovským v roce 1534. V roce 1558 byl ve Valči zřízen pivovar.\n\nDalší písemnosti potvrzují, že již v roce 1674 byl ve Valči učitel. Kostel je zasvěcený Povýšení sv. Kříže s původním obrazem umírajícího Krista z roku 1785. Roku 1898 byl založen sbor dobrovolných hasičů, který disponoval čtyřkolovou dvouproudní stříkačkou, hadicovým vozem s 200 hadicemi a zařízením za 1440 zlatých. V roce 1908 byla postavena nová škola v místě dnešní školní budovy. V roce 1927 byl založen TJ Sokol, 1928 byla do obce zavedena elektřina, 1930 otevřeno kino.\n\nV roce 1952 bylo založeno JZD, které bylo v roce 1975 sloučeno s okolními družstvy do JZD Vesmír Dalešice (2500 ha, 500 členů), které ve Valči postavilo velkokapacitní kravín pro 800 ks dojnic. V roce 2001 se sloučilo družstvo Vesmír Dalešice s družstvem Agrochema  Studenec, čímž se stalo jedním z největších na okrese. Od šedesátých let byla přistavěna škola a sokolovna, postaven obchod Jednota a hostinec, vybudovaná kanalizace a vodovodní síť, apod. V roce 1975 byla postavena moderní tělocvična při základní škole.\n\nV roce 1989 se rozpadlo JZD a někteří vlastníci půdy si založili družstvo vlastníků. V roce 1993 se první valečský občan stal knězem. Roku 1997 byla provedena digitalizace a rozšíření telefonní sítě, proběhla plynofikace a byla zbudována čistírna odpadních vod. Ke dni 25. 2. 2008 zde žilo 646 obyvatel, z toho je 303 mužů a 343 žen.\n\nDo roku 2018 byl starostou Josef Zahrádka, od roku 2018 úřad starosty zastává Romana Nováková.\n\n\n\n"}
{"id": "108981", "url": "https://cs.wikipedia.org/wiki?curid=108981", "title": "Klučov (okres Třebíč)", "text": "Klučov (okres Třebíč)\n\nObec Klučov ( , starší názvy též villam dictam Cluczow, in Kluczow, v Kluczowye) se nachází v okrese Třebíč v Kraji Vysočina. Žije zde obyvatel.\n\nNa blízké Klučovské hoře (595 m n. m.) se nachází televizní vysílač.\n\nPrvní písemná zmínka o obci pochází z roku 1351, další zmínky, které uvádí příslušnost do majetku třebíčského kláštera spadají do roku 1406. Název obce snad pochází z doby, kdy obyvatelé obce hospodařili na půde získané klučením.\n\n\n\n\n"}
{"id": "108983", "url": "https://cs.wikipedia.org/wiki?curid=108983", "title": "Kamenná (okres Třebíč)", "text": "Kamenná (okres Třebíč)\n\nObec Kamenná ( ) se nachází v okrese Třebíč v Kraji Vysočina. Žije zde obyvatel. Obec se dělí na dvě části, vlastní Kamennou a vesnici Klementice.\n\nDále se dělí na 6 místních částí: Kapličssko (oblast okolo kaple), Úžlebí, Hlavnačsko (oblast okolo hlavní silnice), Návrší či Náhorsko, Kamenná-Střed či Návesnice a Klementice (jen samotná obec Klementice).\n\nPrvní písemná zmínka o obci pochází z roku 1349. V okolních lesích jsou doloženy palírny kolomazi.\n\n\n\n"}
{"id": "108984", "url": "https://cs.wikipedia.org/wiki?curid=108984", "title": "Krhov (okres Třebíč)", "text": "Krhov (okres Třebíč)\n\nObec Krhov se nachází v okrese Třebíč v Kraji Vysočina. Žije zde obyvatel.\n\nPrvní písemná zmínka o obci pochází z roku 1253, kdy byl znám krhovský farář Eneáš. \n\nV roce 1271 Artleb z Myslibořic věnoval na stavbu krhovského kostela 2 hřivny, v roce 1398 pak pánové z Myslibořic prodali Vítovi z Prahy a Tomášovi a Václavovi z Oseka, ti ale pak hned zadluženou obec prodali Elišce ze Smrku, která předala ves Benešovi z Krhova. \n\nNásledně se předával majetek mezi různými majiteli, až kolem roku 1500 získal Krhov Jan Zelený z Říčan, který pak přikoupil k panství i Račice a Udeřice. Jeho syn Burian z Říčan pak přikoupil v roce 1531 ještě Zárubice a někdejší \"Oldřichovice\". Jan Zelený zemřel roku 1563 a byl pohřben v krhovském kostele. V roce 1570 pak postoupily vesnici Janu Zahradeckému ze Zahrádek, jeho syn Arnošt pak přikoupil i Hrotovice. Jeden z jeho potomků Jindřich pak roku 1643 prodal Krhov a okolní vesnice (Bačice, Udeřice, Račice, Odunec, Zárubice, Litovany) Janu Arnoštovi z Scharfenberku. Na konci 18. století byl v obci postaven barokní zámeček, postaven byl na základech původní tvrze z 15. století. Následně pak majetek získal Ondřej Roden z Hirzenau, tomuto rodu Krhov patřil až do roku 1825. V roce 1826 majetek získal Hubert z Harnoncourtu a v roce 1845 pak Jiří Sina. Od roku 1882 je byl majitelem Antonin Dreher.\n\nV sedmdesátých letech 20. století byl Krhov správně začleněn pod střediskovou obec Hrotovice, stejně jako Slavětice, Bačice, Udeříce, Račice, Odunec a Zárubice.\n\n\nObec Krhov a okolí jsou dějištěm knihy \"Smrt odpadlého bratra\" (ISBN 978-80-7268-544-8) spisovatele Jana Lipšanského.\n\n\n\n"}
{"id": "108985", "url": "https://cs.wikipedia.org/wiki?curid=108985", "title": "Kouty (okres Třebíč)", "text": "Kouty (okres Třebíč)\n\nObec Kouty ( ) se nachází v okrese Třebíč v Kraji Vysočina. Žije zde obyvatel.\n\nObec byla založena benediktinským klášterem v Třebíči pravděpodobně v 2. polovině 13. století, ačkoliv první písemná zmínka o obci pochází z roku 1416.\n\nObec disponuje kulturním domem, který slouží ke společenským akcím. Dříve byli v obci velmi oblíbené taneční zábavy.\n\nPod obcí bylo vybudováno betonové koupaliště, kde je možné se v letních měsících osvěžit. V obci se nachází obchod s potravinami a hostinec.\n\n\n"}
{"id": "108986", "url": "https://cs.wikipedia.org/wiki?curid=108986", "title": "Batina", "text": "Batina\n\nBatina je vesnice s přístavem, ležící na pravém břehu Dunaje v chorvatském regionu Baranja, 25 km severovýchodně od Osijeku v nadmořská výška 105 m. Adminstrativně náleží k općině Draž v Osijecko-baranjské župě.\n\nBatina se nachází na hlavní silnici (M 17.1) Osijek-Batina-Bezdan. V roce 1974 zde byl postaven silniční most přes Dunaj, jež v současnosti slouží rovněž jako hraniční přechod. Nejvíce lidí ve vesnici je zaměstnáno na statcích.\n\nBlízká rekreační oblast Zelený ostrov () nabízí mnoho příležitostí pro teplé části roku, především vodní sporty. Je rovněž centrem umělecké kolonie Baranja.\n\nNa vrchu Gradac byly nalezeny pozůstatky osídlení z dob střední doby bronzové až po ranou dobu železnou. V roce 1944 se zde odehrála tzv. Batinská operace.\n"}
{"id": "108987", "url": "https://cs.wikipedia.org/wiki?curid=108987", "title": "Petrovice (okres Třebíč)", "text": "Petrovice (okres Třebíč)\n\nObec Petrovice ( ) se nachází v okrese Třebíč v Kraji Vysočina. Žije zde obyvatel.\n\nPrvní písemná zmínka o obci pochází z roku 1224, roce 2014 uplynulo 790 let od první písemné zmínky o Petrovicích, která se objevila v listině Přemysla Otakara I. stanovující hranice \"Přibyslavické provincie\". Mezi obcemi spravovanými touto provincií patřící k majetkům české královny Konstancie jsou zmíněny právě Petrovice. V roce 1466 získal Petrovice do držení od krále Jiřího z Poděbrad šlechtic Mikuláš Rochovský, který začal používat přídomek „z Petrovic“ případně „Petrovský“. Obec má až do dnešních dnů na tohoto pána památku – Boží muka s Mikulášovým rodovým erbem.\n\nNa konci 15. století se Petrovice s tvrzí, mlýnem a vším příslušenstvím staly součástí brtnického velkostatku a patřily k němu až do poloviny 19. století, kdy po zániku patrimoniální správy byla vytvořena vlastní politická samospráva v čele se starostou obce. S výjimkou let 1980–1990, kdy se v rámci centralizace místní správy staly Petrovice součástí střediskové obce Okříšky, jsou samostatnou správní jednotkou. Díky tomu se podařilo prosadit a uskutečnit významné kroky zlepšující život zdejších obyvatel. Bezesporu k takovému kroku patří zřízení samostatné školy v roce 1891, v roce 1926 byla původní přízemní budova zbourána a nahrazenou novou dvoupatrovou budovou, která po roce 1989 prošla dalšími rekonstrukcemi a změnila se na víceúčelovou budovu.\n\nŠkola zde totiž fungovala jen do roku 1986, pak v rámci centralizace byla obec opět přiškolena do Okříšek. V obci se nachází kulturní památka v podobě . Další významnou památkou je smírčí kámen u silnice směrem na Krahulov. Uprostřed obce stojí od roku 1838 zasvěcená s největší pravděpodobností svátku Narození Panny Marie, stejně jako nový kostel v Přibyslavicích, kam jsou Petrovice přifařeny. Tato kaplička byla dvakrát rekonstruována: poprvé v roce 1933, kdy byla dostavěna vížka osazená dvěma zvony, a druhá významná rekonstrukce proběhla v roce 2009. Právě u kapličky byla po skončení první světové války zasazena Lípu Svobody.\n\nV obci najdeme i připomínku světových válek. V roce 1926 byl naproti škole postaven památník obětem první světové války se jmény všech dvaceti padlých z řad občanů Petrovic a za kulturním domem, respektive bývalou sýpkou, byl v roce 1946 odhalen památník připomínající událost ze samého sklonku války. Němečtí vojáci, kteří se tou dobou v Petrovicích zdržovali, vyhlásili 1. května výjimečný stav, což mimo jiné znamenalo zákaz vycházení po setmění. A právě po setmění dne 5. května zadržela německá hlídka dva mladé chlapce a našla u nich pistoli a náboje. Následovala důkladná prohlídka u rodičů obou zadržených a následujícího dne hlídka zadržela další dva mladíky při ukrývání četnického stejnokroje do slámy. Následky měly být tragické pro celou obec. Nakonec rozhodl německý nadporučík o zastřelení všech čtyř zadržovaných mladíků. Brzy ráno 7. května 1945 byli zatčení mladíci zastřeleni u zdi bývalé sýpky.\n\nV obci působí dva spolky: sdružení dobrovolných hasičů a spolek nohejbalistů. Ze školních zařízení obec dnes už provozuje pouze mateřskou školu. V budově bývalé školy je umístěna také veřejná knihovna, tělocvična, která dnes slouží jako posilovna a herní místnost pro školku. Nejnovější obecní stavbou je hasičská zbrojnice ve sportovním areálu vybudovaná 2004–2005 na místě bývalého železničního vagónu, který sloužil v letech 1980–2004 jako zázemí hasičům. Součásti výstavby zbrojnice bylo také dokončení plnohodnotného cvičiště pro dobrovolné i profesionální hasiče z Kraje Vysočina budované už od 70. let minulého století.\n\nNa pozemcích obce by měl vést obchvat Okříšek.\n\n\n\n\n"}
{"id": "108988", "url": "https://cs.wikipedia.org/wiki?curid=108988", "title": "Přibyslavice (okres Třebíč)", "text": "Přibyslavice (okres Třebíč)\n\nObec Přibyslavice ( ) se nachází v okrese Třebíč, v kraji Vysočina. Žije zde obyvatel.\n\nPřibyslavice jsou situovány v kopcovité krajině Českomoravské vrchoviny asi 10 km SZ od města Třebíč. Obcí protéká řeka Jihlava.\n\nPrvní písemná zmínka o obci pochází z roku 1224.\n\nPři stavbě kostela Narození Panny Marie v 18. století nechal brtnický hrabě Antonín Rombaldo I. Collalto postavit i hostinec, důvodem bylo, aby měl kde bydlet dělníci, kteří chrám měli postavit. Stavba kostela pak začala v roce 1744, kdy již byl Antonín Rombaldo I. čtyři roky mrtev. V tu dobu v hostinci bydleli paulánští mniši, kteří vykonávali v oblasti duchovní správu. Mezi lety 1788 a 1808 v budově hostince působila škola. Chrám se dále rozšířoval, v roce 1936 byly přistavěny věže, kdy dělníci opět bydleli v místním hostinci. Hostinec byl v padesátých letech 20. století zkonfiskován komunisty. V šedesátých letech byl hostinec uzavřen, fungovala v něm pouze prodejna a postupně se přeměnil na prostory k bydlení.\n\nV obci funguje Základní škola T. G. Masaryka (1. až 5. ročník), mateřská škola a školní jídelna. K dispozici je místní veřejná knihovna. Duchovní správu zajišťuje Římskokatolická farnost Přibyslavice. Obec spravuje vlastní hřbitov. Šest dní v týdnu je možné nakupovat v prodejně smíšeného zboží. Vysoce rozvinuté je odpadové hospodářství – obec vybudovala kanalizaci s čistírnou odpadních vod, sběrný dvůr a kompostárnu. Třídění odpadů je praktikováno pomocí hojně rozmístěných kontejnerů. Dopravní spojení je možné buď autobusy (přímo z obce), nebo vlakem ze 2 km vzdálené stanice ČD Okříšky.\n\nV obci funguje sbor dobrovolných hasičů a taktéž hasičská zásahová jednotka kategorie JPO III. Zbudována jsou dvě travnatá fotbalová hřiště, a jedno hřiště hokejbalové (s možností zalednění v zimním období) a tenisový kurt. Obec je členem svazku obcí Černé lesy a Cyklostezka Jihlava – Raabs.\n\nPřibyslavice představují významné mariánské poutní místo a jedno z duchovních center Třebíčska. Poutě v kostele Narození Panny Marie se konají každou první sobotu v měsíci, o svátku Seslání Ducha Svatého a ve svátek Narození Panny Marie (pouť hlavní). Hojně navštěvovanou se stala v okolí známá pohádková cesta.\n\nDo roku 2014 působil jako starosta Roman Vrbka, od roku 2014 vykonává funkci starostky Ivana Uhrová.\n\n\n\nAktuálně patří mezi nejvýznamnější firmy v okolí MANN+HUMMEL Group. Společnost byla založena v roce 1941 v německém Ludwigsburgu a je předním světovým expertem na filtrační systémy. Dodává originální sériové výrobky a řešení pro mezinárodní automobilový a strojírenský průmysl. Portfolio produktů společnosti zahrnuje průmyslové filtry, řadu produktů na snížení emisí dieselových motorů, membránové filtry pro filtraci vody a filtrační zařízení.\n\nNa území České republiky zastupují MANN+HUMMEL Group tři společnosti. Dvě z nich sídlí v Nové Vsi na Třebíčku: MANN+HUMMEL (CZ) s.r.o. a MANN+HUMMEL Service s.r.o. a zaměstnávají dohromady přes 1200 zaměstnanců. MANN+HUMMEL Innenraumfilter CZ s.r.o. sídlí v Uherském Brodě a zaměstnává téměř 300 zaměstnanců.\n\nVe výrobním závodě \"MANN+HUMMEL (CZ) s.r.o.\" se vyrábějí kapalinové a vzduchové filtry i další komponenty pro strojírenský, převážně automobilový průmysl. MANN-FILTER je nejsilnější zahraniční značkou filtrů v České republice a na Slovensku a pod její značkou se v Nové Vsi vyrobí přibližně 20 milionů filtrů ročně.\n\n\"Centrum sdílených služeb MANN+HUMMEL Service s.r.o.\" poskytuje servisní služby pro ostatní pobočky MANN+HUMMEL Group. Do portfolia firmy patří služby v oblasti účetnictví a financí, výzkumu a vývoje, IT & SAP, kvality, lidských zdrojů, managementu projektů, nákupu a dalších. Část společnosti sídlí také v  Technologickém parku v Brně.\n\n\n\n"}
{"id": "108989", "url": "https://cs.wikipedia.org/wiki?curid=108989", "title": "Lesonice (okres Třebíč)", "text": "Lesonice (okres Třebíč)\n\nObec Lesonice (něm. , případně také Lesoniz, Lesonict, dříve také Horní Lesonice) se nachází v okrese Třebíč v Kraji Vysočina. Žije zde obyvatel. Obec se dělí na dvě části, vlastní Lesonice a vesnici Horní Lažany.\n\nPrvní písemná zmínka o obci pochází z roku 1190, kdy je ves připomínána v zakládající listině louckého kláštera. Původní název obce byl Horní Lesonice. První ověřená zmínka o obcí však je až z roku 1321, kdy byly Lesonice zakoupeny Jindřichem z Lipé, zakoupil je od vyšehradské kapituly spolu s vesnicemi Želovice a Bohutice. Existovaly totiž ještě \"Dolní Lesonice\", které však roku 1610 buď zanikly nebo se spojily s tehdejšími \"Horními Lesonicemi\".\n\nLesonice byly centrem rozsáhlého panství, o jehož rozšíření v druhé polovině 17. století se zasloužil nový majitel Adam Ladislav Věžník. K obcím Lesonice, Cidlina, Babice a dvěma pustým vsím Blatné a Martinicím připojil postupně Šebkovice, Lesůňky, Milatice, Martínkov a Horky. Velice však celé panství zadlužil. Obec byla v roce 1645 vydrancována švédskými vojsky.\n\nOd roku 1689 vlastnil panství Karel Gotfried Aichpichl, který jej rozšířil o statky ve Slavicích a Ratibořicích, jeho syn Josef Ignác pak připojil ještě statek výčapský. Tyto tři přikoupené statky však nikdy plně nesplynuly s původním panstvím a byly nazývány Dolním panstvím, zatímco celek ostatních obcí byl pojmenován Horním panstvím.\n\nZa vlády posledního z rodu Aichplichů, Karla Rudolfa, nastaly na panství nepříznivé poměry, když za nemocného pána vládli jeho úředníci, kteří prý poddané týrali a vykořisťovali. Po smrti Karla Rudolfa se stal novým majitelem panství hrabě Nadasda, který vyžadoval důsledné vymáhání robotních povinností.\n\nV roce 1775 vypuklo v českých zemích nevolnické povstání, při němž se vzbouření poddaní domáhali na vrchnostenských úřednících zrušení robotních povinností. Mezi lidem se totiž rozšířila pověst o neexistujícím císařském patentu, který zaručoval omezení robot, a poddaní podezřívali úředníky, že jim tento patent zatajují.\n\nNepokoje zasáhly i Moravu a vyvrcholily 25. a 26. července 1775 povstáním, jehož centrem bylo právě lesonické panství. Hlavními iniciátory zde byli Jan Tržil, burmistr v Martínkově, a Jiří Čech, rychtář ze Slavic. Poddaní začali odpírat plnění robotních povinností a vzpoura se brzy rozšířila po celém panství.\n\nZ nařízení hraběte Nadasdyho byla zatčena dvacítka poddaných. Když však byli 25. července předvedeni na lesonický zámek, útok několika stovek sedláků z okolních vsí na zámeckou bránu si vynutil jejich propuštění. Následující den povolal majitel panství vojenskou setninu, které se vzbouření sedláci postavili pouze s holemi a klacky. Salvě z vojenských pušek padlo za oběť šest poddaných, mnoho jich utrpělo zranění a vzpoura tím byla rozprášena. Hlavní vůdcové vzpoury původně měli být odsouzeni k trestu smrti, císařovna Marie Terezie jim však nakonec trest zmírnila.\n\nOd roku 1956 je obec spojena s osadou Horní Lažany. Dne 1. března 1950 bylo založeno v Lesonicích JZD, které bylo roku 1965 sloučeno s JZD v Cidlině a v roce 1972 s JZD v Babicích.\n\nJiž roku 1890 byla v obci zřízena jednotřídní škola, která byla později rozšířena na dvoutřídku. V obci je rovněž mateřská škola. V budově zámku od roku 1950 funguje lesnické učiliště zajišťující odborný výcvik a ubytování žáků lesnických učebních oborů, které v současnosti spadá pod SOU řemesel a služeb Moravské Budějovice.\n\nV letech 2006–2010 působil jako starosta Ing. Jiří Šálek, od roku 2010 do roku 2014 tuto funkci zastával Rostislav Čech, od roku 2014 vykonává funkci starosty Mgr. Zbyněk Nejezchleba.\n\nV obci funguje sportovní klub, myslivecké sdružení a TJ Sokol, spravující Sokolovnu, v níž se tradičně pořádají kulturní i sportovní akce. V roce 2014 bylo v zámku otevřeno Muzeum lidových kapel.\n\n\n\n\n"}
{"id": "108990", "url": "https://cs.wikipedia.org/wiki?curid=108990", "title": "Opatov (okres Třebíč)", "text": "Opatov (okres Třebíč)\n\nMěstys Opatov ( ) se nachází v okrese Třebíč v Kraji Vysočina. Žije zde obyvatel.\n\nPrvní písemná zmínka o obci pochází z roku 1068. V roce 1234 byl v obci postaven kostel a fara, jak dokládá zámecký archív v Třebíči. Roku 1487 získává obec nového majitele, když je od bratrů Trpišových odkoupena Hynkem z Valdštejna. Během následujících let zažívá obec rozkvět, což vyúsťuje v roce 1540 k povýšení na městys. Po Bílé hoře se stává obec společně s dalšími 32 obcemi majetkem Collalta, který byl císařem odměněn za věrné služby, při potlačování odbojných českých stavů.\n\nOd 10. října 2006 byl obci vrácen status městyse. V letech 2006–2010 působil jako starosta František Šenekl, od roku 2010 tuto funkci zastává Lenka Štočková. V roce 2020 by měl být rekonstruován průtah městem.\n\n\n\n\n"}
{"id": "108991", "url": "https://cs.wikipedia.org/wiki?curid=108991", "title": "Batnoga", "text": "Batnoga\n\nBatnoga je vesnice v opčině Cetingrad v Karlovacké župě v Chorvatsku.\n\nV osmdesátých letech 20. století zde společnost Agrokomerc z Velike Kladuši (Bosna a Hercegovina) postavila drůbežárnu pro chov kuřat. Během chorvatské války za nezávislost však byla zničena. V roce 1994 sloužila vesnice jako uprchlický tábor pro uprchlíky ze západní Bosny. Hlavním zdrojem příjmu pro zdejší obyvatele je chov skotu, koz a ovcí a s tím spojená produkce mléka.\n"}
{"id": "108992", "url": "https://cs.wikipedia.org/wiki?curid=108992", "title": "Račice (okres Třebíč)", "text": "Račice (okres Třebíč)\n\nVesnice Račice se nachází v okrese Třebíč v Kraji Vysočina, 300 m na sever od Krhova. Žije zde obyvatel. Obcí prochází silnice druhé třídy II/152.\n\nPrvní písemná zmínka o obci pochází z roku 1255.\n\nStarostou je od 7. prosince 1990 Jiří Rosický.\n\n\n\n\n"}
{"id": "108993", "url": "https://cs.wikipedia.org/wiki?curid=108993", "title": "Police (okres Třebíč)", "text": "Police (okres Třebíč)\n\nPolice () je obec v okrese Třebíč, asi 6 km jihovýchodně od města Jemnice. Žije zde obyvatel. Je to nejjižnější obec kraje Vysočina.\n\nNejstarší písemná zmínka o Polici se traduje k roku 1020, kdy měl mít ves v držení zprvu zámožný majitel, později se oddávající loupežím a vykrádání kostelů, za což jej měl Konrád, kníže znojemského údělu, uvěznit. Kolem roku 1037 se do Police umísťuje i klášter jeptišek, který měl být podle vyprávění za bratrovražedných bojů v knížecí rodině vyloupen, přičemž se jeptišky zachránily skrze podzemní chodbu útěkem do Bítova. V roce 1052 se nacházela jistá ves \"Pulin\" mezi dalšími obcemi na Znojemsku, kterými kníže Břetislav obdaroval kostel ve Staré Boleslavi. Podle historika Jiřího Kacetla tvořila Police v raném středověku hospodářské zázemí bítovského hradu a od 1. poloviny 14. století ji vlastnilo několik vladyků v příbuzenském stavu.\n\nV roce 1343 se po Polici psal Nevhlas (Neblas, Newhlas, Newhlasch, Newhlasius, Newlass), vladyka z rodu erbu tří lupenů či makovic, kdy ručil při prodeji vsi Havraníky louckému klášteru. Členové z tohoto rodu se psali po Brtnice (Dlouhé Brtnici), Lesonicích na Moravskobudějovicku, Polici, Menharticích či Oponešicích. V roce 1348 se připomíná Nevhlas z Lesonic, později pak pět bratrů pět (z Lesonic): Ješek Schössel, Nevhlas (Neplach), Racek či Lanclin, Tvoch a Markvart. Jejich sestrou byla Mudla, manželka Holáče z Držkrajic. V roce 1349 se po Polici psal jejich příbuzný vladyka Filip s bratrem Heršem (či Hrzkem), farářem ze Stonařova, taktéž erbu tří makovic, kdy se oba domluvili na společné držbě majetku.\n\nV roce 1351 je v pramenech uváděn Filip z Police, jehož pečeť nesla taktéž znak tří makovic. Filip v tomto roce zakoupil na Hrotovicku dvůr a čtyři podsedky v Dolních Dubňanech, v roce 1355 ves Luka u Jemnice a její další část obdržel v roce 1358. Filipovou manželkou byla Eliška z Pálovic, která byla v roce 1360 již vdovou. V roce 1368 je zmiňován jeho syn Petr, v roce 1378 dcera Dorota, manželka Bohuše z Bělčovic a roku 1385 dcera Anežka, manželka Viléma z Lechovic. Vdova Eliška z Pálovic se podruhé provdala za jemnického rychtáře Mikuláše (1360, 1365), potřetí za Předotu z Pálovic. Manželkou syna Petra byla Kateřina, která od něj v roce 1385 obdržela na dvoře v Pálovicích 160 kop. První Lanclinovou manželkou byla Anežka z Dyjic (zmíněna roku 1358) a v roce 1368 je uváděna jeho druhá choť Anna z Horky. Lanclin jí tehdy s bratrem Ješkem (Schössel) přenesl věno na ves Zhořec, na kterém se v roce 1368 spolčila s Filipovým synem Petrem z Police.\n\nPo Polici se psal v roce 1358 dále Aleš, farář z Plavče a snad bratr či jinak příbuzný Filipa z Police. Roku 1356 koupil od Filipa z Louček (z rozrodu Ranožírovců) hrad s dvěma poplužími, kostelním poddacím a dvěma lány v Dolní Plavči, kde své manželce Johance zapsal věno. Po jeho smrti se stal poručníkem jeho dědiců Nevhlas z Oponešic. Dcerou Aleše z Police byla pravděpodobně Anežka z Police, připomínaná roku 1356 jako manželka Šimona z Nové Vsi (nyní Nové Sady). Aleš měl také syna Odolena, který se zprvu psal po Polici, později po Plavči. V roce 1365 nechala Johanka, vdova po Alšovi z Police, vymazat své věno na Plavči a podruhé se provdala za Markvarta ze Šenkenberka (Šenkenberk, zřícenina u obce Šumná).\n\nPo Filipově smrti zdědil jeho majetek bratr Hrzek (Herš). V roce 1358 obdržel od šlechtice Hostěje ze Slavíkovic spolu s Hostějovými dcerami Budkou a Eliškou dvůr s příslušenstvím ve Slavíkovicích a ve stejném roce odprodal své zboží v Polici svému příbuznému Tvochovi z Police. Mikuláši, rychtáři z Jemnice, a jeho ženě Elišce (znovu provdané vdově po Filipovi z Police) nechal v roce 1360 zapsat na Polici a Loučce 100 hřiven pravého věna. Téhož roku Hrzek odprodal za 300 hřiven část majetku po svém bratru Filipovi ve vsi Louka, Sedlice a Hradiště Hynkovi Tluksovi a Ješkovi z Batelova a Pacova. Při této obchodní transakci mu ručili Nevhlas z Oponešic, Ješek Schössel a Aleš z Plenkovic. Nevlas z Oponešic se oženil se Sofií a vzhledem k tomu, že zemřel bezdětný, dědil po něm Jakub z Oponešic, syn Smila z Police (možná Nevlasův synovec či bratranec).\n\nTvoch z Police či Brtnice, jeden z pěti výše jmenovaných bratrů, ručil v roce 1356 se svým bratrem Markvartem Filipovi z Louček při prodeji majetku v Dolní Plavči a v roce 1358 přikoupil od svého příbuzného faráře Hrzka ze Stonařova popluží v Polici. V roce 1365 zapsal své manželce Elišce na Polici věno šest hřiven příjmu a naposledy je v pramenech zmíněn v roce 1368, kdy v Polici prodal (až na tři louky) Seidlinovi z Lubnice jeden a půl lánů s mlýnem. Jeho bratr Makrvart, se psal v roce 1355 podle vsi Bohušic u Moravských Budějovic. Jeho manželkou byla Kateřina, které v roce 1366 zapsal roční důchod v Lipňanech a v Bohušicích. Markvartova dcera Anna se provdala za Hojka z Ústrašína, purkrabího na Roštejně. Markvart dceři daroval věnem celou ves Bělčovice s tvrzí, dvorem, sedmi lány a osmi podsedky. V roce 1376 protestoval proti odprodeji dědičného věna své dcery Seidlinovi a Bohušovi z Lubnice. Anna byla podruhé provdaná za Nevhlase z Biskupic. Nevlas z Lesonic, pátý z bratrů erbu tří makovic, se připomíná se svou chotí Eliškou v roce 1369.\n\nS Filipem a Hrzkem z Police byl rovněž příbuzný Smil z Police (z rozrodu Ranožírovců Oldřicha ze Želetavy). Smil je v roce 1358 připomínán jako synovec Oldřicha z Našiměřic, jehož chotí byla v té době Markéta z Našiměřic. V roce 1371 prameny zmiňují jeho manželku Kateřinu ze Zahrádek, neteř Peškovu / Peslinovu, které Smil zapsal na tvrzi a dvoře v Polici tři hřivny věna a v roce 1379 převedl Kateřině 75 kop věna z Police na Bohušice (půl tvrze a dvora s příslušenstvím), přičemž Vilémovi Babkovi zapsal na Polici třetinu tvrze, dvora a dvě popluží, čtyři a půl lánů, devět podsedků a vše, co tu ve vsi měl. Svůj majetek v Menharticích odprodal Ondřeji z Martinic a jeho synovci Benešovi. Ondřej pak na Menharticích zapsal věno své manželce Kateřině (roku 1385), v roce 1392 nakonec ale tvrz a dvůr v Menharticích odprodal Albrechtu ze Slatiny, který se psal taktéž po Polici. Ve stejném roce Smil odprodal ves Chvalkovice rychtáři Martinovi z Jemnice, rytíři Jiljínovi a Beneši z Jemnice, tři části vsi Bačkovice Bohuši z Lubnice (též z Bačkovic) a jednu část Bačkovic Filipu z Lubnice (též z Mešovic).\n\nSmilovými dětmi byli: synové Jan a Jakub z Oponešic a dcera Geruše z Kyjovic. Jan je v roce 1390 připomínán jako farář v Budči a bítovský děkan. Syn Jakoubek z Oponešic spolupečetil v roce 1407 s Mikšíkem z Plenkovic, purkrabím na Cornštejně, listinu bratří Jana a Aleše Bítovských z Lichtenburka, poručníků sirotků po Albrechtovi Cornštejnském z Lichtenburka. Ve společnosti Lichtenburků je zmiňován také v roce 1414 a roku 1417. Jakubovou první manželkou byla Dorota, sestra Ryvoly a Mikšíka (řečeného Roman), majitelů Předína a Dašovic. Druhou manželkou byla Anna, dcera Strnada z Budkova. Jakub z Oponešic zemřel kolem roku 1427.\n\nZ neznámého rodu (pravděpodobně rakouského) pocházel Pelhřim z Police (Pilgrim v. Pullitz), kterého v roce 1385 jeho zeť Albrecht ze Slatiny („Albrecht de Castello alias de Slatina”) určil poručníkem svých dětí a v roce 1386 zapsal Pelhřim své choti Dorotě (Dorothea v. Latein) na Polici 75 kop věna. V roce 1387 se Pelhřim a Albrecht ustanovili vzájemně poručníky svých dětí (v roce 1406 ale své poručnictví nad dětmi Albrechta předal jeho synovi Milotovi z Heršic) a v roce 1390 zapsal Pelhřim své manželce na Polici 50 kop grošů věna, načež ho Albrecht vzal na Heršicích na spolek. Ve stejném roce (1390) jej vzal na spolek v Norovicích (Urwitz, nyní Vnorovice) Filip z Lubnice a Pelhřim na oplátku na Polici. Další spolek utvořil Pelhřim na Polici, Lubnici a Norovicích v roce 1399 s Jakubem z Oponešic a Milotou z Heršic, přičemž se vzájemně stali i komisaři svých dětí. V roce 1406 vzal Pelhřima na spolek ve vsi Bělčovicích Jan z Rudolce. V roce 1409 disponoval Pelhřim dědictvím po zemřelém Filipovi z Lubnice a tento rok také prodal Heleně z Lubnice a jejímu synovi Michalovi popluží v Lubnici a půl patronátního práva k tamní kapli svatého Jiří a svaté Kateřiny, zřízené Seifridem z Hafnerluden (nyní Lubnice, rod původně z dolnorakouského Sichelbachu). V roce 1412 Pelhřim nakonec Vnorovice odprodal Mikuláši a Ondřejovi ze Zahrádek. Švagrem nevlastní matky Pelhřimovy manželky byl Martin z Radotic, syn jemnického rychtáře Mikuláše. Pelhřim patřil ke klientele Lichtenburků a zemřel roku 1427.\n\nV úzkém kontaktu k Lichtenburkům na Bítově a Cornštejně stál i další obyvatel a později majitel polické tvrze Jan z Kostník (Gößling, erbu srnčí hlavy). Janovou první chotí byla Dorota, sestra Pelhřima z Police. Po její smrti se stala jeho druhou chotí Anna, dcera z prvního manželství Albrechta ze Slatiny. O její věno se soudil v roce 1407 s Kateřinou (vdovou po Albrechtu ze Slatiny) a s Eliškou z Hradce. Svými zástupci při těchto sporech ustanovil Jakoubka z Oponešic, jemnického soudce, a Pelhřima z Police, svého švagra. Jeho stejnojmenný syn Jan odprodal v roce 1437 ves Polici s tvrzí, dvěma poplužími a třemi rybníky Adamovi z Bačkovic.\n\nAdam z Bačkovic (erbu jeleních parohů) seděl na Polici v letech 1437–1463. Jeho synové Jan (majitel v letech 1463–1466) a Hynek (majitel v letech 1466–1522) započali v 2. polovině 15. století s pozdně gotickou přestavbou tvrze. Na přelomu 15. a 16. století na Polici sídlil Adamův stejnojmenný vnuk (Adam z Bačkovic), přísedící zemského soudu v Brně, který držel mimo Police a Bačkovic také Jaroslavice (Joslowitz) a Nový Hrádek. Jeho dcera Eva se provdala v roce 1522 za svého poručníka Viléma Kunu z Kunštátu. Roku 1524 prodali „\"Polici s tvrzí a půltuctem okolních vesnic\"” panu Janovi Tavíkovskému z Tavíkovic (roku 1534 purkrabí znojemského markraběcího hradu). Jana z Tavíkovic a jeho manželku Kateřinu z Puchheimu připomínal nad příjezdovou bránou do kamene vytesaný nápis s erby pánů z Tavíkovic a Puchheimu (roku 1534). Po Janovi držel Polici Václav Tavíkovský (připomínán roku 1562 a roku 1568). Majetek zdědila jeho ovdovělá dcera Eva Tavíkovská z Tavíkovic (Valdštejnová), která v roce 1590 vše odkázala svému druhému manželovi Jiřímu Kryštofovi Teufelovi z Guntersdorfu (Georg Christoph Teufel v. Guntersdorf, † 1608).\n\nJiří Kryštof Teufel prodal ves Polici s tvrzí a obcemi patřícími k jeho panství Uršule Lorantové z Inky (Orsolya či Oršoja) Loránth de Inke, která byla druhou ženou Jana Čejky z Olbramovic (Wolframitz). Ten se v roce 1613 psal po Polici, Syrovicích a Bystřici. Za účast na stavovském povstání byl nejprve odsouzen k smrti a nakonec k doživotnímu žaláři. Uršula pocházela z uherského rodu, který získal po šlechtickém rodu Nyáryovců z Bedegu (Nyáry család bedeghi) přes sestru posledního majitele panství Jana Nyáryho a jejího manžela Mikuláše Loranta z Inky (Miklós Loránth de Inke) bzenecké panství. Zároveň byla přes uherský rod Zay von Csömör (Zay z Čemer) v přízni s pány z Puchheimu (László Zay de Csömör a Felizitas von Puecheim). V roce 1625 zapsal polické panství jako dědictví své choti Elišce Zay z Čemer (Erzsébet Zay de Csömör) uherský šlechtic Benedikt Palásthy z Kosihovic či Kesejova (Benedek Palásthy et Keszihócz), pán na Slavičíně.\n\nV roce 1633 přikoupil Jakub Berchtold ke svému uherčickému panství také Polici, kterou Berchtoldové drželi až do roku 1821 (Matyáš Arnošt z Berchtoldu, 1678 František Karel hrabě Berchtold, hrabata František Antonín a 1720–1786 Adam Ignác Berchtold, dcera hraběnka Marie Vilemína, 1811 buchlovická větev rodu). Jakub Berchtold ještě tentýž rok rozšířil panství o Kostníky s cihelnou a Lovčovice od hraběte Václava Kořenského z Terešova (Korzensky von Thereschau), v roce 1636 od Benedikta Palásthy o Kojetice, Hornice, Dědice a Bačkovice a v roce 1693 k panství přibyly Županovice a Dešná. Polické panství sestávalo ze zámku, pivovaru, hospodářského dvora, ovčína, mlýnů, pily, ovocné zahrady a chmelnice, rybníků, vápenky a dalších obcí. Renesanční části zámku byly za Jakuba Berchtolda navýšeny o druhé patro, přibyly správní a hospodářské budovy s průjezdem. Na barokních úpravách se podílel italský barokní sochař a štukatér Baldassare Fontana. Nové dvoupatrové křídlo na jihu umožnilo lepší přístup do prostorných zahrad.\n\nPo Berchtoldech držel Polici hrabě August von Segur, francouzský emigrant v Uhrách, po něm synové Julio a Artur hrabata Segur. Poslední pak zámek prodal městu Znojmu (1860–1872). Max Springer koupil Polici v roce 1872, po něm Leopold hrabě Šternberk v roce 1885 a nakonec v roce 1872 Alfred Wražda z Kunvaldu (1887–1945).\n\nNa jaře roku 1925 proběhlo v rámci čsl. pozemkové reformy přídělové řízení konfiskovaného majetku Alfréda Wraždy z Kunvaldu v katastrálních obcích: Police, Kostníky, Bačkovice, Dančovice, Jiratice, Lubnice, v soudním okrese Jemnice a v politickém okrese Mor. Budějovice dvorů: Police, Kopka, Raimundský dvůr, Šimkův dvůr a Radotice. Celková výměra přídělů činila kolem 360 ha. Lhůta k podávání žádostí o příděl trvala do 18. března 1925 a informace s formuláři žádostí poskytoval přídělový komisař Státního pozemkového úřadu v Mor. Budějovicích.\n\nPo odstoupení pohraničních území v roce 1938 Alfred Vražda z Kunvaldu optoval k protektorátnímu občanství. Starostou obce byl po celou dobu války Josef Tříletý, majitel hostince (po válce prvním předsedou MNV v Polici).\n\nV roce 1945 byl velkostatek Police stařičkému baronovi Alfredovi Vraždovi z Kunvaldu na základě Benešových dekretů zkonfiskován, což se také podepsalo na celkové devastaci obytných i hospodářských budov. V březnu roku 1947 navrhla okresní rolnická komise a rada ONV v M. Budějovicích Zemskému národnímu výboru v Brně parcelaci konfiskovaných lesů. Z polického velkostatku obdržely obce: Hornice – les „Velká syrovská stráň” ve výměře 5,60 ha, Kostníky – „Rajmundský les” ve výměře 32,64 ha, Kdousov – „Rajmundský les” ve výměře 14,35 ha, Police – les „Housenec”, les „U Starého mlýna”, les „Hřebouška” v celkové výměře 22,66 ha a lesy z uherčického velkostatku o výměře 19 ha. Starý a nemocný baron Wražda směl dožít ve skromných podmínkách na zámku, kde ve svých 93 letech roku 1948 zemřel. Pohřben byl v obci na obecní náklady.\n\nŽidé se usadili v horní části vsi již za Adama z Bačkovic (hrabivce), kde měli svou školu i synagogu. Za pánů Berchtoldů byli Židé vykázáni do dolejší části vsi „Housence“ a od obce odděleni drátem. V židovské obci se nacházela nová synagoga a škola, do které chodili i křesťané. Židé obchodovali s obilím, střižným zbožím a penězi. Na okraji gheta se nalézal židovský hřbitov. V letech 1787 až 1848 zde žilo 22 rodin. Po zrušení omezujících židovských zákonů se Židé počali stěhovat do měst a roku 1891 byla nakonec židovská obec v Polici připojena k židovské obci v Jemnici. S úbytkem židovského obyvatelstva se započalo úřadovat od roku 1883 v českém jazyce a na památku německého úřadování si obec ponechala staré poštovní razítko „Gemeindeamt Pullitz.“\n\nPředkové Josepha Pulitzera pocházeli z Police (německy „\"Pulitzer\"“).\n\nObec Police v roce 2007 obdržela ocenění v soutěži Vesnice Vysočiny, konkrétně získala ocenění hnědý diplom, tj. diplom za vzorné vedení kroniky. Obec Police v roce 2009 obdržela ocenění v soutěži Vesnice Vysočiny, konkrétně získala ocenění diplom za příkladnou péči o historickou zástavbu obce. Obec Police v roce 2010 obdržela ocenění v soutěži Vesnice Vysočiny, konkrétně získala ocenění oranžová stuha, tj. ocenění za spolupráci obce a zemědělského subjektu. V kategorii obcí v krajském kole soutěže Zlatý erb za rok 2015 obec byla oceněna za své webové stránky, v předchozím roce se v soutěži umístila druhá. V roce 2015 získala obec ocenění v soutěži Vesnice Vysočiny 2015, konkrétně obdržela Cenu naděje pro živý venkov za místní spolkový život a občanskou společnost v obcích. V roce 2016 získala obec ocenění v soutěži Vesnice Vysočiny 2016, konkrétně obdržela diplom za vzorné vedení obecní kroniky.\n\nV roce 2020 byl vyvyrtán nový vrt pro studnu na pitnou vodu, který bude zásobovat pitnou vodou obec Polici, zemědělské družstvo Police a obec Kostníky. Do roku 2019 stačil původní menší vrt, ale buď vlivem sucha nebo podzemním sesuvem se vydatnost snížila.\n\n\n\nJméno obce je dodnes „zakódováno“ v názvu pravděpodobně nejznámější novinářské ceny světa – Pulitzerovy ceny. Tuto cenu založil novinář Joseph Pulitzer, jehož předkové zde v 17. a 18. století žili (odtud německá forma příjmení „\"Pulitzer\"“).\n\n\n"}
{"id": "108995", "url": "https://cs.wikipedia.org/wiki?curid=108995", "title": "Popůvky (okres Třebíč)", "text": "Popůvky (okres Třebíč)\n\nObec Popůvky (česky do roku 1918 \"Popůvka\"; německy \"Popuwka\", \"Popuwek\") se nachází v okrese Třebíč v Kraji Vysočina, v blízkosti vodní nádrže Dalešice. Žije zde obyvatel. Obec Popůvky leží 6 km na jih od města Náměšť nad Oslavou a 18 km jihovýchodně od Třebíče, v kraji Vysočina. Patří do správního obvodu obce s rozšířenou působností Náměšť nad Oslavou. K obci také náleží osada Sedlecký Dvůr.\n\nObčanskou vybavenost tvoří rozvod elektřiny, vodovodu, plynu, telefonu, bezdrátového připojení na internet, knihovna a prodejna smíšeného zboží. 1,5 km od obce je vybudováno vodní dílo – Dalešická přehrada, vyhledávána k rybaření a rekreaci. Nově funguje výletní lodní doprava.\n\nPrvní osídlení Popůvek lze předpokládat již v paleolitu a mladším neolitu. Toto tvrzení dokládají nálezy Františka a Milana Vokáče v blízkosti osady Sedlecký Dvůr v nedaleké trati „Na Díle“ a „Beranovo“. Početný archeologický soubor byl shromážděn místními obyvateli Vladimírou Žákovou a Marcelem Lengyelem v letech 2009–2012. Jejich nálezy – povrchové sběry – dokazují pravěké osídlení Popůvek, které bylo bohatší, než se dosud předpokládalo. Nejpočetnější složkou jejich sběrů byla štípaná kamenná industrie z rohovce z prostoru Krumlovského lesa vzdáleného od lokality 23 km. V rámci kolekce z Popůvek bylo nejvíce nalezených nástrojů, hlavně různé typy škrabadel. Povrchovými sběry v okolí Popůvek byla posunuta hranice bohatého pravěkého osídlení v Českomoravské vrchovině. Byly zde prokázány komponenty z mladého a pozdního paleolitu a mladého neolitu.\n\nPrvní písemné zmínky o založení vesnice \"Popovice\", dnes Popůvky, se datují do 1. poloviny 12. století benediktinským klášterem v Třebíči. V držení kláštera byly Popovice až do roku 1304, kdy byly hordami Kumánů vypáleny a zcela zničeny. Do roku 1371 byla vesnice nově zřízena, osazena a dostala jméno Popůvky. Roku 1556 připadla k náměšťskému panství, s nímž sdílela stejné osudy až do zrušení poddanství roku 1848. Roku 1567 dostal věnem část náměšťského panství, do něhož patřily i Popůvky, Bedřich ze Žerotína. V roce 1753 se svolením císařovny Marie Terezie připadlo náměšťské panství hrabatům Haugvicům.\n\nObec byla do roku 1919 součástí obce Sedlec, mezi lety 1949 a 1960 byla obec začleněna do okresu Velká Bíteš. V letech 1994–2010 působil jako starosta Josef Melkes, od roku 2010 do roku 2014 tuto funkci zastával Milan Krajčovič, od roku 2014 vykonává funkci starostky Marcela Rousková.\n\nZákladní památkou je místní kaplička z roku 1800. Je osmihranného půdorysu, omítnuta bílou vápennou omítkou se šindelovou střechou a dubovou vstupní brankou. V roce 2009 byla nově opatřena elektrickým zvoněním.\n\nDalší památkou je křížový kámen z roku 1610 s nápisem \"anno boj\".\n\n\n\n\n"}
{"id": "108996", "url": "https://cs.wikipedia.org/wiki?curid=108996", "title": "Sudice (okres Třebíč)", "text": "Sudice (okres Třebíč)\n\nObec Sudice (německy \"Suditz\", starší názvy \"Sudicz\", \"Suditz\") se nachází v okrese Třebíč v Kraji Vysočina. Žije zde obyvatel.\n\nJméno vesnice pochází ze jména \"Suda\", oblast obce byla osídlená již v době předhistorické, v obci byly nalezeny kamenné mlaty. První písemná zmínka o obci pochází z roku 1101, kdy byla zmíněna v zakládací listině kláštera v Třebíči jako jedna z darovaných osad. Obec se prodávala dál spolu s Čučicemi, Ketkovicemi a Rapoticemi.\n\nSoučástí obce byla do roku 1882 i obec Rapotice, mezi lety 1949 a 1960 byla obec začleněna do okresu Velká Bíteš. V obci byl v roce 1920 založen spolek Národní jednota a v roce 1924 spolek Domovina. V roce 1848 byla v obci otevřena obecná škola.\n\nV letech 1992–2010 působil jako starosta Jiří Tuza, od roku 2010 tuto funkci zastává Jaroslav Doležal.\n\n\n\n"}
{"id": "108997", "url": "https://cs.wikipedia.org/wiki?curid=108997", "title": "Rohy (okres Třebíč)", "text": "Rohy (okres Třebíč)\n\nObec Rohy (starší názvy \"Rohow\", \"Rozi\") se nachází v okrese Třebíč v Kraji Vysočina. Žije zde obyvatel.\n\nNa východ od vsi se nachází vrch Rohovec (504 m n. m.).\n\nPrvní písemná zmínka o obci pochází z roku 1377, v tu dobu obec patřila meziříčskému panství a v roce 1399 byla prodána Jindřichem z Meziříčí faráři Mikuláši. Obec tak patřila ke kostelu sv. Mikuláše ve Velkém Meziříčí. Mezi lety 1850 a 1910 patřila obec pod Hodov a od roku 1910 byla obec samostatná a v roce 1960 byla přiřazena do třebíčského okresu.\n\nV letech 2006–2010 působil jako starosta Lubomír Strnad, od roku 2010 tuto funkci zastává Olga Voborná.\n\nV roce 2017 byla schválena dotace kraje Vysočina pro udržení malých obchodů ve vesnici, Rohy jsou jednou z podpořených obcí.\n\n\n\n\n"}
{"id": "108998", "url": "https://cs.wikipedia.org/wiki?curid=108998", "title": "Studnice (okres Třebíč)", "text": "Studnice (okres Třebíč)\n\nObec Studnice (starší názvy \"Studnicz\", \"Studnicze\", \"Studnitz\") se nachází v okrese Třebíč v Kraji Vysočina. Žije zde obyvatel.\n\nNa sever od vesnice se nachází vrch Studnická strážnice (510 m n. m.), nedaleko od vesnice se nachází hrad Templštejn.\n\nV obci má kořeny rod pánů ze Studnic, obec byla dříve rozdělan a dvě části, první, menší, část patřila do budišovského panství a větší část patřila do náměšťského panství. První písemná zmínka o obci pochází z roku 1366, kdy byla obec darována Janu Janovi z Meziříčí. V letech 2006–2010 byl starostou František Hort. Od voleb 2010 tuto funkci vykonává Libor Hort.\n\n\n\n"}
{"id": "108999", "url": "https://cs.wikipedia.org/wiki?curid=108999", "title": "Římov (okres Třebíč)", "text": "Římov (okres Třebíč)\n\nObec Římov ( , starší názvy \"Rzymow\", \"Rymaw\") se nachází v okrese Třebíč v Kraji Vysočina. Žije zde obyvatel. Obec je součástí Mikroregionu Podhůří Mařenky.\n\nObec má jméno od osobního Řím nebo Hřím, zkratka z Pelhřim od latinského \"Peregrinus\" (přespolní).\n\nPrvní písemná zmínka o obci pochází z roku 1257. Tehdy patřil Římov k novoříšskému klášteru. V roce 1315 byl hrad Ungesberg ohrožován výpady Jimrama z Boskovic, stejně tak i Třebíč, hrad patřil pod Římov. Kolem poloviny 14. století patřila obec Hrotovi z Čechočovic. Od roku 1371 ho vlastnil Jan Soběslav, pozdější moravský markrabě. Z doby husitských válek není o Římově dochován žádný písemný záznam. Teprve v roce 1499 je zapsán jako součást sádeckého panství, které v té době patřilo Vilému z Pernštejna. A součástí tohoto panství zůstal až do roku 1848. Z tohoto období za zmínku ještě stojí vzpoura poddaných proti robotě z roku 1821, kdy římovští byli považováni v sádeckém panství za nejvzpurnější.\n\nObec Římov v roce 2010 obdržela ocenění v soutěži Vesnice Vysočiny, konkrétně získala ocenění hnědý diplom, tj. diplom za vzorné vedení kroniky.\n\nV letech 2019 a 2020 byla bývalá škola přebudována na obecní byty.\n\nMístní knihovna získala v roce 2016 ocenění II. stupně v soutěži Knihovna Vysočiny 2016.\n\n\n\n"}
{"id": "109000", "url": "https://cs.wikipedia.org/wiki?curid=109000", "title": "Kramolín (okres Třebíč)", "text": "Kramolín (okres Třebíč)\n\nKramolín (německy \"Kramolin\") je obec v okrese Třebíč v Kraji Vysočina. Žije zde obyvatel.\n\nNa jih od vesnice, mezi vodními nádržemi Dalešice a Mohelno se nachází přečerpávací vodní elektrárna Dalešice o výkonu 450 MW.\n\nPrvní písemná zmínka o obci pochází z roku 1368. Do roku 1919 byla obec součástí obce Kladeruby nad Oslavou. Od roku 1923 v obci působil spolek Domovina. Mezi lety 1949 a 1960 byla obec začleněna do okresu Velká Bíteš.\n\nV letech 2006–2010 působil jako starosta Jaroslav Žák, od roku 2010 tuto funkci zastává Josef Blaha, od roku 2014 funkci starosty vykonává Bc. Pavel Cejpek.\n\nČeská pošta v rámci programu Pošta Partner jednala v roce 2016 o zrušení pošty a jejím provozování třetí osobou.\n\nKramolín patří do římskokatolické farnosti Mohelno.\n\n\nV obci se natáčel film \"Kdo hledá zlaté dno\".\n\n\n\n"}
{"id": "109001", "url": "https://cs.wikipedia.org/wiki?curid=109001", "title": "Chlístov (okres Třebíč)", "text": "Chlístov (okres Třebíč)\n\nObec Chlístov ( ; Clustau) se nachází v okrese Třebíč v Kraji Vysočina. Žije zde obyvatel. Obec je součástí Mikroregionu Podhůří Mařenky.\n\n\nPrvní písemná zmínka o obci pochází z roku 1353. V roce 2019 bylo vysazeno nové ovocné stromořadí nedaleko obce.\n\nV letech 2006–2010 působil jako starosta Karel Růžička, od roku 2010 tuto funkci zastává Zdeňka Novotná.\n\n\n"}
{"id": "109003", "url": "https://cs.wikipedia.org/wiki?curid=109003", "title": "Svatoslav (okres Třebíč)", "text": "Svatoslav (okres Třebíč)\n\nObec Svatoslav ( , starší názvy \"villa Swatoslaw\", \"Swatoslawie\", \"Swatoslaw\") se nachází v okrese Třebíč v Kraji Vysočina. Žije zde obyvatel.\n\nObec byla pojmenována zřejmě podle jména \"Svatoslav\" nebo \"Svataslava\". První písemná zmínka o obci pochází z roku 1290, kdy obec byla přikoupena za doby opata Martinera II. do majetku kláštera v Třebíči. Později, v roce 1465, byla obec zastavena opatem Matějem manovi Vidlákovi, vyplacena byla až na konci 15. století, kdy ji vyplatil Vilém z Pernštejna. Tak opět spadla do majetku třebíčského panství.\n\n\n\n\n"}
{"id": "109004", "url": "https://cs.wikipedia.org/wiki?curid=109004", "title": "Láz (okres Třebíč)", "text": "Láz (okres Třebíč)\n\nObec Láz (starší názvy též Laz, Laass, Lass) se nachází v okrese Třebíč v Kraji Vysočina. Vesnice se nachází 6,5 km na jih od Moravských Budějovic a těsně sousedí s Novými Syrovicemi. Žije zde obyvatel.\n\nNa místě obce dříve měl stát dvůr \"Lazce\", podle něj snad byla obec pojmenována. První písemná zmínka o obci pochází z roku 1498, kdy se nacházela mezi zbožím Vladislava II. Dvůr Lazce se stal v roce 1510 součástí bítovského panství. Později byla obec součástí Syrovické panství, po bitvě na Bílé hoře bylo panství zkonfiskováno a prodáno Adamu Gabelhouerovi, který je pak dále prodal Janu Reinhartovi ze Schumfurku. Na počátku 19. století byla postavena dřevěná zvonička a na konci 18. století byla postavena poklona u silnice. Slovo láz (lazec, mn. č. lazce) v češtině i v jiných slovanských jazycích znamená pole nebo louku vzniklou vykácením nebo vypálením lesa, případně pole u lesa.\n\n\n\n\n"}
{"id": "109009", "url": "https://cs.wikipedia.org/wiki?curid=109009", "title": "Ždírec (okres Česká Lípa)", "text": "Ždírec (okres Česká Lípa)\n\nObec Ždírec (něm. \"Siertsch\") se nachází zhruba 6 km jihozápadně od Doks v okrese Česká Lípa, kraj Liberecký. Žije zde  obyvatel.\n\n\nPrvní písemná zmínka o obci pochází z roku 1352.\n\n\n\n"}
{"id": "109010", "url": "https://cs.wikipedia.org/wiki?curid=109010", "title": "Stružnice", "text": "Stružnice\n\nObec Stružnice (něm. \"Straußnitz\") se nachází v okrese Česká Lípa, v Libereckém kraji, 6 km západně od České Lípy. Žije zde  obyvatel. Vesnicí protéká řeka Ploučnice, též přes ni vede železniční trať z Benešova nad Ploučnicí do České Lípy. Součástí obce jsou také vesnice Bořetín, Jezvé a Stráž u České Lípy.\n\nPrvní písemná zmínka o obci pochází z roku 1281.\nOd roku 1964 patří k obci bývalé městečko Jezvé (odtud první zprávy z roku 1197), osady Stráž u České Lípy a Bořetín. Stávaly zde dvě tvrze, střední na místě čp. 103 a horní v západní části statku čp. 154.\n\nV obci dříve stával Kostel Nejsvětější Trojice, v roce 1972 však byl s poukazem na špatný technický stav odstřelen.\n\nNávrh znaku i praporu zpracoval Stanislav Kasík. V dubnu 1999 návrhy projednalo Obecní zastupitelstvo, v říjnu 1999 jej posoudil Podvýbor pro heraldiku a vexilologii PS PČR a 6. prosince 1999 jej obci předseda Poslanecké sněmovny udělil.\n\nSymboly (ikonografie) zobrazují fakta, že obec je protékána říčkou Ploučnicí, že majitelem byl Záviš ze Stružnice a (později další Klinštejnové) a že obec má tři historické části.\n\nV obci je malá nádražní budova Stružnice na trati 086 z České Lípy přes Benešov nad Ploučnicí na Děčín. Samotná obec je protnuta souběžně vedoucí silnicí i řekou Ploučnice, u nádraží přemostěnou silničním mostem.\n\n\n\n"}
{"id": "109011", "url": "https://cs.wikipedia.org/wiki?curid=109011", "title": "Chlum (okres Česká Lípa)", "text": "Chlum (okres Česká Lípa)\n\nObec Chlum (něm. \"Klum\") se nachází v okrese Česká Lípa, kraj Liberecký, asi 4,5 km ssv. od Dubé a 12 km jižně od České Lípy. Žije zde  obyvatel.\n\n\nNázev Chlum se zřejmě odvozuje od polohy sídla na jihozápadním úpatí Maršovického vrchu. První písemná zmínka o obci pochází z roku 1264. Nejstarší stavbou obce je původně farní kostel sv. Jiří, dnes filiálka farnosti Pavlovice. Místní plebanie nebyla příliš zajímavá a často se zde střídali duchovní, plebanie zanikla během hrůz husitských válek. Samostatné matriky pro Chlum byly obnoveny až v 17. století (začínají k roku 1673) a jsou vedeny i přes to, že Chlum zůstává nadále filiální k Pavlovicím. Obec byla jako součást panství Jestřebí majetkem rodu Kouniců.\nV 90. letech byl ostudně zdevastován kostel sv. Jiří a veškeré zařízení z něj bylo poškozeno, nebo přímo ukradeno.\n\n\n"}
{"id": "109013", "url": "https://cs.wikipedia.org/wiki?curid=109013", "title": "Zahrádky (okres Česká Lípa)", "text": "Zahrádky (okres Česká Lípa)\n\nObec Zahrádky (něm. \"Neugarten\") se nachází v okrese Česká Lípa, kraj Liberecký. Žije zde  obyvatel. Je u ní několik zřícenin, zámky, kulturních a technických památek, pískovcové skalní útvary i přírodní památky, ptačí rezervace. K Zahrádkám patří i vesnice Borek, Šváby a také zaniklá ves Mnichov, s barokním kostelem svaté Barbory a sochou ukřižované svaté Starosty.\n\nPrvní písemná zmínka o obci pochází z roku 1376. Na konci 14. století zde stála tvrz. Na stejném místě byl později postaven zámek, nazývaný Nový zámek a vesnička Zahrádky vznikla v jeho podhradí. Nejdříve byly postaveny hospodářské budovy, pak mlýn a pivovar, domky rolníků a lesáků. V roce 1550 se zdejší panství stalo majetkem Jana z Vartemberka, který se rozhodl postavit si nad Robečským potokem velký zámek.\n\nZámek patřil Vartemberkům až do roku 1622. Tehdy Jan Jiří, poslední příslušník slavného rodu, byl za účast na stavovském povstání zbaven svého majetku. Rok poté jej získal Albrecht z Valdštejna. V té době byl zámek vyzdoben, měl knihovnu i obrazovou galerii. Po zavraždění Albrechta v Chebu roku 1634 zámek připadl jeho manželce a pak dceři Marii Elišce. Ta se provdala za hraběte Rudolfa Kounice. Kounicům patřil do roku 1897, kdy vymřeli po meči. Na zámek jezdili známí Češi – Josef Dobrovský, František Palacký, Pavel Josef Šafařík, Božena Němcová.\n\nPo druhé světové válce došlo v obci k vysídlení původního německého obyvatelstva. Dne 19. prosince 1967 proběhlo na zámku za přítomnosti rektora Univerzity 17. listopadu v Praze prof. J. Martinice a děkana fakulty prom. ped. F. Kopeckého slavnostní otevření fakulty v Zahrádkách. Studijní středisko sloužilo komunistickému režimu k získávání studentů ze zemí Třetího světa skrze poskytovaná stipendia, následně na ně marxisticko-leninsky působil. Univerzita v roce 1974 zanikla a středisko v Zahrádkách převzala Univerzita Karlova, která zde zahraniční studenty vzdělávala až do roku 1992. Dne 30. ledna 2003 zámek vyhořel. Příčina vzniku požáru nebyla nikdy jednoznačně potvrzena. V roce 2015 vlastník zámku vyjádřil záměr objekt rekonstruovat a vytvořit zde regionální institut celoživotního vzdělání UK. Podle zpracované studie by si však záchrana zámku vyžádala náklady ve výši až 600 miliónů korun.\n\nNecelý 1 km za obcí prochází železniční trať 087 z České Lípy do Lovosic. Na ní je železniční zastávka Zahrádky, která byla oceněna jako \"Nejkrásnější nádraží roku 2009\". Železniční most na této trati u osady Karba patřící do katastru Zahrádek je zařazen k technickým památkám. Kolem nádraží je vedena silnice I/15 spojující mj. Zahrádky s obcemi Stvolínky a Kravaře. V obou jsou i další železniční stanice stejné tratě. Přes východní část obce vede frekventovaná silnice I/9 od České Lípy s křižovatkou směr Praha či Litoměřice a je zde i autobusová zastávka.\n\nDo osady Karba sestupuje od vlaku modrá trasa, ze Zahrádek do České Lípy přes údolí Pekla je vedena červená mezinárodní trasa E10, po místních komunikacích obec prochází cyklotrasa 3053 od České Lípy přes Zahrádky, která vede dál po jižním břehu Novozámeckého rybníka. Na počátku údolí Robečského potoka od Zahrádek je osada Karba, kudy vede naučná stezka národní přírodní památky Peklo. Ve výšce nad Karbou a údolím je železniční most, který je technickou památkou. Středověké technické památky jsou i vpust a výpust Novozámeckého rybníka pojmenované Novozámecká průrva a Mnichovská průrva.\n\nU zámku je zámecký park z první poloviny 17. století, plný starých a vzácných stromů a soch.\n\nJižně od Zahrádek stávala již zaniklá ves Mnichov, z níž se zachoval kostel svaté Barbory s přilehlým hřbitovem a opodál stojící pískovcové sochy svaté Starosty, vesměs památkově chráněné.\n\nFotbalový tým mužů zakončil sezonu 2010/2011 v II. třídě okresu Česká Lípa na 11. místě čtrnáctičlenné tabulky. O rok později stejnou skupinu ukončili na místě pátém.\n\nV katastru obce či blízkém sousedství se nacházejí tato chráněné přírodní lokality:\n\n\n\n"}
{"id": "109014", "url": "https://cs.wikipedia.org/wiki?curid=109014", "title": "Holany", "text": "Holany\n\nHolany (něm. \"Hohlen\") jsou městys, nacházející se v jihozápadní části okresu Česká Lípa, kraj Liberecký. Žije zde  obyvatel. Městys je známý okolní soustavou Holanských rybníků.\n\n\nPrvní písemná zmínka o obci pochází z roku 1352 na seznamu farních obcí pod děkanátem v České Lípě a řadí se tak k nejstarším slovanským sídlům kraje. V roce 1405 byly Holany městečkem s hrdelním právem a městským znakem, na němž byla stříbrná zeď s cimbuřím a dvěma věžemi, mezi nimiž je bříza. Během 15. století se obec dostala, tehdy jako součást rybnovského zboží (Rybnov je dnes část Holan) do držení Vartenberků, stejně jako rozsáhlá území kolem České Lípy. Scelené statky byly v 16. století uváděny jako novozámecké zboží, jehož centrum bylo na nově vybudovaném (odtud název) zámku v Zahrádkách. Výhodná poloha z obce vytvořila středisko trhů. Tuto pozici však ztratila v 19. století po stavbě silnic v jiných částech krajiny. Městečko poničil dvakrát požár, roku 1545 a hlavně v roce 1863, kdy v něm shořelo 27 domů. V 14. století byl v obci postaven kostel, přestavěný v barokním slohu na kostel sv. Maří Magdaleny. V roce 1680 vedl zdejší rychtář, otec osmi dětí Michal Tietze selské povstání, za což byl roku 1680 popraven. Zdejší soustava rybníků vznikla postupně v 16. až 17. století.\n\nDne 28. srpna 1938 se zde konala antifašistická slavnost sbratření Čechů a Němců, kterou dodnes připomíná pamětní deska na shromaždišti.\n\nOd 10. října 2006 byl obci vrácen status městyse.\n\nZ roku 1789 pochází současná stavba pozdně barokního kostela sv. Máří Magdalény. Je v něm nástropní freska od J. Kramolína, oltář pochází z pražského kostela servitů u sv. Michala, jsou zde i sochy od I. Platzera a J. Lauermanna, obraz od Karla Škréty.\n\nV Rybnově se dochovaly nepatrné pozůstatky tvrze stejnojmenné tvrze. Poblíž Holan se nacházejí pozůstatky tvrze Jiljov, hradu Milčany a hradu u Hostíkovic. Zámeček Vřísek nad obcí je však spolu s oborou Vřísek oplocen a veřejnosti nepřístupný. Na jihu je Dolské údolí s Chudým hrádkem. Kravský rybník severovýchodně od Holan je chráněn v rámci přírodní rezervace Jílovka.\n\nNa území městyse se nacházejí dva památné stromy:\n\nHolany leží na břehu Holanského rybníka, který je součástí komplexu Holanských rybníků. Bylo jich původně 23. U jednoho z nich, Milčanského bylo \"veřejné tábořiště Holany\". Dnes je na březích Milčanského rybníka a v okolí mnoho privatizovaných kempů a rekreačních zařízení s možností koupání. Do Holan vedou turisticky značené cesty, červená kolem rybníků, zelená na jih směr Dřevčice a modrá od severu ze Zahrádek pokračující na Kokořínsko. Vedla tudy cyklotrasa 3086, dnes je před Milčanským rybníkem křižovatka cyklotras. K jižní straně městečka přiléhá okraj CHKO Kokořínsko. Nejbližší železniční zastávka je v 3 km vzdálených Zahrádkách na trati 087 z České Lípy do Lovosic. Zajíždí sem z České Lípy pravidelná autobusová přeprava ČSAD Česká Lípa.\n\nV obci má mnohaletou tradici pořádání hudebního letního festivalu country, folku a bluegrassu pojmenovaný nyní \"Holanský pulec\", dříve zvaný \"Holanský kapr\".\n\nFotbalový tým mužů zakončil sezonu 2015/2016 v krajské I. B třídě na skvělém 2. místě čtrnáctičlenné tabulky.\n\n"}
{"id": "109015", "url": "https://cs.wikipedia.org/wiki?curid=109015", "title": "Volfartice", "text": "Volfartice\n\nObec Volfartice (dříve též Olbramov, ) se nachází v okrese Česká Lípa, kraj Liberecký. K obci patří i Nová Ves. Žije zde  obyvatel.\n\nPrvní písemná zmínka o obci pochází z roku 1281. Tehdy se jmenovala \"Vluardesdorf\" a patřila Závišovi ze Stružnice, zakladateli rodu Klinštejnů, jež pocházel z rodu Ronovců. Ves byla založena jako lánová a její název poukazuje na lokátora Wolfharda. Zhruba o 100 let později je roku 1352 zmíněn kostel. Podle urbáře z roku 1406 odváděla \"Wolfardi villa\" (ves Volfartice) Břevnovskému klášteru 4 groše. Kolem roku 1545 byla v obci poblíž kostela postavena patrová, dodnes zachovalá tvrz, vznikla tak horní a spodní část Volfartic. Každá z částí patřila jinému panství a dál se samostatně rozvíjela. Dvůr a tvrz ve spodní části obce zanikly. V 17. století spodní část vsi připadla řádu Maltézských rytířů, kterým patřilo zdejší panství s centrem na zámku Horní Libchava dalších 300 let. V roce 1850 byly obě části Volfartic administrativně spojeny. V roce 1866 došlo k odškolení farní školy hornolibchavského patronátu.\n\nV roce 1900 v obci bylo 323 domů s 1734 obyvateli. Mnoho z nich pracovalo ve sklářských oborech, další se zabývali drátkováním, soustružením z rohu.\n\nV roce 1844 založil Stephan Hellmich ve Volfarticích manufakturu na skleněné a smaltované perly. Syn F. August Hellmich se v roce 1851 zúčastnil londýnské Velké výstavy průmyslových prací všech národů (Great Exhibition of the Works of Industry of all Nations), kde získal čestné uznání. Manufaktura v 50. letech vyráběla všechny druhy skleněných a kompozitních perel a skleněných knoflíků. V roce 1863 si nechal Stephan Hellmich zaregistrovat kupectví (Gemischwarenhandlung). V kupeckém krámě prodával Richard Haschek. V roce 1873 vystavoval na Světové výstavě ve Vídni (Weltausstellung 1873) a v roce 1876 na Světové výstavě ve Filadelfii. Manufaktura se 40 dělníky vyráběla benátské smaltované perly a manžetové, límcové a košilové knoflíky z imitované a pravé rohoviny, slonoviny a želvoviny.\n\n\nPřes ves teče Libchavský potok. Zdejší krajina patří pod SV část Českého středohoří. Na katastru obce jsou tři větší kopce – Radečský /504 m.), Kamenec (380 m.) a Poustevna (520 m.).\n\nV obci jsou dva památné, chráněné stromy – Lípa u tvrze a Volfartická lípa.\n\nV obci je křižovatka silnic od Žandova, Kamenického Šenova a Horní Libchavy. Po nich vedou autobusové linky (ČSAD Česká Lípa) i cyklotrasa 3056. Přes obec je vedena žlutě značená turistická trasa pro pěší turisty od Žandova, od Volfartic vede k SV na Prácheň a Kamenický Šenov.\n\n\n"}
{"id": "109016", "url": "https://cs.wikipedia.org/wiki?curid=109016", "title": "NE", "text": "NE\n\nSpojení písmen N a E může mít různé významy:\n\n\n"}
{"id": "109017", "url": "https://cs.wikipedia.org/wiki?curid=109017", "title": "HE", "text": "HE\n\nSpojení písmen H a E může mít různé významy:\n\n\n"}
{"id": "109019", "url": "https://cs.wikipedia.org/wiki?curid=109019", "title": "AL", "text": "AL\n\nSpojení písmen A a L může mít různé významy:\n\n\n\n\n"}
{"id": "109022", "url": "https://cs.wikipedia.org/wiki?curid=109022", "title": "AR", "text": "AR\n\nSpojení písmen A a R může mít různé významy:\n\n\n\n\n\n"}
{"id": "109023", "url": "https://cs.wikipedia.org/wiki?curid=109023", "title": "CA", "text": "CA\n\nSpojení písmen C a A může mít různé významy:\n\n\n\n"}
{"id": "109026", "url": "https://cs.wikipedia.org/wiki?curid=109026", "title": "SC", "text": "SC\n\nSpojení písmen S a C může mít různé významy:\n\n\n\n"}
{"id": "109028", "url": "https://cs.wikipedia.org/wiki?curid=109028", "title": "MN", "text": "MN\n\nSpojení písmen M a N může mít různé významy:\n\n\n\n"}
{"id": "109029", "url": "https://cs.wikipedia.org/wiki?curid=109029", "title": "FE", "text": "FE\n\nSpojení písmen F a E může mít různé významy:\n\n"}
{"id": "109031", "url": "https://cs.wikipedia.org/wiki?curid=109031", "title": "ZN", "text": "ZN\n\nSpojení písmen Z a N může označovat:\n\n"}
{"id": "109034", "url": "https://cs.wikipedia.org/wiki?curid=109034", "title": "GA", "text": "GA\n\nSpojení písmen G a A může mít různé významy:\n\n\n\n"}
{"id": "109035", "url": "https://cs.wikipedia.org/wiki?curid=109035", "title": "GE", "text": "GE\n\nSpojení písmen G a E může mít různé významy:\n\n\n\n"}
{"id": "109036", "url": "https://cs.wikipedia.org/wiki?curid=109036", "title": "AS", "text": "AS\n\nKombinace písmen A a S má více významů:\n\n\n\n\n\n\n\n\n"}
{"id": "109037", "url": "https://cs.wikipedia.org/wiki?curid=109037", "title": "SE", "text": "SE\n\nSpojení písmen S a E může mít různé významy:\n\n\n\n"}
{"id": "109038", "url": "https://cs.wikipedia.org/wiki?curid=109038", "title": "Bestie Karla", "text": "Bestie Karla\n\nBestie Karla (orig.: \"Karla\") je americký film uvedený do kin v roce 2006, který popisuje činnost kanadských sériových vrahů Paula Bernarda a jeho ženy Karly Homolky, kterým byly v 90. letech prokázány dva únosy a tři vraždy mladých dívek (viz případ Bernardo & Homolka).\n\nPůvodně se měl film jmenovat \"Deadly\", posléze bylo pojmenování změněno na \"Karla\".\n\nFilm je založen na vyšetřovacích a soudních protokolech a je vystavěn okolo rozhovoru Karly s psychiatrem (tento psychiatr ovšem v reálu nikdy neexistoval, jde o jakýsi „kompilát“ řady psychiatrů a dalších odborníků a úředníků, kteří Karlu vyslýchali a vyšetřovali), který má posoudit její případné předčasné propuštění na svobodu. Z tohoto rozhovoru logicky plynou náhledy do vzpomínek Karly na klíčové události, včetně všech tří prokázaných případů: znásilnění a zavraždění (smrt v tomto případě mohla být nehoda) Karliny sestry Tammy i oba následné únosy, znásilňování, mučení a zavraždění dvou školaček. Film se snaží maximálně omezit zobrazování brutálních scén, ovšem i náznaky, se kterými pracuje, spolu s vědomím, že jde o reálnou událost, člověku s průměrnou představivostí zcela postačí, aby film jako hrůzný a brutální vnímal. Některé brutální scény však nalézt lze - ať už jde o vraždění druhé oběti, nebo o scénu zobrazující enormní brutalitu v psychologické rovině, v níž je třetí oběť přivlečena před televizor, aby se mohla „pokochat“ pohledem na své zoufalé rodiče prosící únosce, aby jí neubližoval.\n\nZnačně negativně byla některými diváky hodnocena závěrečná „řeč Karly“, která připomíná závěrečnou řeč obhajoby.\n\nFilm do značné míry akceptuje postoj a tvrzení Karly, které většinu viny svrhávají na jejího manžela. Týká se to i okolností, které se soudu nepodařilo objasnit a dokonce i některých tvrzení, která jsou zjevně v rozporu s fakty zjištěnými soudem. Film mění jména přátel obou vrahů i jména obou zavražděných dívek.\n\nK dalšímu zkreslení (pravděpodobně nezamýšlenému) vedla snaha učinit film přijatelným pro veřejnost. Film nejenže se omezil na náznaky, ale vyškrtal nejbrutálnější zážitky dívek, u nichž se tvůrci domnívali, že by je diváci nemuseli snést ani v nejnepřímějších narážkách. Vzhledem k tomu, že brutalita vražd zřetelně rostla, vede to k tomu, že zatímco první vražda je ukázána celá a druhá i s únosem minimálně naznačena z velké části, třetí (v níž hrála Karla nezastupitelnou úlohu při únosu, který pomohla naplánovat a provést s plným vědomím toho, že dívku čeká dlouhé mučení a znásilňování a že bude nakonec zavražděna) je velice „osekána“, což vzbuzuje mylný dojem, že osud třetí oběti byl v podstatě stejný jako oběti druhé, ačkoliv ve skutečnosti byla vystavena „hrátkám“ dvojice mnohem déle a mučení, kterému byla podrobena, bylo též mnohem krutější a rafinovanější.\n\nZcela mimo realitu je též zobrazení utrpení dívek v tom ohledu, že zcela pomíjí fakt, že Karla nejen hrála důležitou roli při únosu druhé dívky a oběti hlídala, aby neuprchly, ale též je (samostatně i s manželem) mučila a znásilňovala, a to minimálně stejně brutálně, jako on sám, což film zcela ignoruje.\n\nOznámení úmyslu film vytvořit pobouřilo kanadské veřejné mínění, řada lidí (kromě příbuzných např. i Attorney General of Ontario Michael Bryant) vyzývala k jeho bojkotu, neboť se ztotožnila s postojem, že film těží z krutého osudu a smrti dívek a jitří city pozůstalých.\n\nPůvodně plánovaná premiéra, která se měla odehrát již v roce 2005 na Montrealském filmovém festivalu, byla na nátlak sponzorů zrušena a kanadský řetězec kin Cineplex Odeon rozhodl, že promítání filmu bude omezeno na města Toronto, Montreal a Ottawa. Právník Tom Danson zastupující rodiny unesených a zavražděných dívek, měl možnost film zhlédnout i se zástupci rodin a posléze oznámil, že pozůstalí nebudou bránit uvedení filmu v kanadských kinech.\n\n"}
{"id": "109044", "url": "https://cs.wikipedia.org/wiki?curid=109044", "title": "Lískovec (Frýdek-Místek)", "text": "Lískovec (Frýdek-Místek)\n\nLískovec () je někdejší obec, od 1. ledna 1979 jedna z částí statutárního města Frýdku-Místku. Téměř celý katastr Lískovce, včetně celé zástavby, leží ve Slezsku, ale malé části katastru u řeky Ostravice zasahují na Moravu.\n\nO počátcích osídlení, jejich vzniku a počátečním rozvoji obcí na Frýdecku existuje jen málo písemných zpráv. Dochované písemnosti také mnohdy opomíjejí existenci některé osady i po staletí. Rozvoj osídlení na území mezi dnešním Českým Těšínem a Frýdkem ve středověku vykazuje několik chronologických vrstev. První osady vznikly již ve 12. století a v první polovině 13. století (např. Hnojník, Dobrá), na konci 13. a 14. století proběhla další osídlovací vlna. Většinu takto vzniklých osad zaznamenal soupis desátkových příjmů vratislavského biskupství. Další vlnou osídlování se stala kolonizace horských terénů na pozdějším Jablunkovsku a také dochází k lokaci městského centra Frýdku a formování frýdeckého dominia.\n\nV písemných dokladech jmenujících osady existující na počátku 14. století je jmenována obec \"Holzmul\" – někteří badatelé se domnívají, že může jít o Staré Město, Raškovice nebo Lískovec. Šlo by pak o starší místní jméno obce. Existuje také názor, který klade vznik Lískovce do závěru 14. století a předpokládá, že na počátku 15. století byl jako alodiální statek v držení neznámého vlastníka. Pro tento názor snad svědčí objev zbytků drobného opevnění malé středověké tvrze nebo hrádku, které se nachází jihovýchodně asi 300 metrů od kostela sv. Šimona a Judy nad potokem Podšajarka. Pokud Holzmul není starší název pro Lískovec, pak lze oprávněně předpokládat, že Lískovec byl mezi lokalitami, které se vyvíjely v 30. až 50. letech 15. století. Po celé feudální období byl Lískovec součástí frýdeckého panství.\n\nPrvní dochovaná jasná písemná zmínka o obci Lískovec je z listiny těšínského vévody Bolka z 27. září 1450, kterým kníže odevzdal ve prospěch vlastní manželky Anny Frýdecko, Karvinsko a Místecko. Podle latinského textu tvořily tehdy frýdecké panství „Fridek, civitas cum suburbio, civitas Fridlant (jde zřejmě o přepis – správně asi Fridberk – tedy Místek), vilae et bonax Brudzovitz, Stare miesto, Baška, Swendniow, Kunčicze, Rozkova Lhota, Janovicze, Lubna, Lhota, Leskoveviecz“.\n\nPůvodně patřilo Frýdecko Těšínskému knížectví, lénu české koruny. V roce 1573 prodala těšínská knížata město Frýdek i s panstvím bratřím z Lohova. Od nich je koupil v roce 1580 olomoucký biskup Stanislav Pavlovský a v roce 1584 je prodal Bartoloměji Bruntálskému z Vrbna. V roce 1636 prodali Bruntálští z Vrbna panství Jiřímu z Oppersdorfu. Oppersdorfové vlastnili panství do roku 1699, kdy se stala jeho vlastníkem hraběcí rodina Pražmů. V roce 1797 pak přešlo frýdecké panství do majetku Habsburků. Poslední z nich byl arcivévoda Bedřich, známý z básní P. Bezruče jako „markýz Gero“.\n\nLískovec představoval středně rozsáhlou středověkou zemědělskou obec. Je známo, že v Lískovci existovalo od roku 1520 privilegované volenství. Podrobnější údaje o obci se nachází v urbáři panství frýdecko-místeckého z roku 1580. Urbáře byly soupisy vrchnostenského i poddanského majetku a umožňovaly pohled na hospodářskou situaci panství a také zachycovaly pracovní a daňové povinnosti poddaných. Vznik urbáře v roce 1580 souvisí s prodejem panství a urbář měl sloužit jako podklad při jednání o prodeji. Dosavadní majitel jím chtěl prokázat hodnotu panství a jeho roční výnos. Panství tvořilo 16 vsí, mezi nimi je jmenován i Lískovec. Frýdek měl v roce 1580 162 usedlostí, ves Lískovec měla 18 usedlostí, z toho dvě volné.\n\nPodle uvedených naturálních dávek je známo, že na panství se pěstovaly čtyři druhy obilnin, dále se pěstovalo zelí, proso, len, mrkev. Brambory byly pochopitelně pěstovány mnohem později. Významné bylo pastevectví valašského dobytka, dále dřevařství – na panství bylo 12 pil (v Lískovci tehdy pila ještě nebyla) a rybníkářství. Značný podíl v naturálních příjmech vrchnosti činila drůbež – zejména slepice, husy a vajíčka. Předmětem poddanských dávek byly i jeřábi a kuny. V lesích bylo páleno dřevěné uhlí, vyráběn šindel, pasen vepřový dobytek, loveni ptáci a chovány včely. Včelařství (nazývané také brtnictví) bylo v minulosti důležitým článkem zemědělství. Důležitý byl nejen med jako sladidlo (cukr se vyráběl velmi málo a většinou z javoru – využití řepy cukrovky bylo pozdější), ale také vosk – hlavní „svítidlo“. Byly to tedy dvě velmi důležité potřeby každé domácnosti. Na frýdeckém panství platilo od 17. století právo medařské, podléhali mu však jen včelaři z povolání. Ti byli většinou v horách. Vrchnost povolila jistému Jakubovi Halaškovi z Frýdku zřídit si včelín v lese zvaném „Lipina“, který patřil k frýdeckému zámku. Koně chovali jen sedláci, poměrně hojný byl chov ovcí.\n\nNa panství byly dva vrchnostenské dvory, ke kterým byli poddaní povinni robotovat. Výše robot nebyla přesně určena. Poddaní byli povinni také robotovat při stavbách a opravách vrchnostenských budov. Každá vesnice měla určena k udržování svůj díl parkánu frýdeckého zámku. Lískovečtí byli povinni opravovat oba mosty u frýdeckého zámku. Hlavní obživu, pokud lze z urbáře zjistit, zajišťoval většině obyvatelstva na panství chov dobytka. Podle urbáře z roku 1636, který nechal pořídit Jiří Oppersdorf, aby si zajistil přehled o svém nově nabytém majetku, si lze udělat další představu o životě v Lískovci té doby. Podle tohoto urbáře měl Lískovec už také pilu. Tato pila ale už není zmíněna v urbáři z roku 1664. Obec byla také v roce 1636 osídlena větším počtem sedláků. Listina uvádí, že v Lískovci bylo 14 sedláků a 2 zahradníci a 2 volní sedláci. Počet lánů lze odhadnout na 16 až 18, což by odpovídalo rozloze půdy 400–500 ha. Rozlohou tedy Lískovec nepatřil k největším obcím. V obci žili i tzv. komorníci, tedy lidé, kteří neměli ani půdu, ani vlastní obydlí. V Lískovci jich bylo 10.\n\nLískovec měl také mlýn a rybníček. Rybníkářství bylo v tomto kraji poměrně rozvinuté a s dlouhou tradicí. Rozvoj rybníků souvisí s probíhající kolonizací kraje. U mlýnu ve vesnici je uvedena pro tu dobu typická poznámka, že nemůže mlít žádnému z poddaných – tak si vrchnost zaručovala, že poddaní si nechávali mlít jen v panských mlýnech. Podle urbáře z roku 1664 bylo na frýdeckém panství 32 rybníků. V Lískovci byl jeden rybník třecí mezi Kočvarovou a Micerovou rolí. Urbář jmenuje i lískovecké osadníky: Mikuláš Chamrád (fojt), sedláci: Macek Kašperův, Jan Strýček, Macek Černý, Pavel Adámkův, Matuš Jehelkův, Jura Juřina, Jan Kubica, Jura Kroček, Jura Kožia, Jan Kožia, Jan Konečný (mlynář), Undra Jurna (volný); zahradníci: Kašpar Zahradní, Matuš Dubák; chalupníci s rolemi: Martin Peterek, Mikuláš Chamrád, Macek Kučavý (zvaný Janeš), Jan Nezhoda; chalupníci bez rolí: Macek Ovčíř, Řehoř, Matuš Karas, Jura Mácha, Jan Pospěch, Grygar Hejný, Kašpar Němec, Řehoř Mendík, Václav Pinkava. Fojt Mikuláš Chamrád měl vedle mlýnu také včelín.\n\nZpůsob života byl jistě podobný jako i v jiných vsích té doby. Výlučným zaměstnáním obyvatelstva byla práce na půdě zajišťující vlastní obživu a dále práce na panském při plnění feudálních povinností. Poddaní vykonávali robotu v místě – na folvarku (panském dvoře), který náležel vrchnosti. Z urbářů plyne, jak se dělilo venkovské obyvatelstvo:\n\nRobotní patent z roku 1680 stanovil, že poddaní musí robotovat tři dny v týdnu, ale za určitých okolností i celý týden – této možnosti vrchnost často zneužívala. Poddaní neměli právo na stěhování. Všichni volní platili při prodeji statku 10 % z prodejní ceny vrchnosti.\n\nNespokojenost poddaných rostla a projevila se i otevřeným povstáním v 60. letech 18. století, kdy došlo k velkému selskému povstání. Císařovna Marie Terezie vyslala do Slezska zvláštní komisi, která měla vyšetřit pravý stav věcí. Se žalobami se ke komisi obrátilo z Frýdecka osm obcí, mezi nimi i Lískovec. Situace se poněkud zlepšila po roce 1766, kdy byl vydán generální urbář, který učinil přítrž dosud neomezeně vyžadované robotě na poddaných a zrušení nevolnictví roku 1781.\n\nV 19. století začal rozvoj průmyslového podnikání. Rozvoj velkovýroby zejména hutnického (Karlova huť) a textilního průmyslu výrazně ovlivnil život v obci. Docházelo k intenzivnímu drobení selské i chalupnické půdy a měnilo se ekonomické i národnostní složení obyvatelstva.\n\nPřed rokem 1804 měl Lískovec 97 domů a 450 obyvatel. Koncem 1. poloviny 19. století žilo v obci 648 obyvatel. Chovali 44 koňů, 152 krav, 30 kusů mladého dobytka, 30 ovcí, 31 vepřů, 10 včelstev. Na půdě hospodařilo 7 sedláků, dva tříčtvrteční sedláci, 1 zahradník, 4 velkodomkáři a 67 malodomkářů. Na katastru obce se ročně vytěžilo 300 kbelíků železné rudy, 1 mlýn semlel ročně 70 měřic pšenice, 250 měřic žita a 180 měřic ovsa.\n\nPři úředním sčítání v roce 1890 měl Lískovec již 1336 obyvatel, z toho 1014 Čechů, 172 Poláků, 152 Němců. V roce 1900 vzrostl počet obyvatel na 1755, z toho 490 Němců, v roce 1940 klesl na 1599, z toho 602 Němců. Snížení počtu obyvatel souvisí s přeložením části hutě do Třince a později také se světovou válkou.\n\nNázev obce kolísal mezi Leskovec a Lískovec. V roce 1924 byl ustanoven název Lískovec (výnos ministerstva vnitra v Praze č. 305018/14 ze dne 21. 5. 1924). Z odůvodnění se lze dovědět, že tvar názvu zdejší obce je doložen historicky už od 17. století, je používán v živé řeči a má tu výhodu, že se obec bude lišit od obce Leskovec (Markendorf) v sousedním okrese vítkovském i od obce Leskovec (Spachendorf) v sousedním okrese benešovském.\n\n1. ledna 1943 byl Lískovec přičleněn k Frýdku. S koncem druhé světové války došlo roku 1945 de iure na několik let k obnově samostatnosti Lískovce, aniž by však došlo ke skutečnému odtržení, protože pro všech pět částí sloučeného města se ustavil společný místní národní výbor. 13. února 1946 vydal ministr vnitra rozhodnutí, čís. B-8111-1/2-1946/II/4, jímž podle § 27 , prozatímně uznal dosavadní společnou správu obcí Frýdku, Lískovce, Místku, Starého Města a Sviadnova, které byly podle § 12, čís. 5 citovaného dekretu obnoveny. A pro celek, v jehož čele tento místní národní výbor stojí, stanovil prozatímní název Frýdek-Místek. Ve čtvrtek 26. září 1946 se konala schůze místního národního výboru v čele s předsedou Emilem Konvičkou, aby došlo k odhlasování sloučení Frýdku, Místku, Starého Města, Lískovce a Sviadnova v jednu obec. Z 38 přítomných k tomu bylo zapotřebí nejméně 2/3 hlasů. Pro sloučení bylo 25, proti 12 členům tehdejšího MNV. ostravská expozitura zemského národního výboru schválila výměrem ze dne 1. července 1947, č. j. III/2-281/24, na základě ustanovení § 18, odst. 1 a 2 a v souvislosti s § 27 , sloučení Frýdku, Místku, Starého Města, Lískovce a Sviadnova v jednu obec, přičemž úřední název mělo stanovit později ministerstvo vnitra. V roce 1949 dále pokračovaly diskuse ohledně názvu města. Byl proveden průzkum veřejného mínění, v němž se pro ponechání dosavadního pojmenování, tj. Frýdek-Místek, vyslovilo 80 % hlasujících. Na základě toho přijalo plénum MNV 31. května 1949 usnesení o ponechání již vžitého názvu a zároveň požádalo Krajský národní výbor v Ostravě i ministerstvo vnitra, aby v souladu s tím byl dosavadní okres Místek přejmenován na Frýdek-Místek. Snad chybou ministerských úředníků však došlo k tomu, že vyhláškou ministerstva vnitra ze dne 8. srpna 1950 bylo město bez vysvětlení přejmenováno města na Místek. Od té doby se množily stížnosti na bezdůvodnou změnu názvu města. Roku 1954 došlo podle podle usnesení Krajského národního výboru v Ostravě ze 16. března 1954 k osamostatnění Lískovce, Starého Města a Sviadnova, takže nadále bylo město tvořeno pouze Frýdkem a Místkem.\n\nPo druhé světové válce měl Lískovec 2893 obyvatel – z nich bylo 66 německé národnosti. Deset z nich bylo odsunuto v transportech do 14. září 1946. V roce 1949 bylo v obci ustanoveno jednotné zemědělské družstvo, které se sloučilo s JZD v Bruzovicích. V roce 1951 žilo v Lískovci 2 768 obyvatel. V roce 1954 bylo v Lískovci 251 ha polí, 165 ha lesa, 30 ha pastvin, 44 ha zahrad, 5,04 ha rybníků a močálů. Zastavěná plocha činila 13,4 ha a celková rozloha Lískovce 607 ha.\n\nPodle sčítání lidu v lednu 1971 měl Lískovec 1328 obyvatel, z toho 665 mužů a 663 žen. V roce 1961 činil počet obyvatel 1446. Podle sčítání z roku 1991 měl Lískovec 1221 obyvatel, z toho 604 žen. Výrazný úbytek obyvatelstva způsobilo v 50. letech přičlenění částí Lískovce pod katastr Frýdku, hlavně Nové osady. K opětovnému přičlenění Lískovce k městu, jež se od 1. ledna 1955 nazývá definitivně Frýdek-Místek, dochází k 1. lednu 1979.\n\n\n"}
{"id": "109055", "url": "https://cs.wikipedia.org/wiki?curid=109055", "title": "Lískovec", "text": "Lískovec\n\nNázev Lískovec má více sídel: \n\na vrchol:\n"}
{"id": "109067", "url": "https://cs.wikipedia.org/wiki?curid=109067", "title": "VSK Technika Brno", "text": "VSK Technika Brno\n\nVSK Technika Brno (VSK VUT Brno, Vysokoškolský sportovní klub Technika Brno) je název sportovního klubu Vysokého učení technického v Brně. Klub byl založen v roce 1963 pod názvem VŠTJ Technika Brno. K založení klubu došlo po rozdělení Slávie VŠ Brno, kdy vznikly samostatné kluby pro jednotlivé brněnské vysoké školy. Prvním předsedou samostatné VŠTJ Technika Brno byl Prof. RNDr. R. Vinařický, CSc.\n\nKlub je registrován jako občanské sdružení. V současné době sdružuje celkem 12 oddílů v různých sportovních odvětvích. Nejznámější je oddíl ledního hokeje, který odehrává domácí zápasy na hokejovém stadionu Sportcentrum Lužánky Brno. Dlouhodobě nejúspěšnější je oddíl baseballu a softballu.\n\n\n\n\n"}
{"id": "109070", "url": "https://cs.wikipedia.org/wiki?curid=109070", "title": "Danny Way", "text": "Danny Way\n\nDanny Way (* 15. dubna 1974, Portland, Oregon) je americký skateboardista.\n\nKolem roku 1978 začal Danny Way jezdit na skateboardu a v roce 1984 začal závodit na soutěžích. Zlom v jeho kariéře nastal roku 1989, kdy Danny Way je už uznáván jako profesionální skateboardista.\n\nDanny Way je jeden z mála lidí v tomto sportu, který má velmi uznávané výkony a respekt všech ostatních. Jeho první úspěch byl v roce 1991, kdy vyhrál anketu časopisu Thrasher - Skater of the Year a byl vyhlášen skaterem roku. V roce 1995 získal na amerických X-Games 1. místo v největším skoku, v kategorii High Air. 17. dubna 2002 Danny Way vytvořil svůj první světový rekord ve skoku do výšky v rampě, tento skok měřil 5,56 m.\n\nRoku 2003 si nechal Danny Way postavit v PointXcampu v Temecule obří rampu, kde Danny vytvoří hned dva světové rekordy za sebou - skok do dálky, který měřil 23 metrů a po tomto skoku hned jak dopadl, vyletěl hned do výšky 7,14 metrů. V roce 2004 skok do dálky posunul na 24 m.\n\nV roce 2004 je časopisem Transworld vyhlášen jako Best Vert Skater (nejlepší vertový jezdec). V roce 2004 Danny vyhrál podruhé anketu Thrasher - Skater Of The Year. Stal se tak prvním skaterem, který dokázal vyhrát v této anketě dvakrát. V roce 2005 vyhrál opět na amerických X-Games 1 místo v největším skoku.\n\n9.7.2005 se Danny Way zapsal navždy do paměti všech lidí, jelikož jako první na světě přeskočil Velkou čínskou zeď v Číně. Stavba rampy na přeskok zdi vyšla na rovných 500 000 dolarů. Rampa byla tak prudká, že Danny Way na ní jel rychlostí 90 km/h. Danny Way zde překonal rekord skoku do dálky, který nyní činí 27 m.\n\nV roce 2006 udělal Danny Way rekord ve seskoku z plošiny do rádiusu. Tento rekord vytvořil v USA a vybral si k němu casion Hardrock, u kterého je postavena gigantická kytara, ze které Danny seskočil z výšky kolem 28 stop. V tomto roce také Danny Way vymyslel svůj vlastní trik, který nazval El Camino (kombinace rocket airu a backflipu), který předvedl na mega rampě v Mexico City.\n\nDanny je typ člověka, který si vytvoří rekordy a pak je překonává jen sám.\n\nDC shoes, Plan B skateboards, Independent trucks, Nixon, Momentumskate, Spy a Capix.\n\n\n"}
{"id": "109071", "url": "https://cs.wikipedia.org/wiki?curid=109071", "title": "Thrasher - Skater of the Year", "text": "Thrasher - Skater of the Year\n\nThrasher - Skater Of The Year (S.O.T.Y.) je anketa, kterou pořádá americký časopis Thrasher a ve které je vybírán nejlepší skateboardista roku. \n\nVýběr nezávisí jen na výsledcích v soutěžích, ale také na tom jak se skateboardisté ukazují v časopisech, ve filmech, nebo co zvláštního v daném roce dokázali.\n\nTato anketa funguje již od roku 1990 a cenou pro nejlepšího je zlatá soška skateboardisty.\nJediným skaterem, který zvítězil v anketě více než jednou je Danny Way, který vyhrál v roce 1991 a 2004. \n\n"}
{"id": "109073", "url": "https://cs.wikipedia.org/wiki?curid=109073", "title": "Pazigrafie", "text": "Pazigrafie\n\nPazigrafie je mezinárodně uznávané znakové písmo, jemuž může porozumět příslušník téměř kteréhokoliv jazyka. Často se to daří zejména v odborných kruzích. Skládá se ze znaků - symbolů, které přijaly různé národy. Pojmenování pochází z řeckého \"pasi\" - všem. V minulosti se touto myšlenkou zabývali mimo jiných také Gottfried Wilhelm Leibniz a Alexander von Humboldt.\n\nJedná se například o arabské číslice a matematické zápisy (značky a vzorce), interpunkční znaky, hudební noty nebo geografické, fyzikální, chemické, technické a schematické či dopravní značky. V posledních letech se velmi rozšířily znaky tvořené kombinací znaků latinky a interpunkce, které napodobují a symbolizují grimasy obličeje, zvané smajlíky. Lze k nim řadit i jiné, mezinárodně užívané znaky, např. symboly pro zostuzení (prase) nebo sexuální symboly, typické pro výtržnické kresby na stěnách.\n\nTěmto snahám o všelidské sjednocení symbolů pro společné významy je blízké úsilí o sjednocení naopak hláskových písem pro zápis zvukové podoby všech jazyků, které vyústilo na konci 19. století do Mezinárodní fonetické abecedy IPA, nyní již (po mnoha revizích) všeobecně uznávané a rozšířené po celém světě, zejména pro odborné fonetické texty. \n\nJinou podobnou sjednocovací snahou jsou pokusy o vytvoření univerzálního a jednoduchého, ale zároveň plnohodnotného, jazyka, např. Esperanto a Ido.\n"}
{"id": "109074", "url": "https://cs.wikipedia.org/wiki?curid=109074", "title": "Gil Ofarim", "text": "Gil Ofarim\n\nGil Doron Reichstadt Ofarim, narozen 13. srpna 1982 v Mnichově, je německý hudebník.\n\nRodiče: Abi & Sandra Sourozenci: Tal Ofarim [bratr] Nástroje: Kytara, bubny, klávesy Jazyky: angličtina, němčina, hebrejština Jeho vzory: Sting, Metallica, Jimi Hendrix, jeho otec – Abi\n\nUž jako malé dítě měl Gil velký zájem o hudbu, silně ovlivněný svým otcem Abim Ofarimem, slavným zpěvákem z pozdních 60. let. Společně s Esther Ofarimovou produkoval Abi hit \"Cinderella Rockerfella\" a měl přes 60 zlatých desek. Když byly Gilovi 3 roky, viděl video, na jehož základě rozbil Abiho nejcennější kytaru. Abi byl však ze synova zájmu šťastný a rozhodl se Gila v hudbě dál podporovat.\n\nO 12 let později Gila zastavil v podchodu člověk pracující pro časopis Bravo a nabídl Gilovi roli ve foto-love-story (2 + 2 = láska). Gil jeho nabídku přijal. Následkem toho se rozjela jeho kariéra díky nesmírnému ohlasu lidí na tuto foto-love-story, kde Gil hrál muzikanta Tobiase.\n\nPak se musel Gil rozhodnout, jestli bude muzikant nebo tenista. Gil je opravdu tenisový talent. Jeho trenérem byl kouč Borise Beckera. Nakonec se rozhodl pro hudbu.\n\nJeho první singl \"Round´n´Round\" vyšel v roce 1997 a měl obrovský ohlas. Gil v březnu roku 1998 vydal další singl \"Never Giving Up Now\" a v květnu roku 1998 vydal album s názvem Here I Am, se kterým získal zlaté desky v Singapuru, Malajsii, Koreji, a Tchaj-wanu a platinové desky v Thajsku, Indonésii a na Filipínách.\n\nDva další singly byly vydány v roce 1998, \"If You Only Knew\" (květen) se spoluprací s Moffatts, a Talk To You (listopad). Krom toho všeho Gil také hrál v populárním německém seriálu „Gute Zeiten, Schlechte Zeiten“ (dobré časy, špatné časy) a zpíval v charitativních singlech „Let The Music Heal Your Soul“ a také „Children Of The World“ (pro charitu 1998).\n\nPo mnoha zpožděních vyšlo 2. album – \"Album\" – v únoru 2000 – o měsíc později než bylo původně v plánu. V porovnání s prvním albem zní toto album zcela jinak.\n\nGilovo 2. album bylo obrovsky úspěšné v Asii, jediném kontinentu, kde bylo „Album“ vydáno a těšilo se z vysokého rekordního prodeje v různých zemích, totiž Filipíny, Thajsko a Indonésie. Nicméně, ochabující prodej jinde pobízely BMG Germany Gila omezit (ačkoli také je známo, že nesouhlasy v managementu a nedostatek podpory pravděpodobně vedl ke Gilovu odchodu z BMG Germany).\n\nV roce 2003 se Gil pomalu vrátil zpět na scénu pod Neotone. Dostal se z problémů, které měl díky BMG. Musel se potýkat s depresí z jeho neschopnosti přijmout komercialitu. Gil byl odhodlaný vyrazit ještě jednou s celým novým hudebním stylem.\n\nO pár let později Gil natočil film Endlich Sex a v dubnu 2003 vydává po dlouhé době nový singl \"The Reason\" a později povedené album \"On My Own\". Jeho další singl s názvem \"In Your Eyes\" definitivně ukončil jeho sólovou kariéru a dále Gil působí ve skupině Zoo-Army.\n\n"}
{"id": "109075", "url": "https://cs.wikipedia.org/wiki?curid=109075", "title": "Jan Arnošt Schösser", "text": "Jan Arnošt Schösser\n\nJan Arnošt Schösser z Emblebenu (1574, Frankfurt nad Odrou – 20. listopadu 1617, Ústí nad Labem) byl primátor města Ústí nad Labem, který byl defenestrován.\n\nKe krvavé defenestraci ústeckého primase dle historiků došlo nejspíše 20. listopadu 1617, tedy před druhou pražskou defenestrací Slavaty, Martinice a Fabricia. Zmiňoval se o ní i známý jezuita, vlastenec, Bohuslav Balbín. V Ústí samotném události líčí mimo jiné i rukopis dominikánů, jimž byl defenestrovaný primátor Jan Arnošt Schösser z Emblebenu dobrodincem. \n\nDominikánský rukopis se skutečně barokní dramatičností staví dobrodince ústeckého kláštera do příznivého světla proti neurvalým vrahům, samozřejmě nekatolíkům. Schösserova likvidace měla být smluvena 31. října, tj. v den výročí Lutherova veřejného vystoupení. Přísahu měli účastnící stvrdit vypitím poháru vína, do nějž předem nakapali vlastní krev z prstů k tomu poraněných. V den útoku nechali spiklenci zavřít městské brány. Zvony vyzváněly ke šturmu. Krvelačný dav neprostupně obklíčil primasův dům. Tomu se však údajně podařilo uprchnout. Prý dokonce přímo k dominikánům. Zde se prý štvaný Schösser vyzpovídal. Odevzdaně na půdě kláštera očekával hodinu své smrti. Jeho úkryt však byl davem vypátrán. Už ani svatost místa jeho vraždě nemohla zabránit. Byl rozzuřenými měšťany shozen se střechy. Jeho bezvládné tělo pak bylo dovlečeno na náměstí a zde probodáno 270 ranami. A ještě jeden detail na dokreslení charakteru textu. Na Schössera se údajně zuřivě vrhl též mladý řezník, jemuž „druhdy byl dobrodincem, ba skutečným otcem“! \n\nToto dramatické líčení je však pouze tendenční dominikánskou legendou, stejně jako tvrzení z jiných pramenů uvádějící, že primasovo tělo bylo rozsekáno na dva tisíce kousků. Ve skutečnosti nejspíš Schössera shodili z okna či střechy jeho domu na připravené zbraně spiklenců na ulici. Pravdou však zůstává, že místo svého posledního odpočinku Jan Arnošt Schösser nalezl na půdě dominikánského kláštera. Tak nějak líčí tragédii nečetné dobové dokumenty. Zvláště pak v tzv. staré manipulaci zachované materiály k procesu, který se proti spiklencům připravoval. V Praze o primasově smrti věděli již v pátek 24. listopadu. Ten den královské úřady rozhodly o vytvoření komise. Ta měla vyšetřit okolnosti „pozdvižení, jež se v pondělí toto minulé v čase nočním v Ústí sběhlo“, kdy vzbouřenci ve velkém počtu „na dům někdy primase jejich Arnošta Schesera udeřili, jej vyšturmovali, až i on tak sám tu mezi nimi o hrdlo způsobem nenáležitým připraven jest“. \n\nVzhledem k dosud v obci přetrvávajícímu pozdvižení měla komise přimět nespokojence k poslušnosti vůči purkmistru a konšelům a zároveň měla zjistit původce vzbouření. Zachovalý list, v němž se píše o vytvoření vyšetřovací komise je určen Sezimovi z Vrtby, hejtmanovi Bedřichovi z Bílé, hofrychtéři Matesi Preklovi z Preklsdorfu a sekretáři Filipu Fabriciovi. Týž den Bedřich z Bílé i jménem druhého litoměřického hejtmana, Ladislava Zejdlice z Šenfeldu, oznámil do Ústí „přátelům a sousedům mým milým“, že z pověření krále mají záležitost prošetřit přímo ve městě. Žádal o zajištění ubytování již na noc „v pondělí nejprve příští“ (tj. 27. listopadu). Vzápětí byli Ústečtí vyzváni, aby poslali šest osob do Litoměřic a požadované osoby též do Starého Města pražského. Jmenovitě se jednalo o třináct mužů, mezi nimiž byli např. Matyáš Ulbricht, přední měšťan a majitel domu na náměstí, Oldřich Sulzer, radní Adam Fock, Jiřík Eczl (Etzl), Václav Kříž a městský rychtář Šimon Kopnic. Ti všichni se měli spolu s originály privilegií ihned vydat do české kanceláře. \n\nZ instrukce pro komisaře vyslané do Ústí vysvítá stále trvající neklid ve městě. Zajímavá jsou opatření ve prospěch vdovy, druhé Schösserovy ženy, Alžběty Buchfelderové, která i se sirotky (z prvního manželství) zřejmě hned po vraždě utekla do Prahy. Navzdory všem připravovaným opatřením, v kontextu pozdějších dějinných událostí, bylo vyšetřování záhy ukončeno a defenestrace ústecká zůstala nepotrestána.\n\n\n"}
{"id": "109080", "url": "https://cs.wikipedia.org/wiki?curid=109080", "title": "Seznam polských generálů", "text": "Seznam polských generálů\n\nToto je seznam polských generálů.\n\n\n\n\n\n\n\n"}
{"id": "109082", "url": "https://cs.wikipedia.org/wiki?curid=109082", "title": "Česká baseballová extraliga", "text": "Česká baseballová extraliga\n\nČeská baseballová extraliga, zkráceně Extraliga (ExL), je název pro nejvyšší baseballovou ligu v ČR pořádanou Českou baseballovou asociací (ČBA). Tato soutěž je pořádána od roku 1993, stejně jako Český baseballový pohár.\n\nČeská baseballová extraliga sestává ze základní části, Nadstavby o titul, playoff a Nadstavby o udržení extraligy. Základní část extraligy hraje deset družstev systémem čtyřikrát každý s každým. Prvních šest družstev v základní části postupuje do Nadstavby o titul. Poslední čtyři družstva hrají Nadstavby o udržení v Extraligy, o kterou hrají s prvními čtyřmi týmy z 1. ligy. \n\nV semifinále (Wild Card Series) play-off se střetne druhé a třetí mužstvo družstvo po ukončení Nadstvaby o titul. Vítěz semifinále se pak utká s vítězem Nadstavby o titul ve finále (Czech Series), která se hraje na tři vítězná utkání.\n\nCelkové pořadí extraligy se určuje následovně:\n"}
{"id": "109085", "url": "https://cs.wikipedia.org/wiki?curid=109085", "title": "Chris Cole", "text": "Chris Cole\n\nChris Cole (* 10. března 1982 Statesville, Severní Karolína) je americký profesionální skateboardista.\n\nRoku 2005 dosáhl hned několika úspěchů, nejpodstatnější bylo zřejmě vyhlášení v anketě Thrasher - Skater of the Year pro rok 2005, a to z více důvodů. Zúčastnil se otevírání DC \"Skate Plazy\", jehož součástí byl závod hned v několika disciplínách. Chris vyhrál naprosto bezkonkurenčně všechny (Hammers and Bangers Main Event, Ledge Session Best Trick, Best Two Trick Line, 12-Stair Best Trick, Best Overall) a dále Gravity Games. Také měl na videu od firmy Zero skateboards - \"New Blood\" závěrečný profil o kterém se dlouho mluvilo. Ještě ten rok má první kolekci bot u firmy Fallen s názvem \"The Trooper\" a také vyhrává bronz na letních X-games. Hned oba ročníky poté vyhrává zlatem, v roce 2007 dokonce i Best Trick s 360 double flipem přes double-set. Za svoje úspěchy vydal v roce 2006 již druhý Pro model bot Fallen \"The Ripper\" a jeho úspěšnost stoupala výš a výš. Je také velice znám pro svoje flatground umění, které prokazuje když vyhrává éS Game Of SKATE v roce 2007 a 2008. Veliký úspěch si zasloužil také za poslední part na videu \"Ride the Sky\" od firmy Fallen. Rok 2009 je pro Chrise opět velice úspěšný, jelikož vyhrává prestižní Maloof money cup, Battle At The Berrics 2 (Game Of Skate) po velice těžkém finále s Paulem Rodriguezem, kde padly triky jako heelflip bodyvarial revert, 360 doubleflip nebo Chrisův oblíbený bs flip 360 (znám též jako Cole flip, nazvaný po jeho jménu). Dále otvírá ve svém rodném Langhornu ve Filadelfii Reign Skate Shop, spolu s Justinem Berry, Ianem Berry a Skipem Millardem. Ještě téhož roku vydává firma Zero další video s názvem \"Strange World\" kde má spojený předposlední part s jeho dobrým kamarádem a jezdcem Tomem Astou. Jelikož byl rok 2009 pro Chrise tak úspěšný, byl zvolen již podruhé Thrasher - Skater Of The Year oceněním. Touto dobou vydal již třetí Pro model bot od Fallen nazvaný \"Hi-Volt\". Byl již také zařazen do známe EA Skate série EA Skate, EA Skate 2 a EA Skate 3. Rok 2010 je pro něj také velmi úspěšný, vyhrál dva závody ze série Maloof Money Cup, první v New Yorku a druhý v Orange County v Kalifornii, kde si vybojoval svoji třetí výhru po sobě.\nV roce 2011 založil svoji novou firmu na oblečení s názvem Omit Apparel a přestoupil do firmy DC, kde dnes vlastní již tři pro modely bot - Chris Cole S, Chris Cole S Lite a Chris Cole Pro. V roce 2013 se stává vítězem závodu Street League.\n\nDC Shoes, Monster Energy, Plan B skateboards, GoPro, Spitfire Wheels, Thunder Trucks, Grizzly Griptape, Bones Bearings, Stance socks, Kershaw Knives, Reign Skate Shop, Cult Crew.\n\nBackside 360, Ollie ve velké rychlosti, Kickflip a těžké technické věci.\n\n"}
{"id": "109089", "url": "https://cs.wikipedia.org/wiki?curid=109089", "title": "Laterna magika", "text": "Laterna magika\n\nLaterna magika je první multimediální divadlo na světě. Je jedním ze souborů pražského Národního divadla a působí v prostorách Nové scény ND. Svým unikátním přístupem k divadelní poetice si vytvořila světové renomé. Základní snahou, která utváří Laternu magiku dodnes, je hledáni cest k syntetickému divadlu, které je schopné vyprávět příběh za použití většího množství prostředků, zejména prostřednictvím multimediální projekce v kombinaci s prací živých interpretů na jevišti. Základní princip, interaktivní propojení filmové projekce s pohybem a hereckou akcí, postupně doplnily nové technologie, například digitální projekce nebo nová média včetně real timových programovatelných softwarů. V inscenacích Laterny magiky se od počátků propojují žánry: od činoherního herectví, přes výsadní postavení tance a baletu, po pantomimu a černé divadlo. Charakteristickým znakem také je, že inscenace vznikající pro Laternu magiku jsou vždy originálními autorskými díly určenými přímo pro tento soubor – nikdy nebyly přijímány jako hotové kusy, a až na naprosté výjimky se nikdy neobjevily na repertoáru jiného souboru.\n\nLaterna magika vznikla jako reprezentativní kulturně-propagační program Československé republiky pro mezinárodní výstavu Expo 58, která se konala od 17. dubna do 19. listopadu 1958 v Bruselu. Vytvořením projektu byl pověřen divadelní režisér Alfréd Radok spolu se svým bratrem Emilem a scénografem Josefem Svobodou, kteří v projektu zrealizovali myšlenku propojení filmové projekce s živou jevištní akcí. Mezi další spolupracovníky patřili mj. Jaroslav Stránský jako produkční a vedoucí inscenačního plánu, Miloš Forman jako scenárista, režiséři Vladimír Svitáček a Ján Roháč, choreograf Jiří Němeček, výtvarnice kostýmů Erna Veselá, herečky Zdeňka Procházková, Sylva Daníčková a Valentina Thielová, tanečnice a tanečníci Jarmila Manšingrová, Naďa Blažíčková, Yvetta Peškova, Eva Poslušná, Miroslav Kůra, Vlastimil Jílek a další členové Národního divadla. Program byl komponovaným pásmem jednotlivých čísel, která spojovala výstupy konferenciérky. Ty měly svůj výstup předtočený v několika jazycích a byly promítány tak, že docházelo ke zdánlivě reálné interakci herečky na scéně s jejími obrazy a i mezi nimi vzájemně. Stejný princip byl využit při kompozici ostatních čísel, která využívala hudbu, tanec i hereckou akci.\n\nProjekt byl nazván „\"Laterna magika\"“ a měl zásadní podíl na úspěchu Československa na světové výstavě. Při závěrečném hodnocení získal pavilon ČSR nejvyšší počet bodů a ocenění Zlatá hvězda, 56 jednotlivých cen, množství dalších diplomů a medailí. V době, kdy byl program na Expu uváděn, a těsně po skončení světové výstavy, dostala Laterna magika nabídky na hostování v SSSR, Sýrii, Egyptě, USA, Anglii, Francii, Holandsku, Belgii, Rakousku, Španělsku a Izraeli. Zástupci dalších zemí se informovali o možnostech získání licence. Laterna magika se stala světově proslulou značkou a po návratu do Československa zahájila oficiální činnost 9. května 1959 jako samostatný soubor Národního divadla vystupující v prostorách paláce Adria (na rohu Národní třídy a Jungmannova náměstí).\n\nProgram složený z různorodých čísel byl především společným dílem Alfréda Radoka a Josefa Svobody, kteří už na počátku definovali principy vztahů mezi akcí na scéně a filmem, které Laterna magika rozvíjí dodnes: projekce není jen pohyblivou kulisou ani nevytváří pouze zdání skutečnosti. Klíčem je propojení obsahu dějů na scéně s akcí na filmovém plátně. Dnes Laterna magika zachází se širokým spektrem prostředků, s jejichž užitím má vzhledem ke své bohaté historii velké zkušenosti, takže každé představení je založeno na jiném principu spojení jeviště a obrazu.\n\nPodoba prvního reprezentativního programu byla dlouhou dobu využívána jako vzor pro tvorbu nových komponovaných večerů. Soubor byl součástí Národního divadla jako samostatná „výzkumná“ scéna s vlastním uměleckým vedením. Uměleckým šéfem se stal režisér Alfréd Radok. V šedesátých letech byla Laterna magika zaměřená jak na domácí publikum, tak stále více na zájezdové programy, pro které byl skládankový charakter prvních představení výhodou. Podle archivních materiálů a pamětníků se jednotlivé části premiérového a následných zájezdových programů měnily, doplňovaly, upravovaly nebo se měnily jejich názvy. Druhé představení Laterny magiky se jmenovalo příznačně \"Zájezdový program\" a premiéra se uskutečnila 5. prosince 1960 v rámci hostování v někdejším Leningradu. S tvorbou nového programu byl spojen také střet s tehdejší představou kulturních kádrů o socialisticky realistickém umění: ministr kultury Václav Kopecký nepovolil jevištní ztvárnění tanečně filmového čísla \"Otvírání studánek\" na hudbu Bohuslava Martinů. Alfred Radok odešel dobrovolně z funkce uměleckého šéfa, ve vedení souboru jej nahradil tanečník a choreograf Oldřich Stodola. V uvolněnější atmosféře roku 1966 se dílo na repertoár vrátilo a spolu s ním i Radok na post šéfa souboru. Jedinou výjimkou v programu této éry byla celovečerní dramatická inscenace \"Hoffmannovy povídky \"z roku 1963, kterou vytvořil režisér Václav Kašlík. Hudební dílo Jacquese Offenbacha oprostil od vedlejších motivů a soustředil děj na postavu Hoffmana a jeho tří lásek, vystupovaly v něm pouze tři hlavní postavy, baletní a operní soubor. Kritika však \"Hoffmannovy povídky \"nepřijala a požadovala pro Laternu magiku zpět revuální typ programu. Na světové výstavě Expo 67 v Montrealu se Laterna prezentovala kratším programem, který později uváděla v Praze pod názvem \"Revue z bedny\", na světové výstavě se hrál až dvanáctkrát za den.\n\nZlom v dramaturgii Laterny magiky nastal roku 1973, kdy soubor začal hledat nový umělecký výraz v podobě celovečerního představení. Uměleckým ředitelem se na dlouhou dobu stal architekt a scénograf Josef Svoboda. Prototypem nového celovečerního představení se stal \"Pražský karneval\" (1974) v režii Václava Kašlíka, čerpající náměty ze\nstaropražských legend. Inscenace se hrála úspěšně asi měsíc, neprošla však závěrečným schvalovacím procesem. K novému nastudování byl přizván jako režisér Evald Schorm, který inovovanou verzi uvedl pod názvem \"Láska v barvách karnevalu\" (1975).\n\nLaterna magika se pokusila oslovit i dětského diváka, poprvé v roce 1975 hrou \"Ztracená pohádka\", a především premiérou \"Kouzelného cirkusu\" v roce 1977. Tato inscenace je na repertoáru dodnes jako nejstarší nepřetržitě uváděný titul na repertoáru a je nejhranějším divadelním kusem ve střední Evropě. \"Kouzelným cirkusem\" také Laterna zřetelně vstoupila do etapy mnohovýznamového divadla. Josef Svoboda při oslavách dvaceti let uvádění Kouzelného cirkusu poznamenal: „\"V lůně celého záměru bylo cirkusové téma, pro které se zrodil šťastný nápad panoramatické pohyblivé plachty, nesoucí filmový obraz a znázorňující rovněž cirkusové šapitó. Tato scénografie zpodobňuje celý příběh a princip Laterny magiky.\"“ Na inscenaci se podíleli např. zakladatel českého černého divadla Jiří Srnec, výtvarníci Zdeněk Seydl, Eva a Jan Švankmajerovi, choreografové František Pokorný, Vlastimil Jílek nebo Karel Vrtiška, hudebník Oldřich F. Korte ad. Na počátku 70. let se stal trvalým spolupracovníkem divadla kameraman Emil Sirotek. V roce 2013 byl filmový materiál inscenace \"Kouzelný cirkus\" profesionálně digitalizován, titulu \"Kouzelný cirkus\" bylo odehráno celkem přes 6200 repríz.\n\nÚspěšná byla i následující \"Sněhová královna\" (1979), kterou vytvořil pod režijním vedením Evalda Schorma choreograf Pavel Šmok. V Laterně magice bylo uvedeno experimentálně i činoherní představení: \"Noční zkouška\" (1981) Antonína Máši v režii Evalda Schorma. Hlavní roli režiséra ztvárnil Radovan Lukavský a inscenace využila poprvé synchronní promítání s použitím televizních kamer. Laterna magika se tímto představením mimo jiné snažila přesvědčit, že hraje také pro českého diváka, protože už v té době měla nálepku divadla určeného pro turisty. O dva roky později byla uvedena činohra \"Černý mnich\" s Janem Kačerem v hlavní roli.\n\nLaterna magika se dramaturgií přiblížila k formě repertoárového divadla, kde se mísí zábavná a vážná témata, experimentální i tradiční postupy, které si sama vytvořila. Prvky tzv. multimediálního divadla měly obsahovat nejen kombinaci médií a žánrů, ale také rozvinout původní metody a nové inscenační přístupy. Zvyšovala se úroveň tanečního souboru, který dostával stále více prostoru, zejména od premiéry představení \"Pragensia, Vox Clamantis\" (1984) choreografky Marcely Benoniové.\n\nNa přelomu 80. a 90. let 20. století patřil k repertoárovým stálicím \"Odysseus\" (1987) choreografa Ondreje Šotha, v režii Evalda Schorma a s hudbou Michaela Kocába. Během příprav, které trvaly bezmála tři roky, se hovořilo o nejtěžším úkolu, který na sebe Laterna magika kdy vzala. Existovaly dokonce dvě verze, jedna se hrála v prostorách Paláce kultury (dnešní Kongresové centrum), druhá byla již určená pro nově vzniklou Novou scénu ND (provoz zahájen v roce 1983), na jejíž scéně Laterna magika hraje od roku 1984 dodnes.\n\nV období, kdy působila Laterna magika v prostorách paláce Adria, se od 21. listopadu 1989 stala na tři týdny jedním z nejsledovanějších míst v Československu. Veškeré prostory divadla v tu dobu využívalo nově vzniklé Občanské fórum původně založené v Činoherním klubu. Laterna magika byla centrem „něžné revoluce“. Vedení, produkce a členové souboru se stali odpovědnými kontaktními osobami s občany celého Československa. Dvacet čtyři hodin denně registrovali nově vznikající OF v celé republice, telefonovali, vyřizovali korespondenci. Každý den v sále divadla probíhaly tiskové konference s novináři z celého světa,\nvyráběly se a distribuovaly letáky a další tiskoviny, v divadle spali mimopražští disidenti.\n\nRevoluce přinesla, s malým zpožděním, velkou změnu ve statutu Laterny magiky: v roce 1992 se stala samostatnou příspěvkovou organizací. Pokračovala v nastavené dramaturgické a umělecké lince. Představení pro tři tanečníky \"Minotaurus\", založené na zobrazení textu\nstejnojmenné povídky Friedricha Dürrenmatta v překladu Jiřího Honzíka, poprvé obsahovalo počítačovou animaci (v roce 1990).\n\nPo revoluci se začala také rodit spolupráce se zahraničím. Nejprve to byla \"Hra o kouzelné flétně\" (1992, premiéra v italském Anacapri) v koprodukci s Itálií, později úzké propojení se světem francouzské moderní choreografie. Na tři roky se šéfem baletního souboru Laterny magiky stal Jean-Pierre Aviotte, jehož prvním choreografickým počinem v divadle byl balet \"Casanova\" (1995), který režíroval Juraj Jakubisko. Následovaly \"Hádanky\", vysoce oceňované kritikou.\n\nLaterna magika se stále víc obracela ke stylu moderního a současného tance a toto snažení vyvrcholilo v inscenaci \"Graffiti\" (2002), kdy se ke slovu dostala tehdejší mladá generace choreografů: Petr Zuska, pozdější šéf baletu Národního divadla v Praze, Václav Kuneš, tanečník Nederlands Dans Theater a zakladatel pražského souboru 420PEOPLE, a Jiří Bubeníček, proslulý sólista Hamburského baletu a dalších scén, dnes rovněž etablovaný choreograf. Sólisté Laterny magiky Eva Horáková a Pavel Knolle byli za interpretaci duetu \"Les Bras de Mer\" (v choreografii Petra Zusky) oceněni jako nejlepší sólový taneční pár. Tuto cenu jim udělily Taneční sdružení České republiky a Únia tanečného umenia na Slovensku spolu s Nadací Českého a Slovenského literárního fondu za rok 2002. Ve stejném roce byli nominováni na Cenu Thálie. \"Graffiti\" byly také posledním dílem scénografa Josefa Svobody (zemřel v roce 2002), který v něm využil svůj vynález virtuálního plátna, umožňujícího projekci před jevištěm. Poprvé bylo použito v roce 1999 v baletu \"Past\".\n\nV roce 2004 vznikla inscenace \"Argonauti\" na zakázku řeckého olympijského výboru, premiérovaná v předvečer letních olympijských her v Athénách. Choreografem byl Jan Kodet. V koprodukci s francouzskou La Compagnie Commun byla vytvořena inscenace \"Rendez-vous\" (2005), která měla v choreografii J.-P. Aviotta premiéru v Avignonu. V roce 2008 Laterna magika oslavila 50 let své existence inscenací \"Cocktail 008\" vytvořenou z ukázek repertoáru, jako bonus byla přidaná krátká retro revue \"Code 58.08\", která vznikla k výročí Expa 58 a premiéru měla v rámci výstavy s názvem \"Bruselský sen\" v květnu 2008.\n\nV roce 2010 se Laterna magika stala opět součástí Národního divadla. Od 1. 1. 2010 do 31. 12. 2011 fungovala jako čtvrtý umělecký soubor ND pod vedením ředitele Zdeňka Prokeše. Od 1. 1. 2012 byla složkou Nové scény Národního divadla. V sezoně 2010/2011 na jaře se uskutečnila premiéra inscenace \"Legendy magické Prahy\", ve které se Laterna magika po umělecké stránce vrátila ke svému dědictví, klasické práci divadla s filmem a tancem v režii Jiřího Srnce a s choreografií Petra Zusky. V sezoně 2011/2012 oslavila 35. narozeniny inscenace \"Kouzelný cirkus\" a v sezoně 2011/2012 byl transformován do nové retrospektivy \"Cocktail 008\" na \"Cocktail 012 – The Best of\". Komponovaný program byl obměněn a z nejstaršího repertoáru bylo rekonstruováno proslulé číslo \"Krkolomná jízda\" z roku 1963.\n\nV sezoně 2012/2013 uvedla Laterna magika pod hlavičkou Nové scény premiéry dvě. První byla kratší rodinná inscenace \"Vidím nevidím\" v režii animátorky Marii Procházkové. Vznikla ve spolupráci s činoherci Tomášem Měcháčkem, Lindou Rybovou a Milanem Slepičkou. Je určena nejmenším návštěvníkům divadla, školám, existuje i verze tlumočená do znakové řeči pro sluchově postižené. V březnu 2013 měla premiéru experimentální inscenace \"Antikódy\", inspirovaná stejnojmennou sbírkou vizuální poezie Václava Havla z 60. let, a to v režii Braňa Mazúcha. Na tvorbě se podílel vizuální tvůrce Dan Gregor a zvukový designér Stanislav Abrahám spolu s choreografkou Věrou Ondrašíkovou, kteří jako hlavní princip inscenace použili tzv. realtime tracking, detekování lidí nebo objektů v předem určených zónách.\n\nV sezoně 2013/2014 vznikl pod hlavičkou Laterny magiky úspěšný projekt \"Human Locomotion\", syntetické divadelní představení zabývající se životem a dílem slavného průkopníka fotografických technologií Eadwearda Muybridge. Ke spolupráci byl přizván režisérský tým SKUTR (Martin Kukučka, Lukáš Trpišovský) a další zkušení tvůrci: scénograf Jakub Kopecký, choreograf Jan Kodet nebo hudební skladatel Petr Kaláb. Inscenace se setkala s velmi příznivými ohlasy odborné kritiky.\n\nV sezoně 2014/2015 uvedla Laterna magika inscenaci \"Podivuhodné cesty Julese Verna\" v režii Davida Drábka. Na scénáři se podílela dramaturgyně Markéta Bidlasová, hudbu složil Darek Král, kostýmy navrhla Simona Rybáková, scénografické řešení Jakub Kopecký. Inscenace je postavena více na herecké akci, je určena rodinnému publiku a charakterem se blíží grotesce. Odehrává se na počátku 20. století v průkopnickém filmovém ateliéru, kde se pionýři tohoto nového média snaží zfilmovat \"Tajuplný ostrov\". Do natáčení zasáhne sám stárnoucí Jules Verne a jeho autoritativní manželka a celý štáb musí čelit celé řadě dalších nečekaných událostí.\n\nV sezoně 2015/2016 byla uvedena premiéra nové autorské inscenace \"Malý princ\", kterou pro Laternu magiku režíroval Vladimír Morávek.\n\n\n"}
{"id": "109090", "url": "https://cs.wikipedia.org/wiki?curid=109090", "title": "Alfréd Radok", "text": "Alfréd Radok\n\nAlfréd Radok (17. prosince 1914 Koloděje nad Lužnicí – 22. dubna 1976 Vídeň) byl český režisér a zakladatel Laterny magiky.\n\nNarodil se v Kolodějích nad Lužnicí (rodiče Viktor a Olga), kde byl v tamní synagoze 3. ledna 1915 obřezán Friedrichem Sternem a dostal své jméno.\n\nPři pražských studiích mu velice imponovalo moderní divadlo v podání E. F. Buriana a jeho souboru. Po nuceném útěku před gestapem z Prahy se dostává do Valašského Meziříčí, kde založil při sokolské organizaci divadelní soubor \"Mladá scéna\", se kterou inscenoval představení Král Lávra. Již tehdy s ním spolupracoval jeho mladší bratr Emil, pozdější spolutvůrce Laterny Magiky. Václav Kašlík, přední pražský režisér, který na toto představení přijal pozvání zprostředkoval Radokovi místo asistenta režie v divadle E. F. Buriana, tehdejším D41. Alfréd Radok se tak přes hrozící nebezpečí vrátil do gestapem obsazené Prahy.\n\nPo zatčení E. F. Buriana v březnu 1941 došlo k rozpuštění divadla a Radok, stejně jako většina členů souboru přešla do Městských divadel pražských, která převzala z rozhodnutí Zemského úřadu sál jako svoji pobočnou scénu pod názvem Městské divadlo Na Poříčí. V tomto divadle připravil Alfréd Radok inscenaci Mahenovy hry s filmovou projekcí \"Mezi dvěma bouřkami\", jejíž fotografie z natáčení a svitky negativů si později označil ve svém archivu jako „První Laterna magika.“ K uvedení představení nakonec nedošlo, „důvodem“ byl židovský původ Alfréda Radoka.\n\nNásledně byl ze stejných důvodů nucen ukončit svou práci v divadlech v Brně, Plzni a v Divadle na Vinohradech. V Městském divadle v Plzni poprvé profesionálně režíroval pod jménem Vladimír Bureš \"Ostrov velké lásky\" Fráni Šrámka (1942). Pod stejným pseudonymem uvedl v září 1942 na plzeňskou scénu Goldoniho \"Benátskou maškarádu\" v úpravě Miloše Hlávky.\n\nV září 1944 byl odvezen do internačního tábora v Klettendorfu u Vratislavi, odkud v lednu 1945 uprchl.\n\nPo osvobození v roce 1945 nastoupil Alfréd Radok do Divadla 5. května , kde působil jak v činohře, tak v opeře a odešel před začátkem sezóny 1947/1948. V opeře Divadla 5. května se poprvé v roce 1946 pracovně setkal s výtvarníkem Josefem Svobodou a společnou inscenací opery \"Hoffmannovy povídky\" začala jejich více než dvacetiletá spolupráce. Ta byla přerušena pouze v letech 1960–1965 působením Alfréda Radoka v Městských divadlech pražských kde spolupracoval se scénografem Ladislavem Vychodilem, a ukončena v roce 1968 Radokovou emigrací. V roce 1946 pro umělecké neshody z Divadla 5. května odchází, aby následně nastoupil do Divadla Satiry. Od roku 1947 pohostinsky režíroval v Národním divadle.\n\nV roce 1948 natočil svůj první film \"Daleká cesta\" o pronásledování Židů. Pro Radoka to bylo velmi citlivé téma přes které se chtěl vypořádat se svou osobní zkušeností. Film měl v zahraničí velký úspěch a získal řadu ocenění. V Čechách byl téměř ihned po premiéře stažen z distribuce, opět z důvodů rasového pronásledování, tedy „nevhodné“ tematiky. Druhý Radokův film \"Divotvorný klobouk\", který natočil v roce 1951, nebyl nakonec „doporučen“ k promítání, tedy neprošel cenzurou, a autor byl propuštěn ze Státního filmu, kde v té době působil.\n\nJediné divadlo, které bylo ochotno Radoka následně zaměstnat, bylo Vesnické divadlo, kde setrval až do svého nástupu do Národního divadla v roce 1956, za tzv. „tání“. Zde režíroval celou řadu úspěšných představení, která zásadně ovlivnila českou kulturu šedesátých let. V roce 1956 natočil Radok první český televizní film \"V pasti\". V témže roce také natočil svůj poslední film \"Dědeček automobil\", který měl velký ohlas jak v Československu, tak v zahraničí. V roce 1957 byl Alfréd Radok jmenován uměleckým vedoucím pořadů v československém pavilonu na Světové výstavě v Bruselu v roce 1958 a tím začala jeho éra spojená s Laternou magikou.\nŽivot Alfréda Radoka byl plný nečekaných zvratů. Po období naplněných usilovnou prací a zaslouženým úspěchem přicházelo velmi často zklamání ve formě vynucených odchodů z „etnických“, tedy „rasových“, a později „politických“ důvodů. Radokův osud spojený s Laternou magikou je toho typickým příkladem. Po obrovském celosvětovém úspěchu Laterny magiky v roce 1958 na Expo v Bruselu a následném založení samostatného divadla v Praze přišel nečekaný zvrat, jehož podnětem byla část Otvírání studánek do druhého programu divadla. Dne 5. května 1960 byl Alfréd Radok zbaven funkce uměleckého vedoucího, 5. července byl zbaven funkce šéfrežiséra a 17. července mu bylo oznámeno že 30. září končí v Laterně magice jeho pracovní poměr. Ještě na konci tohoto roku nastoupil Alfréd Radok do Městských divadel pražských, kde setrval až do roku 1965, ve kterém nastoupil již potřetí jako režisér do Národního divadla.\n\nDne 28. srpna 1968 emigroval Alfréd Radok s ženou a dětmi do Švédska, kde měl v tu dobu domluvenu pohostinskou režii v Göteborgu, který se stal následně jeho druhým domovem. Zemřel ve Vídni, kam přijel režírovat do Burgtheateru dvě aktovky Václava Havla.\n\nV roce 1991 byl vyznamenán řádem T. G. Masaryka III. stupně in memoriam.\nPrestižní české divadelní ceny nesou jeho jméno – Ceny Alfréda Radoka\n\nS manželkou a spolupracovnicí Marií (1922–2003), měli syna Davida, který je režisérem, a dceru Barbaru. Jeho bratr Emil Radok (1918–1994) byl také režisérem a Alfrédovým spolupracovníkem.\n\n\n\n\n\n"}
{"id": "109091", "url": "https://cs.wikipedia.org/wiki?curid=109091", "title": "Jan Melič", "text": "Jan Melič\n\nJan Melič, psáno též Johann Melitsch (7. května 1763 v Praze – 28. února 1837 ve Vídni) byl český lékař, porodník a sociální reformátor, profesor praktického porodnictví na lékařské fakultě Karlo-Ferdinandovy univerzity a primář pražské Všeobecné nemocnice. Od roku 1787 vedl \"Privat-Entbindungsanstalt\", ambulantní soukromou porodnici (později rozšířenou na ambulantní nemocnici pro chudé), již na vlastní náklady založil (zanikla pro nedostatek financí roku 1803). Zabýval se také demografickou analýzou a v roce 1790 publikoval první úmrtnostní tabulky na území Čech. Vymyslel také systém zdravotního pojištění pro méně majetné občany. Pro neshody s profesorským sborem lékařské fakulty i s dalšími zdravotnickými autoritami odešel kolem roku 1806 do Vídně.\n\n"}
{"id": "109096", "url": "https://cs.wikipedia.org/wiki?curid=109096", "title": "Motörhead", "text": "Motörhead\n\nMotörhead byla britská heavymetalová skupina, kterou roku 1975 založil baskytarista Lemmy. Ten skupinu vedl až do roku 2015, kdy zemřel a kapela ukončila svou činnost. Její název je odvozen ze slangového výrazu pro uživatele amfetaminu.\n\nBylo řečeno, že jejich zdrcující, hlasitý a rychlý styl heavy metalu byl na konci 70. let jeden z nejvíce průkopnických a nasvědčuje, že jejich míchání punk rockové rychlosti a postojů s tradičním heavy metalem vytvořilo speed metal a thrash metal (Lemmyho tvorbu ovlivnily punk rockové kapely z USA: MC5, Ramones a The Stooges). Jestli přímo tyto styly vytvořili je předmětem debat, velký vliv však měli nepochybně. 28. prosince 2015 umírá frontman Lemmy. Tímto umírá i jeho největší odkaz a dílo – Motörhead. Lemmyho smrt znamenala konec kapely.\n\n\n\nSkupina Motörhead vytvořila mimo jiné mnoho coverů písniček známých zpěváků či skupin, např.: „Enter Sandman“ od Metallicy, „Hellraiser“ od Ozzyho Osbourna nebo „Breaking the Law“ od Judas Priest.\n\n\n"}
{"id": "109102", "url": "https://cs.wikipedia.org/wiki?curid=109102", "title": "Zdeněk", "text": "Zdeněk\n\nZdeněk (nebo také Zdenek, Zděnek) je zkrácená podoba odvozená zřejmě ze staroslovanského jména Zdeslav – „zde je slavný“. Podle českého kalendáře má svátek 23. ledna.\n\nZdena, Zdenda, Zdenko, Zdeník, Zdeníček, Zdeněček, Zdenoušek, Zdenouš, Zdenál\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -1,2%.\n\nV roce 2006 se podle údajů ČSÚ se jednalo o 41. nejčastější mužské jméno u novorozenců\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\n\n\n\n"}
{"id": "109103", "url": "https://cs.wikipedia.org/wiki?curid=109103", "title": "Říčany", "text": "Říčany\n\nMěsto Říčany () se nachází v okrese Praha-východ, kraj Středočeský, při hranici hlavního města Prahy zhruba 20 km jihovýchodně od jejího centra. Žije zde obyvatel. Říčany protéká Rokytka a Říčanský potok, na jeho toku se ve městě nacházejí rybníky \"Marvánek\" a \"Mlýnský rybník\". Říčany prochází železniční trať 221 z Prahy do Benešova.\n\nV letech 2018 a 2019 z indexu kvality života vyplynulo, že Říčany jsou město s nejlepší kvalitou života v Česku.\n\nPodle Hájkovy kroniky se první zmínka o Říčanech vztahuje k roku 748, kdy byla svedena bitva o říčanský dvůr. Další písemná zmínka o obci pochází z roku 1289, ačkoli zdejší hrad na skále byl založen pány z Říčan již v období kolem roku 1260.\n\nBěhem husitských válek byl hrad dobyt a vydrancován Žižkovými vojáky. Husité na hradě zůstali, po jejich odchodu zůstal v majetku Pražanů a jeho význam klesal. V 80. letech 15. století ho získali Trčkové z Lípy a po roce 1516 nechali zpustnout. Ve zprávě z roku 1544 je uveden jako pustý.\n\nV pozdějších letech se Říčany staly opět prosperujícím městem, avšak během třicetileté války bylo město téměř úplně zničeno a některé okolní obce zanikly.\n\nMezi lety 2008 a 2012 počet obyvatel města vzrostl o více než 1500 osob a z 12 352 stoupl na 13 856 obyvatel.\n\nPo obecních volbách konaných na podzim roku 2014 i nadále ve funkci starosty města pokračoval Vladimír Kořen z uskupení Klidné město. Místostarosty jsou Zdeněk Hraba a Hana Špačková zvolení za stejné hnutí.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Říčany u Prahy \"(5306 obyvatel)\" byly v roce 1932 evidovány tyto živnosti a obchody (výběr):\nV obci Jažlovice \"(295 obyvatel, katol. kostel, samostatná obec se později stala osadou Říčan)\" byly v roce 1932 evidovány tyto živnosti a obchody: 2 hostince, kovář, 2 obchody s mlékem, obuvník, 2 obchody se smíšeným zbožím, 2 trafiky, velkostatek.\n\nVe vsi Kuří \"(319 obyvatel, samostatná ves se později stala součástí Říčan)\" byly v roce 1932 evidovány tyto živnosti a obchody: 2 hostince, kolář, kovář, 2 mlýny, pekař, 3 rolníci, sadař, 3 obchody se smíšeným zbožím, trafika, velkostatek.\n\nVe vsi Radošovice \"(1255 obyvatel, poštovní úřad, četnická stanice, sbor dobrovolných hasičů, samostatná ves se později stala součástí Říčan)\" byly v roce 1932 evidovány tyto živnosti a obchody: lékař, 3 autodopravci, 2 čalouníci, 3 obchodníci s dobytkem, obchod s gramofony, 3 holiči, obchod s hospodářskými potřebami, 6 hostinců, hotel Amerika, jednatelství kapelník, kolář, kosmetické přípravky, 3 krejčí, výroba lihovin, půjčovna masek, 3 obuvníci, 2 pekaři, pila, 5 řezníků, sadlář, 2 sklenáři, 9 obchodů se smíšeným zbožím, 2 výrobny sodové vody, stavitel, obchod se střižním zbožím, studnař, švadlena, technické potřeby, 4 trafiky, truhlář, obchod s uzenářským zbožím, 2 zámečníci, 2 zedničtí mistři, zubní ateliér.\n\nV obci Voděrádky \"(přísl. Krabošice, 258 obyvatel, samostatná obec se později stala součástí Říčan)\" byly v roce 1932 evidovány tyto živnosti a obchody: hostinec, kovář, mlýn, rolník, řezník, obchod se smíšeným zbožím, trafika, velkostatkář Mendl.\n\n\nJižní částí katastru města prochází dálnice D1. Městem prochází silnice I/2 z Prahy na Kutnou Horu, dále zda začíná směrem na Jesenici a zároveň končí ve směru od Úval okružní silnice II/101; a silnice II/107 \"Říčany\" – Velké Popovice – Kamenice – Týnec nad Sázavou. Silnice III. třídy jsou:\nMěsto Říčany leží na železniční trati 221 Praha – Benešov u Prahy. Jedná se o dvoukolejnou elektrizovanou celostátní trať zařazenou do evropského železničního systému, součást IV. tranzitního železničního koridoru. Doprava na ní byla zahájena roku 1871. Ke zdvojkolejnění došlo v roce 1903, elektrizaci pak v roce 1971. Po trati 221 vedou linky S9 (Praha hl.n. – Benešov u Prahy) a S29 (Praha-Vysočany – Strančice) v rámci pražského systému Esko. Stanici Říčany obsluhuje velké množství osobních vlaků, rychlíky projíždějí.\n\nPříměstské autobusové linky projíždějící městem vedly v roce 2011 do těchto cílů: Horní Kruty, Kostelec nad Černými lesy, Praha-Háje, Praha-Strašnická, Sázava, Suchdol , Chocerady, Jesenice, Louňovice, Mukařov (okres Praha-východ), Praha-Černý Most, Praha-Háje, Strančice , Doubek, Praha-Depo Hostivař .\n\nV roce 1991/1992 měla městská doprava Říčany v krajském jízdním řádu číslo 11171 a zahrnovala jedinou linku, s číslem 1, od ČSAD k Olivovně. Od 28. května 2000 byla městská linka ČSAD Praha-Vršovice zahrnuta do PID pod číslem 499 (licenční číslo 285499), bezprostřední okolí Říčan obsluhovalo ještě několik dalších linek s podobnými čísly (497 a 498). Od 14. června 2009 byly nahrazeny prodlouženými linkami PID 303, 385 a 428 ze vzdálenějších obcí. Dopravce Connex Praha, s. r. o.\n\nOd 3. září 2018 byly v Říčanech zavedeny mimo systém PID tři autobusové linky s bezplatným provozem, odlišené barvami:\n\nDále jsou od stejného data zavedeny tři školní linky, označované Š1 až Š3, rovněž s bezplatným provozem:\n\nDopravcem na všech šesti linkách je ČSAD Benešov a.s.\n\nV Říčanech se nachází celkem pět základních škol:\n\na dvě gymnázia:\nDále tři státní školky (Čtyřlístek, Srdíčko, U Slunečních hodin) a celá řada soukromých školek či tzv. dětských klubů (Kolovrátek, Landie, Magic Hill, Nemo, Pramínek a Sofie).\n\nI přes vybudování nové základní školy u Říčanského lesa (2010) se v současnosti (2014) Říčany potýkají s velkým nedostatkem kapacit škol a školek.\n\nMěsto Říčany se skládá ze sedmi částí na sedmi katastrálních územích:\nDo roku 2007 byla jako část obce vedena i osada Krabošice.\n\n\n\nSprávní obvod obce s rozšířenou působností Říčany zahrnuje celkem 52 obcí z toho tři města (Říčany, Kostelec nad Černými lesy a Mnichovice). Rozsah správního obvodu Říčany zahrnuje správní obvody obcí s pověřeným obecním úřadem Říčany a Kostelec nad Černými lesy.\n\n\n\n"}
{"id": "109106", "url": "https://cs.wikipedia.org/wiki?curid=109106", "title": "Karel Holubec", "text": "Karel Holubec\n\nKarel Holubec (30. ledna 1906 Pržno – 6. ledna 1977 Třebíč) byl český lékař a vědec.\n\nKarel Holubec se narodil 30. ledna 1906 v Pržně na Valašsku v rodině vesnického učitele Josefa Holubce. V dětství se u něj projevil výjimečný talent pro cizí jazyky. V měšťanské škole plynně hovořil německy, italsky i francouzsky. Díky nadaci pro osiřelé děti mohl vystudovat gymnázium ve Valašském Meziříčí a tam se také zrodila jeho velká touha stát se cestovatelem a poznat Orient. Získal stipendium na filozofické fakultě Karlovy univerzity, kde byl zapsán ke studiu orientalistiky. Matka si přála, aby se stal lékařem a tak po třetím semestru přešel na lékařskou fakultu. \n\nDo lékařské praxe uvedl Karla Holubce MUDr. Kudláč, chirurg Zemské nemocnice v Uherském Hradišti. Tam provedl zcela unikátní operaci chlapce s bodnou ranou v srdci. Dalším unikátním zákrokem bylo vyjmutí dvou hřebů z hlavy chlapce, které mu tam zatloukl jeho otec.\n\nV roce 1936 se stal asistentem MUDr. Jana Konečného, primáře chirurgického oddělení okresní nemocnice v Třebíči. Začátkem roku 1937, v rámci Výboru pro pomoc demokratickému Španělsku, inicioval a spoluorganizoval peněžní sbírku. Z výtěžku bylo zakoupeno zařízení a vybavení chirurgické polní nemocnice o 120 lůžkách, které bylo dopraveno do střediska Mezinárodních brigád do Albacete ve Španělsku. Tam Karel Holubec v dubnu roku 1937 vyjel z českou zdravotní skupinou. Spolu s ním odjela i jeho manželka Marie Holubcová, která si osvojila základy praxe válečné operační sestry – sálové instrumentářky. Dislokací do budovy opuštěného kláštera v Quadalajaře byl uveden v činnost 1. československý lazaret Jana Amose Komenského, v němž pracovala česká zdravotnická skupina pod vedením dr. Holubce. \n\nPo návratu se manželé Holubcovi skrývali před fašisty mezi personálem pražské Vinohradské nemocnice. Zde Holubec využil svých zkušeností válečného chirurga především při léčení tříštivých zlomenin. V roce 1945 se manželé vrátili zpět do Třebíče, kde Karel Holubec získal místo primáře chirurgického oddělení a později se stal ředitelem nemocnice. V roce 1946 byl habilitován prof. MUDr. Podlahou na lékařské fakultě Masarykovy univerzity v Brně. \n\nSvé zkušenosti ze španělské občanské války zúročil také v rozšiřování indikací pro krevní převody při léčení chirurgicky nemocných pacientů a je tak považován za jednoho z průkopníků transfuzní služby v Československu.\n\nV roce 1950 se zúčastnil s delegací československých lékařů studijní cesty po tehdejším SSSR. V roce 1955 byl vyslán jako expert na světovou konferenci o účincích atomového záření do Hirošimy a Nagasaki v Japonsku. Vydal několik knih, např. \"Případ Bikiny\" a \"Popel smrti.\" Vydání těchto odborných knih předcházelo roční studium oborů jaderné fyziky a chemie.\n\nV roce 1960 byl vyslán sekcí Organizace spojených národů do tehdejšího Belgického Konga, kde organizoval ve zdravotnickou pomoc obyvatelstvu. V letech 1961 a 1962 byl docent Holubec vyslán do Maroka a v letech 1967–1969 působil v Etiopii, kam jej rovněž doprovázela jeho žena Marie. Za svou expertní zdravotnickou činnost v zahraničí byl vyznamenán Mezinárodním Červeným křížem.\n\nDobře ovládal romštinu, navštěvoval cikánské rodiny a pomáhal jim kromě zdravotnické péče i s integrací do společnosti. Pod pseudonymem Jan Sobota vydal sbírku veršů ze starých cikánských básní a písní, které přeložil a přebásnil pod názvem \"Cikán zpívá jinak\". \n\nKarel Holubec ovládal 15 světových jazyků. Za svou celoživotní práci byl vyznamenán celou řadou státních a zdravotnických vyznamenání. \n\nMísto primáře třebíčské nemocnice zastával až do roku 1967. Zemřel v 71 letech na rakovinu. \n\nPo smrti doc. Holubce bylo jeho ženě Marii a dalším interbrigadistům uděleno čestné španělské občanství a Marie Holubcová obdržela v Madridu v r. 1996 z rukou Španělského krále titul \"Señora doña\".\n\nV roce 2017 vyšla kniha Stanislava Motla s názvem \"Peklo pod španělským nebem\", ta se věnuje osudům španělských interbrigadistů z českých zemí. Mimo jiné i Karla Holubce a jeho manželky.\nKarel Holubec napsal a publikoval více než 100 prací uveřejněných v odborných lékařských časopisech a více než 50 popularizačních článků. Je uveden jako spoluautor knihy \"Válečná chirurgie\" a sám vydal 4 knihy s lékařskou tematikou:\n"}
{"id": "109121", "url": "https://cs.wikipedia.org/wiki?curid=109121", "title": "Mistrovství České republiky v atletice (juniorské a dorostenecké)", "text": "Mistrovství České republiky v atletice (juniorské a dorostenecké)\n\nHistorie mistrovství ČR juniorů, juniorek, dorostenců a dorostenek (do roku 2005 včetně)\n\nV letech 1969 a 1970 byli mistři v kategorii juniorů a juniorek (tj. 18 až 19 let) vyhlášení podle umístění na Mistrovství ČR mužů a žen. Tehdy však do této kategorie spadali atleti do 21 let, proto nelze dosažené výsledky zahrnout do statistik. Pak následovala velice dlouhá přestávka. Mistrovství bylo obnoveno až v roce 1990. Dosavadními pořadateli byli Praha 6×, Ostrava 4× a Duniva nad Váhom, Jablonec nad Nisou, Plzeň, Třinec, Kladno, Liberec a Pardubice 1×. \n\nTaké mistrovství ČR v kategorii dorostenců a dorostenek (tj. 16 až 17 let) prošlo složitým vývojem. V letech 1969 a 1970 byli mistři vyhlášeni podle umístění na Mistrovství ČR mužů a žen. Dorost měl tehdy dvě kategorie a sice starší (do 18 let) a mladší (do 16 let). V některých letech se konala mistrovství zvlášť podle ročníku narození, v některých letech byly součástí mistrovství i víceboje. Současné věkové určení dorostenců platí od roku 1991. Dosavadními pořadateli (1969 – 2005) byla města Praha 10×, Jablonec nad Nisou a Plzeň 6×, Brno, Ostrava, Sušice, Třinec a Znojmo 5×. Ústí nad Labem a Pardubice 4×, Vlašim a Opava 3×. Čáslav, Dvůr Králové nad Labem, Jihlava, Kroměříž, Olomouc, Zlín a Liberec 2× a Bratislava, Hradec Králové, Karlovy Vary, Mladá Boleslav, Svitavy, Uherské Hradiště a Vyškov 1×. \n\nRekordy mistrovství\n"}
{"id": "109122", "url": "https://cs.wikipedia.org/wiki?curid=109122", "title": "Městská hromadná doprava na Slovensku", "text": "Městská hromadná doprava na Slovensku\n\nMěstská hromadná doprava na Slovensku se koncepčně velmi podobá městské dopravě v Česku (díky společné historii), její rozsah je však menší – nacházejí se zde dva tramvajové provozy, pět trolejbusových a nespočet autobusových. Příměstská železniční doprava není rozšířená, jako jediný takový systém lze označit tatranskou železnici, ta však obsluhuje spíše více měst a má hlavně turistický charakter.\n\nSlovensko má, jak již bylo zmíněno, pouze dva tramvajové provozy, a to větší v Bratislavě a menší v Košicích, oba dva jsou doplněny trolejbusovou a autobusovou sítí. V případě Bratislavy je tramvajová síť úzkorozchodná (rozchod kolejí činí 1000 mm), relativně hustá a vzhledem k potřebám města poddimenzovaná. Kritizován také bývá její technický stav. Po rezignaci na výstavbu metra mají právě tramvaje být zavedeny do největší městské části Petržalka. V Košicích je situace jiná, tramvaje tam nemají hlavní význam, zajišťují ale spojení do některých významných částí města a do Východoslovenských železáren. \n\nNěkterá krajská města, jmenovitě Žilina, Prešov či Banská Bystrica, mají vlastní trolejbusovou síť. Ta je páteřní, mívá většinou do deseti linek. Ostatní velká města, jako například Nitra či Trnava musí spoléhat na síť autobusů, na kterou jsou nasazovány i kloubová vozidla. Kromě těchto všech mají vlastní městskou autobusovou dopravu také i menší města, s méně než 50 000 obyvateli.\n\nTramvajový vozový park se skládá převážně z vozů československého původu, převažují tramvaje typů Tatra T3, K2 (jen Bratislava), KT8D5 (jen Košice) a T6A5. Ty jsou modernizovány, vznikly tak verze jako například T3G, K2G, K2S či T3Mod. Modernizace je jediným způsobem, jak alespoň částečně omlazovat vozový park, neboť zcela nové tramvaje objednávány nejsou. Většina tramvají jezdí v červeno-krémovém nebo reklamním nátěru.\n\nV trolejbusovém vozovém parku převažují vozy původem z 80. let (Škoda 14Tr a 15Tr). Zastoupeny jsou, jedině však v Bratislavě a Prešově, novější vozy typu Škoda 21Tr (pouze Bratislava), 24Tr (Prešov) a 25Tr (Bratislava i Prešov). Poslední dva typy jsou vyráběny ve spolupráci firem Škoda a Iveco Czech Republic (dříve Karosa). V případě 25Tr se jedná o kloubovou verzi trolejbusu 24Tr.\n\nV autobusové dopravě neexistuje jeden dominantně rozšířený typ autobusů (do roku 1990 jim byly vozy série 700 od české Karosy), ta sama si zde však nedokázala po nezávislosti země v roce 1993 získat takové postavení, jako má v sousedním Česku. Vozové parky jednotlivých měst se tak doplňovaly a stále doplňují autobusy od firem Solaris, Ikarus, Evobus, SOR, MAN či Novoplan.\n\n\n"}
{"id": "109125", "url": "https://cs.wikipedia.org/wiki?curid=109125", "title": "Nanumea", "text": "Nanumea\n\nNanumea je severozápadním ostrovem polynéského státu Tuvalu, skupiny devíti korálových atolů a ostrovů rozprostřených na území čtyř set mil Tichého oceánu. Má tropické zemědělství a velkou úlohu má i rybolov.\n\nLeží na jih od rovníku a na západ od mezinárodní datové hranice. Leží podél hranice takzvaného Polynéského trojúhelníku, na jih od Gilbertových ostrovů které jazykem i kulturou patří mezi Mikronéské.\nNanumea je klasický atol - skupina několika nízkých ostrůvků ležících na korálovém útesovém šelfu obklopující lagunu. Přibližně dvanáct kilometrů dlouhý a dva a půl kilometru široký atol s rozlohou suché země okolo 3,9 čtverečního kilometru. V roce 2002 s 664 obyvateli žijícími zejména v hlavní vesnici na severozápadním konci největšího z pěti ostrůvků tvořících atol - vlastní Nanumeamě. Jsou zde rozptýlená jednotlivá stavení napříč lagunou.\n\nDva největší ostrůvky, tvořící 90% suché půdy rozlohy atolu jsou Nanumea a Lakena.\nOstrovy tvořící atol Nanumea:\n\nNanumeané jsou Polynésané. Nanumeanský dialekt tuvalštiny je blízce příbuzný s ostatními západo-polynéskými jazyky včetně tokelauštiny, samojštiny a jazyky polynéských ostrovů odlehlých. Ačkoliv osm tuvalských komunit má výrazný přízvuk a některá slova odlišná, dialekty\ntuvalštiny jsou Tuvalanům vzájemně srozumitelné s výjimkou jazyka atolu Nui jehož obyvatelé mluví dialektem gilbertských jazyků (s výjimkou malých dětí, většinou tuvalanů z Nui, které také mluví tuvalštinou). S těmito výjimkami je tuvalština na Tuvalu obecně srozumitelná a používaná.\nAngličtina je dalším používaným jazykem, zejména v tuvalském hlavním městě a je též jedním z oficiálních jazyků ústřední vlády.\n\nJedním z nezanedbatelných zdrojů tuvalské ekonomiky je příjem z vývozu poštovních známek na filatelistické trhy. Platily zde jednak známky Tuvalu a také zdejší známky s označením NANUMEA - TUVALU.\n\nPodle legendy byly prvními obyvateli dvě ženy jménem Pai a Vau. Poté na ostrov přišel Tefolaha a převzal moc nad ostrovem.\nNanumeané slaví křesťanský svátek zvaný \"Pati\" což jsou první písmena fráze „den Tefalohy a Ježíše“.\n\n"}
{"id": "109126", "url": "https://cs.wikipedia.org/wiki?curid=109126", "title": "Okcitánie", "text": "Okcitánie\n\nOkcitánie je historická oblast na území dnešní Francie (s drobnými přesahy na území sousedních států); tvoří v zásadě jižní třetinu francouzského území.\n\nPřed sjednocením Francie (tj. „severní Francie“, Okcitánie a dalších, menších historických oblastí) se v Okcitánii používala okcitánština.\n\nOkcitánie sahá svou plochou hned do čtyř samostatných států, a to do: Francie (naprostá většina území), Itálie, Španělska a Monaka.\n\n\n"}
{"id": "109145", "url": "https://cs.wikipedia.org/wiki?curid=109145", "title": "Domenico Cimarosa", "text": "Domenico Cimarosa\n\nDomenico Cimarosa (17. prosinec 1749, Aversa – 11. leden 1801, Benátky) byl italský skladatel, ve své době jeden z nejznámějších hudebních skladatelů Evropy. Jako operní skladatel byl vyhledáván všemi evropskými královskými dvory od Neapole přes Vídeň až po Petrohrad, avšak v následujících letech byl zastíněn slávou Mozartovou.\n\nZdálo by se, že Domenico Cimarosa neměl žádné předpoklady, aby se stal prominentním evropským skladatelem, neboť v jeho rodině nebyli žádní hudebníci a poměry, v nichž se narodil, byly velmi chudé, hudební kultura v nich nebyla pěstována. Domenico byl synem kameníka a narodil se 17. ledna 1749 v malém městečku Aversa u Neapole. Jeho otec Gennaro Cimarosa se přestěhoval s rodinou do Neapole několik dní po narození syna. Získal tam zaměstnání na stavbě Palazzo Reale di Capodimonte. Při stavbě paláce otec však zahynul a zanechal vdovu Annu Francescu a malého Domenica bez prostředků.\n\nŠtěstím pro ně bylo, že žili v blízkosti kostela San Severa, v jehož klášteře získala Francesca zaměstnání jako pradlena a Domenico byl přijat do klášterní školy. Předčasně vyspělého a inteligentního chlapce si povšiml otec Polcano, klášterní varhaník, a začal jej vyučovat hudbě.\n\nV 11 letech byl na doporučení otce Polcana přijat na konzervatoř (Conservatorio di Santa Maria di Loreto), jednu z pěti obdobných škol zřízených pro sirotky a opuštěné děti. Ačkoliv nešlo o konzervatoř v dnešním slova smyslu, byla hudba nejdůležitější složkou života žáků (figlioli), neboť účinkovali při hudebních produkcích nejen v mateřském kostele, ale i v soukromých orchestrech a při jiných veřejných příležitostech.\nNa konzervatoři strávil 11 let. Studoval kontrapunkt, harmonii a skladbu. Kromě toho se stal zručným houslistou, talentovaným zpěvákem a virtuózním cembalistou. I poté co konzervatoř opustil, studoval dále zpěv u kastráta Giuseppe Aprile.\n\nJeho hlavní zaměřením již jako studenta však byla skladba. Jeho spolužáky v kompoziční třídě v r. 1771 byli např. Niccolò Antonio Zingarelli a Giuseppe Giordani. Další vzdělání mu poskytoval v r. 1771 Niccolò Piccinni.\n\nJiž v letech studia na konzervatoři zkomponoval řadu sakrálních děl a i svou první operu „Le stravaganze del conte“ (Výstřednosti hraběte), která byla poprvé provedena v Neapoli v Teatro dei Fiorentini během karnevalové sezóny 1771-1772, když bylo skladateli 22 let. Protože tehdy bylo zvykem, že hudebně dramatický večer měl tři části, doplnil dvouaktovou operu jednoaktovkou „Le magie di Merlina e Zoroastro“ (Merlinovo kouzlo a Zoroastro). Ačkoliv obě díla měla stejného autora i libretistu (Pasquale Mililotti) a zpívali je titíž zpěváci, jsou zcela na sobě nezávislá, a to jak s ohledem na příběh, tak i co se týče hudby. Jelikož však tehdy nebylo zvykem, aby jednotlivá dějství měla samostatné předehry, tak ani jinak samostatná opera „Le magie di Merlina e Zoroastro“ nemá žádnou předehru, interludium či sinfonii.\n\nNavzdory obrovské popularitě Piccinniho a Paisiella, kteří byli v té době zavedenými skladateli, obdržel Cimarosa od téhož divadla objednávku na sezóny 1773 („La finta parigina“ – Lest pařížanky) a 1776 („I sogni per amore“ – Sny lásky a „I matrimonio in ballo“ – Svatba v tanci). V roce 1776, kdy Piccini odjel do Paříže a Paiseillo do Petrohradu prudce, vzrostla v Neapoli popularita Domenica Cimarosy. V následující deseti letech totiž zkomponoval na objednávku pro různá neapolská divadla 24 oper.\n\nV r. 1778 obdržel Cimarosa první objednávku z Teatro Valle v Římě. Pro toto divadlo napsal v následujících dvaceti letech sedm oper a další dvě pro jiná římská divadla: Teatro Argentina a Teatro delle Dame. Podle papežského ediktu směli v římských divadlech účinkovat pouze muži. Ženské role tehdy byly zpívány kastráty. Obsazení v osmi operách psaných pro Teatro Valle tvořilo podle požadavku divadla pět osob a každá opera musela mít intermezzo, které však nemělo nic společného s komickými vložkami v operách typu opera seria na počátku 18. století jako byla např. nejslavnější z nich „La serva padrona“ Giovanniho Battisty Pergolesiho.\n\nPrvní velký úspěch Cimarosy byla opera „L'italiana in Londra“ (Italka v Londýně), která měla premiéru v Teatro Valle během karnevalové sezóny 1778–1779. Její obrovský ohlas přinesl objednávky z největších divadel Itálie a celé Evropy: Teatro alla Scala – Milán, Teatro Eretenio – Verona, Teatro della Pergola – Florencie, Teatro Regio – Turín, Ermitráž – Petrohrad, Burgtheater – Vídeň, Teatro Monizione – Messina, Teatro San Carlo – Lisabon, Teatro La Fenice – Benátky a Teatro Carignano – Turín.\n\nRoku 1779 byl Cimarosa jmenován mimořádným varhaníkem (bez honoráře) Královské kaple v Neapoli. V roce 1785 se stal druhým varhaníkem s měsíčním platem 8 dukátů s tím, že plat mu byl vyplácen, i kdyby z Neapole odcestoval. Roku 1780 byl jmenován maestrem na dívčí konzervatoři Ospedaletto v Benátkách. Roku 1782 zkomponoval pro Ospedaletto své oratorium Absalom, které je považováno za jeho nejkrásnější.\n\nV letech 1784 až 1787 žil převážně ve Florencii a psal výhradně pro divadla tohoto města. Hudební produkce těchto let je mimořádně bohatá a zahrnuje vážné i komické opery, kantáty a četná duchovní díla. Za zmínku stojí zejména „Cajo Mario“, tři opery na biblická témata: „Assalone“, „La giuditta“, „Il sacrificio d'Abramo“ a zejména komická opera „La ballerina amante“, která se těšila mimořádnému úspěchu.\n\nKateřina Veliká pozvala Cimarosu do Petrohradu, aby nahradil Giuseppe Sartiho ve vedení dvorní kapely v r. 1787. Cestou se Cimarosa zastavil i velkovévody toskánského Leopolda ve Florencii, který ho pozval, aby zahrál na nový tehdejší vynález – kladívkový klavír, nazvaný „stromento col piano e forte“, tj. nástroj se slabou i silnou dynamikou, který zkonstruoval kustod vévodovy sbírky hudebních nástrojů Bartolomeo Cristofori. Je téměř jisté, že v průběhu této návštěvy na dvoře Medicejských zkomponoval Cimarosa řadu svých cembalových sonát.\n\nJeho cesta do Petrohradu se podobala triumfální jízdě. Cestoval přes Parmu, Vídeň, Krakov a Varšavu a všude byl nadšeně vítán.\n\nNa dvoře Kateřiny II. pokračoval Domenico Cimarosa v řadě italských skladatelů, mezi nimiž jsou taková jména jako Francesco Onofrio Manfredini, Baldassare Galuppi, Tommasso Traetta a Giuseppe Sarti. Jeho opery byly dávány v carském paláci Ermitáž i v divadle paláce v Gatčině.\n\nKrátce po Cimarosově příjezdu však Kateřina angažovala Vincenteho Martína y Solera jako druhého kapelníka. Solerovy opery se zřejmě setkaly s větším ohlasem než opery Cimarosovy.\n\nOkázalá nádhera Kateřinina dvora počala upadat v roce 1791, kdy ekonomická krize donutila carevnu propustit většinu italských pěvců. Počet členů italského operního souboru klesl na tři. I když datum ani místo prvního provedení Cimarosovy skvělé jednoaktovky pro jednoho muže „Il maestro di cappella“ není známo, je velmi pravděpodobné, že to bylo právě zde, neboť vybavení souboru mu nic jiného neumožňovalo.\n\nAni Kateřina sama neprojevovala o Cimarosovu hudby žádný zájem a navíc Cimarosa nesnášel drsné ruské zimy, takže opustil Petrohrad okamžitě po vypršení kontraktu v roce 1791.\n\nPoté co strávil tři měsíce ve Varšavě přijel do Vídně krátce po smrti císaře Josefa II. Zde se dozvěděl, že jeho přítel a ochránce bývalý velkovévoda toskánský se stal mezitím císařem rakouským Leopoldem II.\n\nPro svou přátelskou povahu stal Cimarosa ve Vídni velmi populární. Byl zván do nejvyšší vídeňské společnosti a okouzloval i virtuózní hrou na cembalo. Císař Leopold jej ustanovil dvorním kapelníkem náhradou za Antonia Salieriho, který odešel na odpočinek.\n\nNa císařovu objednávku vznikla v r. 1792 nejznámější komická opera „Il matrimonio segreto“ (Utajená svatba) s námětem připomínajícím Smetanovu Prodanou nevěstu.\n\nLeopold II. zemřel krátce poté, co přikázal Cimarosovi opakovat její provedení na císařském dvoře.\n\nCimarosa ještě zhlédl představení svých oper v Burgtheatru („Amor rende sagace““ – Láska činí vynalézavým a „I traci amanti““ – Tráčtí milenci) a vrátil se na jaře roku 1793 do Neapole. Vedle dosavadních pravidelných příjmů byl nyní jmenován prvním varhaníkem Královské kaple s měsíčním platem 10 dukátů.\n\nV lednu 1799 obsadila Neapol francouzské republikánské vojsko a byla vyhlášena tzv. Parthenopská republika. Cimarosa se netajil sympatiemi k liberálnímu hnutí a složil vlastenecký hymnus na text Luigiho Rossiho, který byl uveden 19. května 1799 při slavnostním symbolickém obřadu pohřbívání královské vlajky. Koncem června se však král Ferdinand IV. vrátil do města, a Cimarosa se tak dostal do velmi obtížné politické situace. Na návrh otce Tanfana jako pokus o smíření zkomponoval kantátu na počest Ferdinanda, která byla provedena 23. září 1799.\n\nAčkoliv pak zkomponoval ještě několik děl oslavujících krále, ten mu nejenže nehodlal odpustit, ale nechal jej zatknout a uvěznit.\n\nNepochybně by byl popraven, jako se to stalo Rossimu, nicméně intervence vlivných přátel a příznivců, jako byli kardinál Consalvi, státní sekretář papežského dvora v Římě, kardinál Ruffo velitel královské vojenské posádky a Lady Hamilton, dosáhly jeho propuštění.\n\nCimarosa byl však donucen odejít z Neapole a uchýlil se do Benátek.\n\nSice pouze jednapadesátiletý, leč nemocný jednak z přepracování a jednak útrapami věznění, obdržel zakázku pro divadlo La Fenice. Tuto zakázku na tragickou operu o třech aktech „Artemisia“ již nedokončil. Domenico Cimarosa zemřel 11. ledna 1801.\n\nVzhledem k jeho mezinárodní proslulosti se záhy rozšířily pověsti, že Cimarosu nechala otrávit královna Marie Karolina (skutečná vládkyně Neapolského království). Pověsti se tak rozšířily, že vláda musela vydat 5. dubna 1801 oficiální zprávu dosvědčující, že Domenico Cimarosa zemřel přirozenou příčinou, kterou byla rakovina žaludku.\n\nPohřeb se konal v chrámu Chiesa di Sant'Angelo. Pohřbu se účastnili všichni významní občané Benátek a hudba byla provedena nejslavnějšími benátskými hudebníky bez nároku na odměnu. Ohromný sbor, který ve třech sekcích obsadil celou šířku chrámu, provedl dílo, které k této příležitosti zkomponoval Ferdinando Bertoni, maestro chrámu Basilica di San Marco.\n\nV Římě kardinál Consalvi uspořádal zádušní mši v chrámu Chiesa di San Carlo del Catinari, na které zaznělo Rekviem Domenica Cimarosy, rovněž za účasti špiček uměleckého života Říma. Kardinál Consalvi rovněž objednal Cimarosovu bustu od vynikajícího sochaře Antonio Canova, která byla nejprve umístěna v rotundě chrámu a později přenesena do galerie Campidoglio.\n\nCimarosova nedokončená opera „Artemisia“ byla poprvé hrána v Teatro La Fenice 17. ledna 1801, sedm dní po autorově smrti. Při této příležitosti se skladateli dostalo mimořádné pocty, když si obecenstvo vyžádalo, aby opona byla spuštěna v momentě, kdy skladatel napsal poslední notu.\n\nCimarosova proslulost v posledních letech jeho života byla bezpříkladná v italské opeře až do časů Rossiniho. Jeho lehkost, s jakou komponoval, vedla ke vzniku téměř šedesáti jevištních děl, převážně komického charakteru. Jeho opery byly prováděny na všech hlavních evropských scénách včetně Prahy, Kodaně, Stockholmu, Petrohradu, Hamburku, Londýně a Berlíně.\nJeho díla byla populární zejména ve Vídni a Eszterháze (Kníže Miklós Esterházy dal v 18. století postavit ve Fertőd v západním Maďarsku obrovský zámek, který se stal centrem uherského kulturního života.). Mezi roky 1783 a 1790 řídil Joseph Haydn provedení třinácti oper Domenica Cimarosy, z nichž některé byly provedeny vícekrát. Opera „L’italiana in Londra“ se v Eszterháze hrála nejméně 14x v průběhu pěti let.\n\nAčkoliv Cimarosa přepracoval některé své rané skladby, aby lépe vyhovovaly vkusu Neapole, měla jeho hudba široký mezinárodní ohlas. Některé jeho opery, zejména „Gli Orazi ed i Curiazi“ či „Il matrimonio segreto“, se dodnes objevují na repertoáru světových scén.\n\nCimarosa byl obdivován řadou vynikajících osobností 19. století. Eugene Delacroix si více cenil hudby Domenica Cimarosy než Mozartovy a Stendhal napsal, že by byl raději pověšen, než aby musel jednomu z těchto dvou dát přednost. Goethe slyšel poprvé některou z oper Cimarosy v Římě. Po svém návratu do Výmaru uvedl na tamní scénu opery „Le trame deluse“ a „Il matrimonio segreto“ a sám vytvořil hudební pásmo „Die theatralischen Abenteuer“ podle Cimarosovy opery „L’impresario in angustie“.\n\nCimarosa komponoval téměř výhradně vokální hudbu, a to z velké části hudbu operní. V jeho díle najdeme pouze dva nástrojové koncerty (pro cembalo a pro dvě flétny). Často hraný hobojový koncert není však jeho dílem. Na motivy Cimarosových cembalových sonát jej napsal australský skladatel Arthur Benjamin (1893 – 1960).\n\nCimarosova instrumentální díla jsou obecně blízká Mozartovu stylu. Ani ta však nezapřou silnou stránku Cimarosovy osobnosti. Např. střední věta cembalového koncertu B-dur obsahuje „recitativ“ a „árii“ a pokouší se přinést čistě instrumentálními prostředky dramatickou situaci doprovodu a sólového hlasu.\n\nVýjimku tvoří Cimarosova tvorba pro cembalo. Jeho 88 půvabných klavírních sonát pevně tkví v barokním stylu a jsou silně ovlivněny dílem Antonia Sacchini a dílem Sachiniho učitele Francesco Durante. Nicméně některé z nich obsahují melodické prvky typické pro pozdější klasické sonáty skladatelů vídeňské školy a jsou komponovány ve zřetelné klasické formě A-B-A. Avšak Cimarosa neužíval rozvoj melodického tématu ve smyslu klasické sonátové formy vídeňské školy. Setrval u staršího tvaru přinášejícího dvě oddělená témata v kontrastních podobách.\nLze se domnívat, že mnoho jeho cembalových sonát bylo původně zamýšleno jako dvouvěté či třívěté skladby. V rukopisech je naznačeno, které skladby mají být hrány po sobě bez přerušení. Nicméně platí, že Cimarosův cembalový styl je mnohem konzervativnější (a mnohem více barokní ve svém konceptu) než mnohem pokročilejší klasický styl jeho oper. I tak Cimarosa vytvořil cembalové sonáty, které oplývají pozoruhodnou invencí, ale nepopiratelně patří baroknímu repertoáru, zatímco jeho opery již předznamenávají klasickou éru.\n\nOrchestrální obsazení jeho raných prací sestává primárně ze smyčců, hoboje, lesních rohů a trubek. Jen příležitostně použil fagot a flétnu. Orchestr chápal jako nástroj k doprovodu vokálních hlasů a stěžejní roli dával smyčcům.\nV době svého pobytu v Rusku začal užívat také klarinety a jeho orchestr získává plnější a bohatší zvuk. To je zvláště patrné na opeře „Il matrimonio segreto“, kde velký orchestr se stává rovnocenným vokálním partům při dokreslení dramatického děje.\n\nCimarosa zřídka psal typické barokní „da capo“ árie. Jeho árie bývají složeny z několika částí kontrastními v rytmu, tempu i tónině tak, aby byla zvýrazněna dějová linie textu.\n\nAčkoliv Cimarosův harmonický slovník nepřekračuje konvence své doby, síla jeho hudby tkví v bohatosti melodické invence, brilanci a energii jeho rytmů a melodických motivů a v neustále živém orchestrálním doprovodu. Rozšířil hranice opery buffy prostoupením citem, jednoduchostí, elegancí a jemností. Svěžest a energie jeho hudby, neměla sobě rovna mezi jeho italskými současníky a historie jej bude soudit jako skladatele rovného skladatelům vídeňské školy.\n\n\n\n\n\n\n\n\n\n"}
{"id": "109147", "url": "https://cs.wikipedia.org/wiki?curid=109147", "title": "Saruman", "text": "Saruman\n\nSaruman (1000 Třetího věku – 3. listopadu 3019 T. v., Povodí, Kraj; ve Středozemi) je literární postavou čaroděje ze světa J.R.R. Tolkiena, Středozemě. Saruman Bílý (Curunír Lán v sindarštině) byl hlavou řádu Istari, kteří přišli do Středozemě jako vyslanci Valar ve Třetím věku (okolo r. 1000), později předsedal Bílé radě. Jeho jméno znamená „Dovedný muž“.\n\nSaruman byl napohled starý muž s černými vlasy. Ke konci Třetího věku však jeho vlasy zbělely (stálé však měl např. černé vousy na bradě). Byl vysoký, měl hluboké černé oči. Většinou se objevoval zahalen do kapuce v bílém plášti, později jej však změnil za pestrý plášť, který měnil barvy s tím, jak se odráželo světlo (Saruman Mnoha barev). \n\nSaruman nebyl ani člověk, ani elf (jak si lidé často mysleli), ale byl Maia z řádu Istari, oděn v těle muže. Jako takový byl Saruman nesmrtelný a velice mocný, jelikož neměl žádné hranice, kam až může zajít. Jeho největšími zbraněmi byla jeho moudrost a medový hlas.\n\nJeho hlavním zájmem byla magie a „hluboká umění“, zvlášť v kombinaci s mocí. Proto se také zajímal o Prsteny moci a dalekozraké palantíry. Rovněž byl hluboce vzdělán v historii Středozemě, vědě o královstvích jako Númenor, Gondor či Khazad-Dûm. Jeho hlas a projev byly neobyčejně přesvědčivé, mnohem více než pouhá rétorika. Když tuto moc použil, mohl ovládat srdce kohokoliv, a zasévat lži, jak mu bylo libo. V závislosti na vůli posluchače tato moc mohla trvat dokud mluvil, nebo vyklíčit v srdci posluchače a trvat navěky.\n\nDále byl znalý mechaniky a chemie, např. jeho „střelný prach“ použitý Uruk-hai. Své dominium Železný pas zcela proměnil v jednu velkou kovárnu. V tomto se pravděpodobně chtěl vyrovnat Sauronovi.\n\nJeho znalosti zasahovaly i do biologie – zkřížil skřety s lidmi, čímž vytvořil jednak muže se skřetí zlobou a proradností, jednak Uruk-hai s lidskou zdatností a schopností pohybovat se na slunci. \n\nSaruman se nepodobal Mithrandirovi jenom vzhledem, ale, alespoň ze začátku, i vlastnostmi. Na rozdíl od Mithrandira byl Saruman pyšný. Věděl, že je nejmocnějším z Istari, a dokonce pohrdal Radagastem Hnědým. Saruman nebyl žádným hlupákem: byl si vědom Gandalfovy moci a považoval ho za sobě rovného, a později, ke svému zármutku, i za mocnějšího, než byl on sám. Žárlil na Gandalfa, protože mu došlo, že Gandalf dostal od Círdana prsten ohně Naryu, a přesvědčoval sám sebe, že proti němu Gandalf intrikuje, aby zakryl své vlastní intrikování proti Gandalfovi a zbytku Bílé rady. Toto je možné považovat za příznak paranoie.\n\nJelikož před Gandalfovým „zmrtvýchvstáním“ byl považován za mocnějšího než Gandalf, lze předpokládat, že ovládal stejné druhy magie jako on, včetně vytváření ohně, světla a znalosti formulí.\n\nJe pravděpodobné, že Saruman zpočátku chtěl skutečně zničit Saurona a věřil svému poslání, ale jeho pýcha a arogance z něj později udělaly zrádce (mnoho služebníků Aulëho se stalo zrádci, např. i Sauron). Sarumanova zrada nebyla náhlá, ale odehrávala se pomalu. Saruman skrz palantír našel Saurona a komunikoval s ním, ten ho však přesvědčil a donutil, aby se stal jeho spojencem. Nakonec Saruman přesvědčil sám sebe, že neměl na vybranou, a že je pozdě se kát. To jej nakonec přimělo odmítnout Gandalfovu nabídku na odřeknutí se svých pletich, neboť Saruman by se Gandalfovi nikdy nepodřídil.\n\nCurumo, mocný Maia z lidu Aulëho (stejně jako Sauron), byl vybrán Aulëm, aby se stal jedním ze tří hlavních Maiar rovných Sauronovi, kteří na příkaz Manwëho měli jít do Středozemě pomáhat lidem a elfům v boji se Sauronem. Dobrovolně a první předstoupil před Valar, druhým byl Alatar a na rozkaz až Olórin jako třetí (Varda však řekla \"ne jako třetí!, což v Curumovi vyvolalo prvotní zášť). Podle valinorského postavení byl Curumo z Istari první a byl proto hlavou celého Řádu.\n\nKdyž byla r. 2463 zformována Bílá rada, Saruman se stal jejím vůdcem. Zhruba v té době začal vnímat Sauronův vzestup a začal mu závidět jeho moc, především Jeden prsten. Roku 2759 se Saruman usadil v Železném pasu, se svolením gondorského správce Berena. Ve své věži Orthanku také našel palantír, s nímž v té době nejspíš začal samovolně pracovat.\n\nRoku 2850 Gandalf vstoupil do Dol Gulduru a odhalil tam přítomnost Zla. Saruman však odmítl zaútočit na pevnost, neboť chtěl povolit Sauronovi postavit velkou pevnost a tím odhalit Prsten. Později však zjistil, že Sauron ví o místě, kde se Prsten nalézá, mnohem více než očekával, a proto r. 2941 konečně souhlasil s útokem na Dol Guldur\n\nZhruba v té době také Saruman vytvořil svůj vlastní prsten, ale jeho účel nebyl znám. V té době také začal sám komunikovat se Sauronem prostřednictvím palantíru, později podlehl a stal se tajným spojencem Mordoru. \n\nPoté, kdy Gandalf odhalil Sarumanovi místo, kde se Prsten nalézá, Saruman vyjádřil svoji touhu jej mít a přiznal se ke spojenectví s Mordorem. Když se k němu Gandalf odmítl přidat, uvěznil jej v Orthanku. Gandalf později uprchl a podal zprávu o Sarumanově zradě zbytku Rady.\n\nSarumanovy velké plány však zkrachovaly - jeho armáda skřetů prohrála v bitvě s Rohanem, později byl Saruman dokonce uvězněn ve své věži Orthank. Saruman a jeho služebník Červivec uprchli do Kraje, který ovládli a plánovali přeměnit v novou Sarumanovu základnu. Tu mu však zhatili místní hobité v Bitvě u Povodí, po níž byl Saruman zavražděn Červivcem. \n\nSaruman, jakožto Maia, ve skutečnosti nezemřel, ale jeho nahý duch se nyní bez jakékoliv moci potácí po Středozemi.\n\nVe filmu \"\" Petera Jacksona Saruman nebyl zavražděn v Kraji. Když Stromovous a enti zničili a obsadili Železný pas, byl Saruman uvězněn v Orthanku spolu s Červivcem a na vrcholku věže byl Saruman zavražděn Červivcem kvůli jeho ponižování. Sarumanovo tělo spadlo z vrcholku Orthanku a nabodlo se na ozubené kolo.\n"}
{"id": "109148", "url": "https://cs.wikipedia.org/wiki?curid=109148", "title": "Svatý Naum", "text": "Svatý Naum\n\nSvatý Naum (cca 840 – 910), žák svatého Cyrila a svatého Metoděje. Pocházel z urozené rodiny, ale rozhodl se vzdát bohatství a následoval věrozvěsty v jejich cestě na území Velké Moravy na pozvání knížete Rostislava.\nPo smrti svatého Metoděje a vyhnání jeho následovníků knížetem Svatoplukem z území Velké Moravy odešel spolu s ostatními na krátkou dobu do Bělehradu, pod ochranu bulharského vazala knížete Radislava, který jej později poslal společně s dalšími žáky věrozvěstů (např. svatým Klimentem Ochridským) do tehdejšího hlavního bulharského města Plisky, kde vytvořili známou Plisecko-preslavskou literární školu, jejímž žákem byl i sám bulharský panovník car Symeon.\n\nPozději se odebral šířit staroslověnskou liturgii na území Makedonie, tehdy náležejícího k Bulharsku, kde jižně od města Ochrid založil klášter, který dnes nese jeho jméno.\n\nLeží v nejjižnější části Severní Makedonie na břehu Ochridského jezera nedaleko pramenů řeky Černý Drim a hranice s Albánií. Svatý Naum jej založil okolo roku 905. Po většinu doby své existence byl významným kulturním centrem a poutním místem.\n\nKostel ležící na území kláštera je proslulý bohatou freskovou výzdobou a je plně zpřístupněn turistům. Jedná se o vyhledávané výletní místo, nachází se zde hotel, řada restaurací a rozlehlá pláž.\n\n"}
{"id": "109155", "url": "https://cs.wikipedia.org/wiki?curid=109155", "title": "Bramberk", "text": "Bramberk\n\nBramberk je 21 metrů vysoká kamenná rozhledna na 787 m vysokém stejnojmenném postranním vrcholu kopce Krásný v maxovském hřebeni Jizerských hor.\n\nPrvní, dřevěnou rozhlednu otevřela 4. srpna 1889 lučanská sekce Horského spolku. Nedaleko této třípatrové, 16 metrů vysoké věže byla roku 1892 přistavěna chata, která zde stojí dodnes. Věž však bývala kvůli špatnému počasí a nedostatku financí často nepřístupná. Proto se tentýž spolek rozhodl vybudovat na témže místě rozhlednu novou. Autorem projektu kamenné věže byl jablonecký stavitel Robert Hemmrich. Nová rozhledna je 21 metrů vysoká žulová věž, na jejíž ochoz ve výšce 18,5 metrů vede 96 schodů a která byla slavnostně otevřena 16. června 1912.\n\nV červenci 2015 byla rozhledna prohlášena za kulturní památku.\n\nOd ledna 2008 byla rozhledna i chata na Bramberku zavřená. Majitel pozemku v okolí rozhledny rozvěsil tabulky \"Vstup zakázán, soukromý pozemek\". Natáhl i dráty přes veřejné turistické cesty, které vedou na vrchol. V srpnu 2010 se rozhledna opět otevřela návštěvníkům, současným nájemcem je město Lučany nad Nisou.\n\nOd května do září je rozhledna otevřena o víkendech, během letních prázdnin dokonce denně.\nV případě nepříznivého počasí a špatné viditelnosti může být rozhledna uzavřena.\n\n"}
{"id": "109156", "url": "https://cs.wikipedia.org/wiki?curid=109156", "title": "Rhizaria", "text": "Rhizaria\n\nRhizaria je taxon jednobuněčných eukaryotických organismů na úrovni infraříše, jedna z přirozených skupin podříše SAR. Jejich vzájemná příbuznost byla odhalena roku 2002 jen díky molekulární biologii. Morfologicky i ekologicky je to velmi rozmanitá skupina, zahrnující zástupce bývalých, polyfyletických kmenů bičíkovců i kořenonožců.\n\nVětšina rhizarií má dva bičíky (i když u některých zástupců chybí) a panožky - kořenovité retikulopodie, tenké filopodie nebo axopodie. Nenacházíme u nich široké panožky (lobopodie) jako mají měňavky. Mnoho druhů si staví složité schránky, které se stávají součástí mořských sedimentů.\n\nRhizaria jsou většinou heterotrofní organismy bez chloroplastů, mitochondrie mají vnitřní membránu složenou v tubuly. Žijí volně, mřížovci jsou součástí mořského planktonu, dírkonošci tvoří benthos. Jen mezi zástupci kmene Cercozoa nalezneme druhy parazitické (např. nádorovky) nebo fotosyntetisující (Chlorarachniophyta, Paulinella chromatophora).\n\nV některých systémech byla Rhizaria považována za samostatnou říší (superskupinu), nezávislou na Chromalveolata. Současné zařazení do přirozené skupiny (kladu) SAR (syn. Harosa) bylo poprvé navrženo v roce 2007.\n\nNové fylogenetické studie, založené na molekulárních analýzách genomů a transkriptomů a snažící na bázi genetických mechanismů identifikovat postupné fenotypické inovace cytoskeletu, potvrdily, že recentní Rhizaria tvoří 3 zákldní linie – Retaria, Endomyxa a Filosa. Cercozoa (jak ve smyslu Cavaliera-Smithe, 1998, tak i Adla, 2005) byli potvrzeni jako skupina nepřirozená, Endomyxa jsou nově sesterští k Retaria (jak naznačovaly již analýzy z r. 2010).\n\nUvnitř retarií se nepotvrdila přirozenost skupiny Spasmaria (Acantharia + Taxopodida) jako sesterské k dírkonošcům (Foraminifera), postulované na základě společného výskytu stažitelných myonem. Taxopodida se nově odvětvují bazálněji a skupina sesterských Acantharea a Polycystina představuje do jisté míry obnovení původních mřížovců (Radiozoa/Radiolaria) v novém, poněkud užším vymezení, i když jejich přirozenost není potvrzena příliš silně.\n\nV Endomyxa našly pravděpodobně své umístění některé taxony, které měly v cérkozoích dlouho nevyjasněnou pozici na jejich bázi (Phytomyxea, Vampyrellida).\n\nVe skupině Filosa jsou dvěma hlavními liniemi Chlorarachniophyta/Chlorarachnea a Monadofilosa, je však nejasné, ke které z nich jsou sesterskou skupinou Granofilosea (a zda jsou vůbec přirození). Tremulida mají pravděpodobně bazální postavení ve Filosa, metromonády (Metromonadea)asi patří do Monadofilosa. V nich jsou pravděpodobně hlavními skupinami Ventrifilosa (obsahující diskomonády a Imbricatea) a sarkomonády (Sarcomonadea, obsahující cérkomonády a glissomonády), které se jeví ve většině nových analýz jako parafyletické.\n\nSoučasné představy o možné příbuznosti jednotlivých skupin zobrazuje následující fylogenetický strom:\n\n\n"}
{"id": "109158", "url": "https://cs.wikipedia.org/wiki?curid=109158", "title": "Bob Marley", "text": "Bob Marley\n\nBob Marley, celým jménem Robert Nesta Marley (6. února 1945, Saint Ann Parish, Jamajka – 11. května 1981, Miami, Florida, USA), byl jamajský zpěvák, skladatel a kytarista, který se stal mezinárodní hudební a kulturní ikonou, který ve svých skladbách mísil převážně reggae, ska a rocksteady. Začal v roce 1963 se skupinou The Wailers. Posléze vytvořil výrazný autorský a vokální styl, který později rezonoval s diváky po celém světě. Wailers vydali některé ze svých prvních reggae nahrávek s producentem Lee \"Scratch\" Perrym.\n\nPoté, co se Wailers v roce 1974 rozpadli, se Marley vydal na sólovou kariéru, přestěhoval se do Anglie a zažil vrchol vydáním alba \"Exodus\" v roce 1977, čímž získal celosvětovou reputaci a zvýšil svůj status jako jeden z nejprodávanějších umělců všech dob, s prodejem více než 75 milionů nahrávek. Album \"Exodus\" zůstalo v britských žebříčcích po dobu 56 po sobě jdoucích týdnů. Obsahovalo čtyři britské hitové singly: \"Exodus\", \"Waiting in Vain\", \"Jamming\" a \"One Love\". V roce 1978 vydal album \"Kaya\", které obsahovalo singly \"Is This Love\" a \"Satisfy My Soul\". Deska největších hitů, \"Legend\", vyšla roku 1984, tři roky po jeho smrti. Poté se stala nejlépe prodávaným reggae albem všech dob.\n\nV roce 1977 byla umělci na noze diagnostikována rakovina, které podlehl 11. května 1981 v Miami ve věku 36 let. Byl oddaným rastafariánem se smyslem pro duchovnost, což inspirovalo jeho hudbu. Je mu připisována popularizace reggae hudby po celém světě a také slouží jako symbol jamajské kultury a identity. Časopis Rolling Stone ho v roce 2004 zařadil na 11. místo v seznamu nejlepších hudebních umělců všech dob.\n\nBob Marley se narodil 6. února 1945 na farmě dědečka z matčiny strany v Nine Mile v Saint Ann Parish na Jamajce Norvalu Sinclairu Marleyemu (1885–1955) a Cedelle Booker (1926–2008). Norval Marley byl bílý Jamajčan původně ze Sussexu v Anglii, jehož rodina prohlašovala syrský židovský původ. Norval měl sloužit jako kapinán námořní složky Royal Marines; v době svého manželství s Cedellou Booker - Afro-Jamajčanky, tehdy 18leté, byl zaměstnán jako dozorce na plantáži. Plné jméno Boba Marleyho je Robert Nesta Marley, ačkoli některé zdroje dokládají jeho rodné jméno jako Nesta Robert Marley s vysvětlením, že když byl Marley ještě chlapec, tak jamajský pasový úředník prohodil jeho první a střední jméno, protože Nesta znělo jako dívčí jméno. Norval poskytoval manželce a dítěti finanční podporu, ale zřídkakdy je viděl, protože byl často pryč. Bob Marley navštěvoval Stepney Primary a Junior High School, která slouží pro zátoku Saint Ann. V roce 1955, kdy bylo Bobu Marleymu 10 let, zemřel na infarkt ve věku 70 let jeho otec. Marleyho matka se pak vdala za Edwarda Bookera, amerického státního úředníka, a tak měl Bob Marley od té doby dva americké bratry - Richarda a Anthonyho.\n\nMarley a Neville Livingston (později známý jako Bunny Wailer) byli v Nine Mile kamarádi už od dětství. Začali společně vystupovat na Stepney Primary a Junior High School. Marley se svou matkou domov v Nine Mile opustil když mu bylo 12 let a přestěhoval se do Trenchtown v Kingstonu. Cedella Booker a Thadeus Livingston (otec Bunny Wailera) měli společně dceru, která se jmenovala Claudette Pearlová a byla mladší sestrou jak Boba, tak Bunnyho. Nyní, když Marleyovi a Livingstonovi žili společně ve stejném domě v Trenchtownu, se jejich hudební zájmy prohlubovali a poslouchali nejnovější R&B z amerických rozhlasových stanic, jejichž vysílání na Jamajku dosáhlo a nové hudby - ska. Přesun do Trenchtownu se ukázal jako osudový a Marley se brzy ocitl ve vokální skupině s Bunny Wailerem, Peterem Toshem, Beverley Kelsoem a Junior Braithwaitem. Joe Higgs, který byl součástí úspěšného vokálního aktu Higgs a Wilson, sídlil na 3. St. a jeho zpěvák Roy Wilson byl vychován babičkou Juniora Braithwaita. Higgs a Wilson zkoušeli v zadní části domu mezi 2. a 3. ulicí a nedlouho předtím, než se Marley (nyní bydlící ve 2. ulici), Junior Braithwaite a ostatní shromáždili kolem tohoto úspěšného dua. Marley ani ostatní tou dobou nehráli na žádné nástroje a měli větší zájem být vokální součástí souboru. Higgs byl rád, že jim pomohl rozvíjet jejich vokály, ačkoli důležitější je, že začal Marleyho učit hrát na kytaru - a tak vytvořil základ, který později Marleymu umožnil složit některé z největších reggae hitů v historii žánru.\n\nV únoru 1962 nahrál Marley čtyři skladby, \"Judge Not\", \"One Cup of Coffee\", \"Do You Still Love Me?\" a \"Terror\", ve Federal Studios pro místního producenta Leslie Konga. Tři ze skladeb byly vydány na Beverley's s \"One Cup of Coffee\" pod pseudonymem Bobby Martell..\n\nRoku 1963 se Bob Marley, Bunny Wailer, Peter Tosh, Junior Braithwaite, Beverley Kelso, a Cherry Smith nazývali The Teenagers. Později název změnili na Wailing Rudeboys, poté na Wailing Wailers - v ten moment je objevil producent Coxsone Dodd a konečně pak na Wailers. Jejich singl \"Simmer Down\" pro Coxsonovův label se stal v únoru 1964 jamajským #1 nejprodávanějším singlem s odhadem 70 000 prodaných kopií. The Wailers nyní začali pravidelně nahrávat pro Studio One a pracovali se zajetými jamajskými hudebníky jako Ernest Ranglin (aranžér \"It Hurts To Be Alone\"), klávesista Jackie Mittoo a saxofonista Roland Alphonso. Okolo roku 1966 the Wailers opustili Braithwaite, Kelso a Smith, čímž zůstalo jádro - trio Bob Marley, Bunny Wailer a Peter Tosh.\n\nV roce 1966 se Marley se oženil s Ritou Andersonovou a společně nakrátko odjeli do USA poblíž bydliště jeho matky do Wilmingtonu v Delaware. Zde pracoval jako asistent v laboratoři pro DuPont a na montážní lince pro Chrysler pod jménem Donald Marley.\n\nAčkoli Marley vyrůstal jako katolík, tak se v šedesátých letech, kdy byl mimo vliv své matky, začal zajímat rastafariánství. Po návratu na Jamajku formálně na rastafariánství konvertoval nechal si narůst dready. \n\nPo finančním nesouladu s Doddem se Marley a jeho skupina spojila s Lee \"Scratch\" Perrym a jeho studiovou kapelou The Upsetters. Přestože spolupráce trvala méně než rok, nahráli to, co mnozí považují za nejlepší práci Wailers. Marley a Perry se rozešli po sporu ohledně přiřazení nahrávacích práv, ale zůstali přáteli a za čas opět spolupracovali\n\nRok 1969 přinesl další změnu v jamajské populární hudbě, ve které byl rytmus ještě více zpomalen. Nový beat měl pomalý, ustálený a tikající rytmus, který bylo možné poprvé slyšet v písni \"Do The Reggay\" od The Maytals. Marley se ještě více přiblížil k producentovi Leslie Kongovi, který byl považován za jednoho z hlavních tvůrců reggae. K nahrávkám Kong spojil Wailers s jeho studiovými hudebníky nazvanými Beverley's All-Stars, mezi které patřili basisté Lloyd Parks a Jackie Jackson, bubeník Paul Douglas (Paul Douglas) hráči na klávesy Gladstone Anderson a Winston Wright a kytaristé Rad Bryan, Lynn Taitt a Hux Brown. Jak píše David Moskowitz: \"Skladby nahrané v tomto složení ilustrovaly nejranější úsilí Wailers v novém stylu reggae. Zmizely trubky a saxofony dřívějších písní ve stylu ska a nyní se zde hrály instrumentální breaky na elektrickou kytaru. Nahrané skladby byly později vydány na desce \"The Best of The Wailers\", včetně písní \"Soul Shakedown Party,\" \"Stop That Train,\" \"Caution,\" \"Go Tell It on the Mountain,\" \"Soon Come,\" \"Can’t You See,\" \"Soul Captives,\" \"Cheer Up,\" \"Back Out,\" a \"Do It Twice\". \n\nMezi roky 1968 a 1972 Bob a Rita Marley, Peter Tosh a Bunny Wailer přestříhali některé starší skladby pod JAD Records v Kingstonu a Londýně ve snaze zkomerčnit zvuk Wailers. Bunny později tvrdil, že tyto skladby \"nikdy neměly být vydány na album...byly to jen ukázky nahrávek pro nahrávací společnosti\". V roce 1968 Bob a Rita navštívili skladatele Jimmyho Normana v jeho bytě v Bronxu. Norman napsal nějaké texty pro \"Time Is on My Side\" od Kai Windinga (kryté Rolling Stones) a také psal pro Johnnyho Nashe a Jimi Hendrixe. Třídenní jam session s Normanem a dalšími, včetně Normanova spoluautora Ala Pyfroma, přineslo 24-minutou stopu s Marleyho a Norman-Pyfromovými kompozicemi. Tato stopa je podle Reggae archiváře Rogera Steffense vzácná v tom, že byla ovlivněná spíše popem než reggae v rámci snahy dostat Marleyho do amerických žebříčků. Podle článku v \"The New York Times\" Marley na stopě experimentoval s různými zvuky, přijal styl \"doo-wop\" v písni \"Stay With Me\" a \"pomalý love song ve stylu umělců let šedesátých\" ve skladbě \"Splish for My Splash\". Umělec, který se ještě rodil mimo svou rodnou Jamajku - Marley - žil v roce 1972 v Ridgmount Gardens v Bloomsbury.\n\nRok 1974 se stal rokem, kdy z kapely odešel Peter Tosh i Bunny Livingstone a on byl donucen postavit nové Wailers (nyní přejmenované na Bob Marley & Wailers) včetně ženského pěveckého tria s Ritou v čele. Díky úspěchu s albem \"Natty dread\" se z něj stala hvězda celosvětového formátu.\n\nKdyž se v roce 1978 zranil při fotbalu, lékaři u něj zjistili zhoubné rakovinné bujení (patrně po otci zdědil predispozice k rakovině kůže, která je jinak u lidí černé pleti velice výjimečná). Byla mu nabídnuta operace, kterou odmítl, protože rastafariánská víra neuznávala „zásahy do lidského těla“. Bez ohledu na horšící se zdravotní stav stále koncertoval. V New Yorku vyprodal obrovskou Madison Square Garden. Na oslavu koncertního tažení vydal dvojalbum \"Babylon by bus\", jež je některými recenzemi označováno za jednu z nejlepších živých reggae nahrávek.\n\nPoslední vystoupení se odehrálo 23. září 1980 v Pittsburghu v rámci Uprising tour. Poslední píseň dozpíval s vypětím sil. Když se konečně rozhodl s nemocí bojovat a podstoupil radikální chemoterapii, při níž přišel o osm let nestříhané dredy, bylo už příliš pozdě. Při kondičním běhu v newyorském Central Parku v roce 1980 zkolaboval. Rakovina se rozšířila do jeho mozku, jater i plic.\n\nZemřel 11. května roku 1981 v nemocnici v Miami na Floridě, jeho poslední slova patřila jeho synovi Ziggymu \"Za peníze život nekoupíš\". 22. května po slavnostních obřadech v Kingstonu jsou jeho ostatky převezeny do rodného městečka, kde jsou do dnešních dnů uloženy v kopci Nine Miles. Byl pochován spolu se svou kytarou Gibson Les Paul, fotbalovým míčem, marihuanovým pukem, prstenem, který mu dal etiopský princ Asfa Wossen a biblí.\n\nSe svou manželkou Ritou, kterou si vzal v roce 1966, měl 3 společné děti a 2 adoptované.\n\nBob měl dalších 6 dětí s jinými ženami. \n\n\n\n\n\n\n"}
{"id": "109159", "url": "https://cs.wikipedia.org/wiki?curid=109159", "title": "KR", "text": "KR\n\nSpojení písmen K a R může mít různé významy:\n\n\n\n\n"}
{"id": "109164", "url": "https://cs.wikipedia.org/wiki?curid=109164", "title": "NB", "text": "NB\n\nSpojení písmen N a B může mít různé významy:\n\n\n\n"}
{"id": "109167", "url": "https://cs.wikipedia.org/wiki?curid=109167", "title": "TC", "text": "TC\n\nSpojení písmen T a C může mít různé významy:\n\n"}
{"id": "109170", "url": "https://cs.wikipedia.org/wiki?curid=109170", "title": "RH", "text": "RH\n\nSpojení písmen R a H může mít různé významy:\n\n\n\n"}
{"id": "109172", "url": "https://cs.wikipedia.org/wiki?curid=109172", "title": "Cigeľka", "text": "Cigeľka\n\nCigeľka (dříve Cigelka, rusínsky Цигелка) je obec a zřídlo minerální vody na severovýchodním Slovensku v okrese Bardejov s rusínským a romským obyvatelstvem. První písemná zmínka o Cigeľce pochází z roku 1414. V následujících staletích patřila do makovického panství. V obci je řeckokatolický chrám sv. Kosmy a Damiána z roku 1816, ve kterém – jak uvádí pamětní deska – v roce 1911 sloužil svou primici pozdější prešovský biskup Pavol Peter Gojdič, který zde působil. Cigeľka leží pod horou Busov (1 002 metrů nad mořem).\n\nMinerální voda Cigeľka má léčivé účinky. Za První československé republiky byly u pramene minerální vody zřízeny také malé lázně.\n\nV 19. století byla obec postižena vystěhovalectvím do Severní Ameriky z ekonomických důvodů, v roce 1947 se část obyvatel na popud sovětských úřadů přestěhovala na Ukrajinu, odkud se od šedesátých 20. století do počátku 21. století většina postupně vrátila na Slovensko.\n\nV posledních letech je Cigeľka ve větší míře navštěvována turisty, a to zejména z Polska, což bylo umožněno otevřením turistického pohraničního přechodu pro pěší.\n"}
{"id": "109174", "url": "https://cs.wikipedia.org/wiki?curid=109174", "title": "IN", "text": "IN\n\nSpojení písmen I a N může mít různé významy:\n\n\n\n\n"}
{"id": "109177", "url": "https://cs.wikipedia.org/wiki?curid=109177", "title": "PB", "text": "PB\n\nSpojení písmen P a B může mít různé významy:\n\n\n"}
{"id": "109178", "url": "https://cs.wikipedia.org/wiki?curid=109178", "title": "TL", "text": "TL\n\nSpojení písmen T a L může mít různé významy:\n\n\n\n"}
{"id": "109180", "url": "https://cs.wikipedia.org/wiki?curid=109180", "title": "PT", "text": "PT\n\nSpojení písmen P a T může mít různé významy:\n\n\n\n\n"}
{"id": "109182", "url": "https://cs.wikipedia.org/wiki?curid=109182", "title": "Re", "text": "Re\n\nZkratka RE může znamenat:\n\n\n"}
{"id": "109184", "url": "https://cs.wikipedia.org/wiki?curid=109184", "title": "TA", "text": "TA\n\nSpojení písmen T a A může mít různé významy:\n\n\n"}
{"id": "109186", "url": "https://cs.wikipedia.org/wiki?curid=109186", "title": "BA", "text": "BA\n\nSpojení písmen B a A může mít různé významy:\n\n\n\n\n\n"}
{"id": "109188", "url": "https://cs.wikipedia.org/wiki?curid=109188", "title": "XE", "text": "XE\n\nSpojení písmen X a E může mít různé významy:\n\n"}
{"id": "109189", "url": "https://cs.wikipedia.org/wiki?curid=109189", "title": "TE", "text": "TE\n\nSpojení písmen T a E může mít různé významy:\n\n\n"}
{"id": "109191", "url": "https://cs.wikipedia.org/wiki?curid=109191", "title": "Kliment Ochridský", "text": "Kliment Ochridský\n\nSvatý Kliment Ochridský (cca 830 – 27. července 916 Ochrid) byl žák svatého Cyrila a svatého Metoděje.\n\nPocházel ze Slovany obývaného území Makedonie. Kliment se s věrozvěsty zúčastnil cesty na Krym do země Chazarů r. 860 – 861 i návštěvy Chersonésu, kde se zúčastnil hledání a objevení ostatků papeže svatého Klimenta Římského (a přijal na památku tohoto mučedníka mnišské jméno). Později následoval věrozvěsty v jejich cestě na území Velké Moravy.\nPo smrti svatého Metoděje a vyhnání jeho následovníků knížetem Svatoplukem z území Moravy odešel spolu s ostatními na krátkou dobu do Bělehradu pod ochranu bulharského vazala knížete Radislava, který jej později poslal společně s dalšími žáky věrozvěstů, např. svatým Naumem, do tehdejšího hlavního bulharského města Plisky, kde vytvořili známou Plisecko-preslavskou literární školu. Tehdejší bulharský panovník kníže Boris Michail vyslal záhy Klimenta do Makedonie šířit staroslověnskou liturgii a daroval mu dvorce v Devoli a v okolí Ochridu. Zde založil Kliment slavnou literární školu a byl roku 893 ustanoven biskupem.\n\nSvou literární činnost zahájil Kliment brzy po smrti svatého Cyrila (Konstantina), mezi lety 870 a 880, kdy byl napsán Život Konstantinův. Tento nejvýznamnější původní výtvor rané slovanské literatury je zřejmě dílem právě Klimenta, ovšem s významnou účastí svatého Metoděje. Brzy po Metodějově smrti byl sepsán Život Metodějův, jehož autorem je bezpochyby Kliment.\nDále sepsal řadu textů pro církevní svátky k oslavě apoštolů, mučedníků, proroků a světců, pochvalná slova o Bohorodičce, o Janu Křtiteli, o některých z proroků a o některých zvláště uctívaných světcích (např. o svatém Klimentovi, římském papeži).\n\nOstatky svatého Klimenta jsou uchovavávány v Ochridu v katedrálním kostele svatého Klimenta a svatého Panteleimona. Jako světce jej uctívají jak pravoslavní, tak katolíci. V římskokatolickém kalendáriu je slaven jako jeden z druhů svatého Gorazda 27. července.\n\nJméno Klimenta Ochridského nese např. univerzita v bulharské Sofii.\n\n\n\n"}
{"id": "109192", "url": "https://cs.wikipedia.org/wiki?curid=109192", "title": "Železný pas", "text": "Železný pas\n\nŽelezný pas (sindarsky \"Angrenost\" či \"Nan Curunír\" – Čarodějovo údolí; ) je ve fiktivním Tolkienově světě Středozemi oblast na jižním konci Mlžných hor. Bylo to ohraničené místo v údolí, v jehož středu stála věž Orthank, jejíž nejznámější správce a později uzurpátor byl Saruman.\nŽelezný pas se nachází na jižním úpatí Mlžných hor a tvoří významné strategické opevněné místo v Rohanské bráně, průchodu mezi Mlžnými a Bílými horami. Nedaleko od Železného pasu pramení řeka Želíz, která zásobovala toto místo vodou. Byl situován uvnitř údolí a byl postupně opevňován. Uvnitř kruhovité hradby stála věž Orthank.\n\nŽelezný pas byl postaven Númenorejci v Druhém věku. Původně sloužil jako sídlo pro strážce Gondoru a pozorovatele hvězd, ale po příchodu čarodějů byl předán do správcovství jejich vůdci Sarumanovi.\n\nSaruman během svého pobytu Železný pas opevňoval a shromažďoval v něm své vojsko, které použil během Války o Prsten. V tomto období byl Železný pas rozkopán, stromy vykáceny a místo nich byly postaveny pece a kovárny. Vojsko bylo poraženo během Bitvy o Helmův žleb a Železný pas byl zničen Enty. Po válce byl pas svěřen entům pro znovuobnovení stromů a parku.\n\nOrthank byla věž uprostřed Železného pasu. Byla vybudována dávnými staviteli z Númenoru z černé, tvrdé a lesklé skály, která měla na vrcholku čtyři trčící rohy s úzkým prostorem mezi nimi, kde mohl stát člověk pět set stop nad planinou a pozorovat okolí.\n\nUvnitř věže bylo mnoho komnat, které sloužily jak k ubytování správců věže a návštěv, tak k uschování vzácných pokladů. Nejznámější a poslední správce věže byl Saruman Bílý.\n\nNázev Orthank mohl znamenat buď sindarsky „tesákovou horu“, nebo také v řeči Marky „vychytralou mysl“.\n\n"}
{"id": "109198", "url": "https://cs.wikipedia.org/wiki?curid=109198", "title": "CS", "text": "CS\n\nSpojení písmen C a S může mít různé významy:\n\n\n\n\n\n"}
{"id": "109203", "url": "https://cs.wikipedia.org/wiki?curid=109203", "title": "Mistrovství České republiky v atletice", "text": "Mistrovství České republiky v atletice\n\nMistrovství České republiky v atletice nepředstavuje jeden sportovní podnik, ale jedná se o několik samostatných závodů pořádaných pod záštitou Českého atletického svazu.\n\nJedná se o nejvyšší domácí soutěž. K účasti na závodech je potřeba splnit kvalifikační limit.\n"}
{"id": "109209", "url": "https://cs.wikipedia.org/wiki?curid=109209", "title": "Havajské ostrovy", "text": "Havajské ostrovy\n\nHavajské ostrovy je souostroví 95 korálových a sopečných ostrovů a 118 skal a útesů v Tichém oceánu, na kterém se nachází 50. federální stát Spojených států amerických Havaj s hlavním městem Honolulu na ostrově Oahu. Rozkládají se přibližně mezi 19° – 29° severní šířky a 154° – 180° západní délky. Havajské ostrovy jsou souostroví s největší rozlohou na celém světě. Na Havajských ostrovech lze najít více rekordních hodnot, jako např. nejvyšší štítovou sopku světa (Mauna Kea na ostrově Havaj), nejvyšší spící sopku světa (Haleakalā na ostrově Maui) a samotné Havajské ostrovy tvořící nejvyšší pohoří světa (měřeno ode dna oceánu).\n\nSouostroví vzniklo sopečnou činností nad oblastí oslabeného zemského pláště, ve kterém se nachází po milióny let horká skvrna (anglicky též \"hot spot\") přibližně v hloubce 52 kilometrů. Severozápadní ostrovy jsou starší, jelikož vznikly dříve, což se odráží i na jejich stupni erodovaného povrchu. V dnešní době je aktivní vulkanická činnost v posledních 200 letech pouze na ostrově Havaj a na podmořské štítové sopce Loihi, která zatím nevyrostla nad mořskou hladinu.\n\nOstrovy jsou štítové sopky, které jsou tvořeny z čedičových láv, což souvisí se složením magmatu v oblasti horké skvrny. Havajské souostroví je tak tvořeno převážně z gabra a diabasu.\n\nPrvní obyvatelé nejspíše připluli z Markéz a Tahiti snad ve 2.-5. století n. l. na kánoích s dvojitým trupem. Není vyloučeno, že někdy v 11. století přišla další vlna přistěhovalců a v 17. století se na ostrovy možná dostali Španělé. 18. ledna 1778 ostrovy objevil kapitán James Cook a pojmenoval je „Sandwichovy ostrovy\" (na počest tehdejšího britského ministra námořnictva hraběte ze Sandwiche), poté sem začali připlouvat i další Evropané a Američané. Král Kamehameha I. v roce 1810 založil Havajské království vojenským sjednocením všech ostrovů.\n\nV letech 1815-1817 se německý lékař a dobrodruh G. A. Schäffer marně pokoušel obsadit dva severní ostrovy pro Rusko-americkou obchodní společnost a podobně ztroskotaly i britské a francouzské pokusy. Přesto se zachovala ruská pevnost Jekatěrina z poloviny 19. století. Evropané patrně zanesli na ostrovy nové infekční nemoci, které zahubily téměř polovinu obyvatelstva. Od roku 1873 začal mezi nemocnými v leprosáriu na ostrově Molokaʻi působit vlámský kněz a misionář Damien de Veuster, který zde roku 1889 také zemřel. Roku 2009 byl prohlášen za svatého.\n\n25. února 1843 donutil Lord George Paulet havajského krále kapitulovat pod Britskou korunu, ale okupace byla po pěti měsících zrušena jeho velícím důstojníkem a 28. listopadu 1843 uznala Británie a Francie Havajské království jako nezávislý stát. Vztahy s USA byly zpočátku velmi dobré a od roku 1820 začali na ostrovy přicházet američtí misionáři. Také královská rodina se dala pokřtít. Americký vliv ale dále sílil, od roku 1875 byl zaveden bezcelní vývoz cukru do USA, které roku 1887 převzaly přístav Pearl Harbor na ostrově Oahu. Ve státním převratu 17. ledna 1893 povstalci složení převážně z občanů Spojených států svrhli královnu Havajského království Liliuokalani. Moci se chopil „Výbor občanské bezpečnosti\" a požadoval připojení k USA. S tím ale nesouhlasil americký prezident Grover Cleveland a 4. července 1894 byla vyhlášena Havajská republika.\n\nV roce 1897 americký prezident William McKinley souhlasil se smlouvou o anexi Havajských ostrovů, která byla sepsána kongresmanem Francisem Newlandsem. Japonské císařství tehdy vyslalo válečné lodě na Havaj na protest proti anexi. McKinley podepsal tuto rezoluci 7. července 1898 a ostrovy byly (nezákonně podle názorů oponentů) anektovány ve prospěch USA. 22. února 1900 byla Havajským ústavním zákonem založena územní vláda v čele s bývalým prezidentem Havajské republiky, Sanfordem Dolem. Japonským přepadením základny Pearl Harbor (1942) začala americká účast ve válce v Tichomoří a Havajské ostrovy byly pak významným bojištěm. Status státu USA získaly ostrovy na základě referenda 20. 8. 1959 a staly se v pořadí 50. státem USA. Roku 1993 odhlasoval americký kongres zákon, jímž se USA omlouvají za státní převrat z roku 1893.\n\nRoku 1968 postavila University of Hawaii pod vrcholkem vyhaslé sopky Mauna Kea na ostrově Havaj ve výšce asi 4200 m n. m. první zrcadlový dalekohled. O deset let později, když se vynikající astronomické podmínky na tomto místě potvrdily, vzniklo tam deset dalších optických a infračervených teleskopů, které dnes patří k největším na světě (Mauna Kea Observatories, Keckovy dalekohledy). V roce 2024 má zde být uveden do provozu dalekohled s primárním zrcadlem o průměru 30 metrů.\n\nNa skupinu osmi hlavních ostrovů navazuje v severozápadním směru v délce 1900 km šňůra ostrůvků, atolů Severozápadních Havajských ostrovů, které jsou jako americká námořní památka Papahānaumokuākea o rozloze přes 1,5 milionu km součástí světového dědictví UNESCO.\n\n"}
{"id": "109213", "url": "https://cs.wikipedia.org/wiki?curid=109213", "title": "Mlžné hory", "text": "Mlžné hory\n\nMlžné hory je název pohoří v Tolkienově legendárním kontinentu Středozemi. Původní název v angličtině je \"Misty Mountains\" v Sindarštině to je \"Hithaeglir\".\n\nPohoří je dlouhé 1280 km ze severu na jih (od hory Gundabad k Methedrasu) a odděluje Eriador a údolí Anduiny.\nNejvyššími horami jsou Gundabad, Methedras a Caradhras.\n\nVýznačné hory:\n\nMlžné hory samozřejmě nejsou jediné hory ve Středozemi, další jsou:\n\nV Mlžných horách pramení řeky:\n\n\nV prvním věku je vyzdvihl Melkor, aby bránil Oromëmu v jízdě, když se s elfy vracel do Valinoru.\n\nV Prvním věku byla také vyhloubena Trpasluj, trpasličí řečí Khazad-dûm, v elfštině nazývána Hadhodrond, které se v době zatemnění říkalo Moria.\n\nV druhém věku přecházeli Mlžné hory Elrond s Gil-galadem a Elendilem, když se svou skvělou armádou vycházeli do Bitvy na Dagorladu.\n\nKdyž se Isildur vracel zpět do Arnoru přes Mlžné hory, přepadli ho skřeti z Mlžných hor na Kosatcových polích na východní straně Anduiny. Pobili většinu jeho lidu, on unikl, ale když chtěl s Prstenem přeplavat Anduinu, sklouzl mu z prstu a byl zabit. Prsten našel později Deágol. Z té bitvy uniklo pouze pár lidí, jeden z nich, Isildurův panoš Ohtar, vzal rozlámaný Narsil a donesl ho do Imladris.\n\nJakmile Deágol našel Jeden prsten, Smeágol mu ho ukradl a Deágola chladnokrevně zabil.\nGluma vyhnali z jeho rodu a on dále putoval na vlastní pěst. Nakonec se prohrabal pod Mlžné hory a usadil se na ostrůvku uprostřed jezera v jeskyni pod Mlžnými horami.\n\nVe 4. - 5. kapitole knihy Hobit se vypráví o dobrodružství Bilba Pytlíka a jeho společníků pod Mlžnými horami.\n\nVypráví se tam o tom, jak se Bilbo Pytlík s Gandalfem a trpaslíky potřebují dostat přes hory, aby mohli pokračovat ve své pouti k Ereboru a Osamělé hoře. Když jdou po jedné cestě k průsmyku, dostihuje je velká bouře, bitva dvou obrů. Proto se schovávají do jedné jeskyně a netuší, že jsou na západním zápraží skřetí jeskyně. V noci je skřeti pochytají a všechny (až na Gandalfa) zajmou. Odvedou je před Velkého skřeta. Gandalf je ale zachrání a Velkého skřeta zabije mečem Glamdring - Vrahomlat. Posléze trpaslíky osvobodí a utíkají před skřety. Jenže Bilbo se bouchne do hlavy a upadne do bezvědomí. Probudí se a najde Prsten. Dlouho jde dál a konečně dojde ke Glumovu jezírku. Tam hrají hru na hádanky. Pokud Glum nebude znát odpověď na Bilbovu hádanku, vyvede ho ven. A pokud nebude znát Bilbo odpověď na Glumovu hádanku, Glum ho bude moct sníst. Nakonec se Bilbo zeptá, co to má v kapse a Glum samozřejmě nebude vědět. Smeágol se bude snažit najít Prsten, aby s jeho pomocí mohl Bilba zabít, Glum samozřejmě neví, že Prsten ztratil, ale když ho nenajde, dojde mu to a tak začne Bilba honit. Bilbo si ovšem nasadí Prsten a Glumovi zmizí. Aniž by ten o tom věděl, dovede ho k východu a tak se Bilbo dostane z podzemí. Nakonec najde Thorina a ostatní a vydají se na cestu dál.\n\nKdyž Frodo Pytlík dochází do Roklinky, zjišťuje, že tím jeho poslání ještě nekončí.\nDozvídá se, že se bude muset Jeden prsten zničit. Ten se dá zničit pouze v Hoře osudu a on sám se k tomu dobrovolně hlásí.\nHora osudu je na opačném konci Středozemě, aby se k ní dostal, musí přejít přes Mlžné hory.\nSamozřejmě by šlo se do Mordoru dostat Rohanskou branou a dál přes Rohan, nebo přes Jižní Gondor, ale obě cesty by byly nebezpečné kvůli Sarumanovi, nebo příliš dlouhé.\nA tak se 25. 12. r. 3018 vydává Společenstvo Prstenu na svou pouť.\nTrvalo jim celkem 16 dní, než se dostali ke Caradhrasu. Tam ale následovalo velké zklamání. Kapitola I. Dílu Pána prstenů s názvem „Prsten putuje k jihu“ popisuje velký sníh na Caradhrasu. Gandalf vyzradí všem nepřátelům ,že tam je tím, že rozdělá (pro Istari typický) modrý oheň.\nNakonec Společenstvo zvolí temnou cestu Morií, kde narazí na Durinovu zhoubu neboli balroga - dávného služebníka Melkora. Gandalf ho shodil z můstku v Khazad-dûm, ale balrog ho vzal s sebou do propasti.\nPozději Gandalf popisuje Aragornovi, Legolasovi a Gimlimu, jak s balrogem padal, až nakonec dopadl do míst, kde nekutali trpaslíci ale stvůry, které byly na světě dřív než Sauron a jak vyšel s balrogem po nekonečných schodech a bojovali spolu na vrcholku hor. Poté ho shodil zpět na nekonečné schody, které se zřítily, a jeho samotného odnesl orel.\n\n\n"}
{"id": "109218", "url": "https://cs.wikipedia.org/wiki?curid=109218", "title": "Banjole", "text": "Banjole\n\nBanjole je pobřežní vesnice v jižní části západní Istrie (Chorvatsko), 6 km jihovýchodně od Puly mezi zátokami Solin a Paltan. Adminstrativně náleží k opčině města Medulin v Istrijské župě.\n\nBanjole je rybářská vesnice s přirozeně chráněným přístavem, jejíž obyvatelé se živí rybolovem. Téměř každý dům má volný pokoj nebo vybavené apartmá. Ubytování je možné rovněž v penzionech a kempech. Pobřeží je členité, pokryté borovými lesy.\n\nV Banjole se nachází množství zátok, poloostrovů, přírodních pláží, sportovišť a rekreačních zařízení (tenisové kurty, turistické a cyklistické stezky, půjčovny loděk a motorových člunů). Možné je také sportovní rybaření.\n"}
{"id": "109222", "url": "https://cs.wikipedia.org/wiki?curid=109222", "title": "Dvacet tisíc mil pod mořem", "text": "Dvacet tisíc mil pod mořem\n\nDvacet tisíc mil pod mořem \"(1869–1870, Vingt mille lieues sous les mers)\" je jeden z nejznámějších románů francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Tento vědeckofantastický román tvoří druhý díl autorovy volné trilogie, do které ještě patří \"Děti kapitána Granta (1867–1868, Les enfants du capitaine Grant)\" a \"Tajuplný ostrov (1875, L'île mystérieuse)\". Mezi jednotlivými díly Vernovy trilogie však panuje časový nesoulad (viz Časový nesoulad mezi jednotlivými díly trilogie).\nČesky román vyšel poprvé roku 1877.\n\nPřeklad názvu je nesprávný, protože v originále jde o dvacet tisíc \"lieues\", což je starobylá jednotka délky, česky zvaná \"pěší hodina\" a odpovídá vzdálenosti, kterou člověk (kůň) ujde za jednu hodinu. V románu jednotka odpovídá francouzské metrické variantě a je dlouhá přesně 4000 metrů.\n\nRoku 1901 napsal německý spisovatel Robert Kraft pokračování pod názvem \"Die Ansiedlung auf dem Meeresgrunde\" (Podmořská osada).\n\nPříběh začíná roku 1866, kdy se v anglických listech objevila zmínka o jakémsi mořském netvoru ohromných rozměrů, který napadá lodě. Tímto úkazem se zabývali i vědci. Jedni říkali, že je to ponorka a druzí tvrdili, že se jedná o dosud neznámého tvora. Nakonec Američané vyslali na moře fregatu \"Abraham Lincoln\", která měla za úkol záhadu vyjasnit. Výpravy se zúčastnil také francouzský přírodovědec profesor Aronnax se svým sluhou Conseilem, kteří se na lodi seznámili s harpunářem Nedem Landem. Výprava byla dlouho neúspěšná, až jednou večer spatřila posádka světelnou záři vycházející kousek od lodi. Fregata se pokusila tvora pronásledovat a harpunovat. Najednou se však obluda otočila a plula ohromnou rychlostí směrem k lodi, se kterou se vzápětí srazila. Profesor Arronax, jeho sluha Conseil a harpunář Ned Land spadli do širého moře. Zachránili se na hřbetě obludy, o které však brzy zjistili, že to opravdu není ryba, ale ponorka. Z té vylezli čtyři muži, vtáhli je dovnitř a uvěznili v tmavé komoře. Příští den je tam navštívil jakýsi muž, který se představil jako kapitán Nemo, a oznámil jim, že se nacházejí v ponorce \"Nautilus\", kterou nikdy nesmějí opustit, aby nevyzradili její tajemství. Jako nedobrovolní cestující prožili při podmořské plavbě neuvěřitelné příhody, poznali netušené krásy mořského dna a poučili se o přírodních zvláštnostech oceánů.\n\n\nPřes tyto zážitky se zejména harpunář Ned Land nesmířil s tím, že by měl v ponorce strávit zbytek života. Vhodná chvíle k útěku nastala až nedaleko norských břehů. Ned přemluvil k útěku i profesora, který byl na Nema velice rozzloben, protože Nemo krátce předtím potopil válečnou loď \"„pozemských tyranů“\" (tj. koloniální mocnosti, které kapitán Nemo vyhlásil válku). Všichni tři zajatci uprchli z ponorky na člunu a zachránili je místní rybáři.\nZatímco o původu a dřívějším životě tajemného kapitána Nema se v knize již nic víc nedovíme (podrobnosti jsou uvedeny až v třetím díle trilogie Tajuplný ostrov), Nautilus je popsán poměrně detailně. Autorova fantazie se ale v knize drží v mezích technické pravděpodobnosti a proto román působí i dnes velmi přesvědčivě. Ponorka byla dlouhá sedmdesát metrů a v nejsilnějším místě široká osm metrů. Měla dvojitý plášť z ocelových plátů a její základní váha činila tisíc pět set tun. Systém nádrží (tj. jejich naplňování a vyprazdňování) umožňoval ponorce libovolně pod vodou stoupat nebo klesat, a to až do hloubky přes deset tisíc metrů. Ponorka byla řízena směrovým a hloubkovým kormidlem, která ovládal kormidelník z kabiny částečně vyčnívající nad palubu a vybavené dvěma čočkovitými okny zasklenými křišťálovým sklem. Za kabinou byl umístěn velmi silný reflektor.\n\nPohon lodi i četná další zařízení byla na elektřinu získávanou ze sodíkových článků (sodík byl doplňován na tajné základně na blíže neurčeném ostrově, kde byl též dobýván z mořské vody v blíže nepopsaném zařízení poháněném tepelnou energií, získávanou z uhlí z podmořského dolu). Elektrické ovládání bylo využito i pro dálkové ovládání strojovny z kormidelní kabiny. K ochraně vstupu do ponorky využíval kapitán Nemo možnost nabít elektrickým proudem zábradlí vstupních schodů. Napětí šlo zvyšovat libovolně do té míry, že mohlo způsobit smrt.\n\nŠroub ponorky byl poháněn obrovskými elektromagnety. Měl v průměru šest metrů, délku závitu sedm a půl metru a otáčel se až stodvacetkrát za sekundu. Díky němu mohla loď dosáhnout rychlosti až devadesát kilometrů za hodinu. Loď sice měla zařízení na výrobu kyslíku elektrolýzou vody, neměla však žádné zařízení, které by vzduch zbavovalo oxidu uhličitého, a proto bylo nutno ponorku větrat. Delší pobyt pod hladinou mohl tedy být pro posádku osudný (kritická situace nastávala po dvou dnech). Ponorka nesloužila jen k vědeckovýzkumým účelům, ale též jako hrozná zbraň. Kapitán Nemo zásadně útočil na protivníka obrněnou přídí ponorky, kterou dokázal prorazit boky válečných lodí a tak je potopit.\n\nKnihu \"Dvacet tisíc mil po mořem\" ilustrovali Alphonse de Neuville a Édouard Riou.\n\nRomán byl několikrát zfilmován.\n\n\n\n"}
{"id": "109223", "url": "https://cs.wikipedia.org/wiki?curid=109223", "title": "Poběžovice", "text": "Poběžovice\n\nPoběžovice (dříve Ronšperk, ) jsou město v severozápadní části okresu Domažlice. Leží v podhůří Českého lesa, nedaleko hranice s Bavorskem. Městem protéká potok Pivoňka. Žije zde obyvatel.\n\nPoprvé jsou Poběžovice připomínány v roce 1359, kdy patřily Zdeňkovi z Ronšperka spolu s blízkými statky Valtířovem, Vlkanovem, díly Šitboře a Starého Herštejna. Ronšperkové vybudovali první tvrz. Ve druhé polovině 15. století Dobrohost z Ronšperka vystavěl gotický hrad s hradbami a kostel, v němž byl roku 1506 pohřben, jeho náhrobní deska se dochovala dodnes. Roku 1502 byly Poběžovice povýšeny na město.\n\nRoku 1526 získali Poběžovice páni z Gutštejna, kteří je roku 1543 prodali bratrům ze Švamberka. V pobělohorské době byl majetek zkonfiskován královskou komorou. Dědictvím po Janu Jindřichovi z Bedenberka byl statek převeden do majetku dvorského rady a hejtmana hradeckého kraje Daniela Norberta Pachty z Rájova, po jehož smrti jej zdědila dcera Anna Feliciana, provdaná za Matyáše Bohumíra z Wunschwitz, který se vrátil z tureckého zajetí a dal v letech 1682–1695 hrad přestavět do podoby raně barokního zámku. V té době u něj pobýval sochař Jan Brokoff, uprchlý z Prahy před morem. Hned po příjezdu vyřezal dřevěné modeletto pro nejstarší sochu Jana Nepomuckého, odlitou roku 1683 do bronzu na Karlův most v Praze. Syn Bohumír Daniel panství zanedbával. Další majitelé se na zámku rychle střídali, za první pruské války roku 1741 sloužil dokonce jako vojenský lazaret.\nRoku 1844 byl držitelem Leopold Thun-Hohenstein, který proměnil zámeckou zahradu v anglický park. V polovině 19. století zde pobýval mladý Bedřich Smetana, který v rodině Thunů působil jako učitel hudby Leopoldových dcer.\n\nV roce 1864 zakoupil Poběžovické panství rod Coudenhovů za cenu téměř milion zlatých. Hrabě Heinrich Coudenhove-Kalergi působil jako vyslanec v Japonsku, kde se seznámil s krásnou Micuko Aojama, se kterou se oženil a v roce 1896 spolu přijeli do Poběžovic. Heinrich a Mitsuko měli 7 dětí. Z nich nejvýznamnější – Richard Mikuláš Coudenhove-Kalergi byl prvním prezidentem Panevropské unie. Coudenhovům byl všechen majetek roku 1945 zkonfiskován podle Benešových dekretů.\n\nV Poběžovicích žila početná židovská obec, která ale nepřežila nacistickou okupaci. Po roce 1945 došlo k odsunu většinového německého obyvatelstvo a město bylo dosídleno Čechy. Zámek spolu s panstvím byl po válce zabaven rodině Coudenhovů a zestátněn. Za komunismu Poběžovice kvůli své poloze na periferii upadají.\n\nV současnosti se Poběžovice stávají turistickým cílem nejen kvůli zpřístupněnému zámku a obnovenému židovskému hřbitovu, ale také kvůli krásné a neporušené přírodě Českého lesa.\n\nPoběžovice jsou sídlem pověřeného městského úřadu pro 12 okolních obcí. Po roce 1989 začalo město opět postupně vzkvétat, dochází k obnově historických památek, především zámku. V roce 1995 byly Poběžovice vyhlášeny městskou památkovou zónou.\n\nZ hlediska občanské vybavenosti je v Poběžovicích zdravotní středisko, lékárna, základní škola, Sbor dobrovolných hasičů s jednotkou PO II/1, pošta, knihovna, bankomat, obvodní oddělení Policie ČR , fotbalová hřiště, tenisové a volejbalové kurty, čerpací stanice, hotel, restaurace a vinotéka.\n\n\nPodle údajů ze sčítání lidu v roce 2001 žilo v Poběžovicích 1 757 občanů (zhruba o 100 více, než o 5 let později). Z tohoto počtu bylo 93,9 % obyvatel české národnosti, 1,9 % se přihlásilo k národnosti slovenské a 1,3 % k národnosti německé. Zbylé národnostní skupiny (Rómové, Moravané, Poláci, Ukrajinci) mají zanedbatelný počet příslušníků, přestože Romů žije ve městě pravděpodobně větší počet. 24,4 % občanů města bylo v roce 2001 věřících.\n\nPodle nejnovějších demografických údajů tvořily děti do 15 let vyjma 15,6 % populace města. Toto číslo je lehce nad republikovým průměrem. Průměrný věk občanů Poběžovic je relativně nízký: asi 34 let.\n\nÚdaje ze sčítání lidu v roce 2001 udávají v Poběžovicích 926 ekonomicky aktivních občanů. Nezaměstnanost dosahovala tehdy 3,8 %, což je velmi nízká hodnota. Největší podíl pracujících byl zaměstnán v průmyslu \"(31,4 %)\", následovalo zemědělství a lesnictví (11,3 % ) a obchod a školství, zdravotnictví (po 7,7 %). 7,2 % občanů bylo zaměstnáno ve stavebnictví, 7,1 % v dopravě, poštovních službách a komunikaci a 6,9 % ve státní správě.\n\nDomovní fond poběžovického katastru (zahrnující také místní části) čítal v roce 2001 394 domů, z čehož 337 bylo obydlených (85,3 %). Z obydlených domů bylo 290 domů rodinných a 38 domů bytových.\n\nVýměra katastrálního území města je 3018 ha. Z této plochy tvoří 64,1 % zemědělská půda s velkým zastoupením orné půdy. Lesy jsou na katastru města zastoupeny 27,1 %. 1,3 % katastru města tvoří zastavěné plochy.\n\nPoběžovice leží na křižovatce silnic druhé třídy č. 195 (Bor-Stráž-Hostouň-Klenčí pod Čerchovem-Babylon)\" a č. 196 (Meclov-Poběžovice).\n\nVe městě se střetávají železniční tratě Domažlice–Planá u Mariánských Lázní a Staňkov–Poběžovice. Na území města je železniční stanice Poběžovice a dvě zastávky v Zámělíči a Ohnišťovicích na trati Staňkov–Poběžovice.\n\nPoběžovice jsou přestupní zastávkou na mnoha místních autobusových tratích. Jedná se o linky Horšovský Týn-Poběžovice-Rybník, Klenčí pod Čerchovem-Poběžovice, Domažlice-Poběžovice-Vranov a Domažlice-Poběžovice-Mutěnín-Rybník.\n\n\n\n\n"}
{"id": "109234", "url": "https://cs.wikipedia.org/wiki?curid=109234", "title": "Borovice v Mařenicích", "text": "Borovice v Mařenicích\n\nBorovice v Mařenicích je památná borovice lesní (\"Pinus sylvestris\") se nalézá při silnici z obce Mařenice do obce Heřmanice v Podještědí, asi 1 km od Mařenic. Borovice je chráněna jako památný strom pro svůj vzrůst a jako krajinná dominanta.\n\n\n"}
{"id": "109235", "url": "https://cs.wikipedia.org/wiki?curid=109235", "title": "Dělnická strana", "text": "Dělnická strana\n\nDělnická strana (DS) byla extrémní, česká krajně pravicová národně-socialistická politická strana, která vznikla v lednu 2003 a která byla rozpuštěna 17. února 2010 rozhodnutím Nejvyššího správního soudu. Soud dovodil, že představovala bezprostřední riziko ohrožení demokracie, protože byla ideově navázána na nacionální socialismus a neonacismus a podporovala násilí. Proti tomuto rozsudku podala 15. března ústavní stížnost k Ústavnímu soudu České republiky, který ji ale 27. května 2010 odmítl a oprávněnost rozhodnutí Nejvyššího správního soudu potvrdil. Poté oprávněnost rozpuštění strany řešil Evropský soud pro lidská práva, který ale řízení 26. března 2013 vzhledem k procesní pasivitě stěžovatelů zastavil.\n\nStrana se označovala jako „národní“ či „lidová“, odmítala dělení na levicové a pravicové strany, jelikož to podle ní bylo \"„již přežité účelové dělení národa na dva tábory, jejichž vzájemné hašteření uměle vyvolává atmosféru účelné a názorově bohaté parlamentní debaty.“\" Politické strany spíše rozdělovala na národní a na liberální. V říjnu 2008 měla Dělnická strana přibližně 300 členů. V únoru 2009 měla strana, dle Chebského deníku, 600 členů. Dne 12. 1. 2010 uvedl předseda strany při soudním líčení o rozpuštění strany, že DS má okolo 950 členů.\n\nDělnická strana také vydávala noviny \"Dělnické listy\" a od 21. ledna 2009 provozovala internetovou televizi.\n\nStrana dlouhodobě kritizovala politické poměry v Česku po listopadu 1989, za hlavní znak své politiky považovala nekompromisní postoj proti všem formám korupce, proti politickým elitám. Poukazovala na rezignaci lidí na politický život země. Ve svém programu navrhovala například zrušení všech podpor pro přistěhovalce a zákaz homosexuálních sňatků. Chtěla také zavést určování národnosti obyvatel a jejího potvrzení do rodného listu a občanského průkazu a požadovala vystoupení z EU a NATO.\n\nHlavním bodem programu dělnické strany bylo řešení otázky nezaměstnanosti. V roce 2008 měla dále v programu reformu ústavních institucí (zrušení Senátu), zrušení státních dotací pro politické strany za poslanecké mandáty, zavedení odvolacího práva voličů vůči poslancům, přímou volbu prezidenta, větší samostatnost měst a obcí, zákon o domovském právu, zřízení „zemských hranic“ Moravy a Slezska, přehodnocení pomoci třetímu světu, zpřísnění ochrany kulturního a národního dědictví, přijetí zákona o ochraně života od početí až do přirozené smrti, znovuzavedení trestu smrti, rozšíření pravomocí policie, zavedení zákona zakazujícího veřejný prodej a propagaci pornografie, podporování mladých rodin a zajištění seniorům důstojných podmínek pro život, vrácení prestiže řemeslům, zjednodušení daňové soustavy a omezení byrokracie, reformu zdravotnictví, školství a rozvoj sportu a tělovýchovy.\n\nDS uváděla: „\"chceme nejen hájit zájmy tzv. obyčejných občanů (...), ale prosazovat principy tržního hospodářství a podporovat drobné české podnikatele a živnostníky.\"“ Vystupovala proti zaměstnávání cizinců, některým menšinám, zejména Romům a homosexuálům. Například místopředseda strany Štěpánek prohlásil v souvislosti s propouštěním v Tatře:\"„Propuštění cizinci musí být okamžitě deportováni do svých domovských zemí. Budou to věru dobře investované peníze, když zde nebudou, když se jich zbavíme, když zde není pro ně práce. Když není práce pro české lidi, tak by neměla být práce ani pro cizince,“\"\n\n17. října 2008 v reakci na, dle Dělnické strany, neúnosnou politickou situaci v ČR, způsobenou \"\"propojením politických špiček ČSSD a ODS na mafiánské prostředí kolotočářů a vrahů\"\" (viz Václav Kočka mladší, Bohumír Ďuričko, Václav Kočka starší) napsal tiskový odbor DS:\n\"(...) Za této krizové situace DS vyhlašuje nulovou toleranci k polistopadovému politickému systému, po jehož odstranění již delší dobu voláme. V praxi to znamená rozpuštění stávajících parlamentních stran a prošetření všech jejich zločinů po roce 1989. Tento revoluční zvrat si ovšem vyžádá celonárodní účast, a právě k ní naše strana bude v následujících dnech a týdnech obyvatelstvo země mobilizovat.\" Předseda strany tento výrok komentoval u soudu o zrušení strany: \"\"Ano. Polistopadový systém je dán v ústavě, ale pokud si to dobře pamatuji, byl v ní i komunistický systém. To neznamená, že byl zákonný,\"\" a \"\"Především nám jde o to, že je to systém, který preferuje imigranty, nepřizpůsobivé, přitom opomíjí slušné lidi. Prosazujeme tři pilíře politiky - národní, sociální a konzervativní. Oproti současné vládě máme jiné názory na naše členství v EU nebo NATO i na řízení ekonomiky.\"\"\n\nStrana byla registrována koncem prosince 2002 pod názvem Nová síla, na ustavujícím sjezdu 18. ledna 2003 však přijala název Dělnická strana. Na založení strany se podíleli bývalí představitelé SPR-RSČ a Republikánské mládeže; předseda DS Tomáš Vandas býval tajemníkem Republikánů Miroslava Sládka. Při založení deklarovala strana záměr „aktivní politikou konkurovat především KSČM“ a přihlásila se k „původním kořenům dělnického hnutí 19. století“. Při volbě prezidenta ČR na přelomu ledna a února 2003 navrhla Karla Gotta a následně „přivítala rozhodnutí pana Karla Gotta zvážit kandidaturu v přímé volbě“. Dělnická strana kritizovala vlády ČSSD jako „asociální“, podporovala odborářské protesty (zúčastnila se například demonstrace odborů proti vládním reformám v září 2003). Mimoto pořádala akce proti komunismu a Evropské unii.\n\nVe volbách do Evropského parlamentu 2004 obdržela DS 4 289 hlasů (tj. 0,18 %). V listopadových krajských volbách, kde kandidovala v šesti krajích samostatně a ve dvou v koalici, získala celkem 0,15 % hlasů (v Plzeňském kraji spolu s Pravou alternativou 0,83 %).\n\nPo volebním neúspěchu hledala Dělnická strana cestu ke spolupráci s podobnými subjekty: Národní stranou, Českým hnutím za národní jednotu, Národním sjednocením a Republikány Miroslava Sládka. Tzv. Národní pětka se ale kvůli rozepřím mezi NS a DS rozpadla a do sněmovních voleb 2006 nakonec členové DS šli na kandidátkách konzervativně-nacionalistické strany Právo a spravedlnost; v Pardubickém kraji byl lídrem předseda DS Vandas. Celkem PaS obdržela 12 756 hlasů (0,23 %).\n\nOd roku 2006 Dělnická strana začala propojovat své aktivity s aktivitami Národního odporu, potažmo Autonomních nacionalistů a navázala kontakty s německou neonacistickou politickou stranou NPD (Národně demokratickou stranou Německa).\n\nV roce 2007 aktivita Dělnické strany výrazně vzrostla. Ve spolupráci s nacionalistickými subjekty uspořádala řadu demonstrací proti komunismu, drogám, pozitivní diskriminaci, NATO atd. Po účasti členů DS na březnové demonstraci hnutí Národní korporativismus média upozornila na podobnost propagačních plakátů DS s materiály německé NSDAP. Na začátku února 2008 byly založeny \"Ochranné sbory\", které mají dohlížet a organizovat stranické akce.\n\nVe volbách do zastupitelstvech krajů 2008 postavila DS kandidátky ve všech krajích spolu s Demokratickou stranou sociální spravedlnosti na listině s názvem \"Dělnická strana – za zrušení poplatků ve zdravotnictví\" vyjma Plzeňského kraje, kde heslo znělo \"NE americkému radaru!\" Celkem získala 28 865 hlasů (0,99 %), nejúspěšnější byla v Plzeňském (1,47 %) a Pardubickém kraji (1,28 %), nejslabší výsledek měla v Jihomoravském kraji (0,56 %). Kandidát DS do senátu Stanislav Horňák obdržel ve volebním obvodě 81 Uherské Hradiště 2,88 % hlasů.\n\nBěhem posledních měsíců roku 2008 se většina pravicových radikálů (dle DS nacionalistů) v Česku sjednotila pod hlavičkou Dělnické strany a snažila se získat širší podporu veřejnosti.\n\nDne 17. března 2009 zahájila DS svoji kampaň \"Sociální politika jde pouze cestou nacionalismu\" Na počátku roku 2009 do strany vstoupil bývalý poslanec za SPR-RSČ Rudolf Šmucr.\n\nV říjnu 2009 projevila Dělnická strana zájem o vstup do Aliance evropských národních hnutí, které založila maďarská nacionalistická strana Jobbik. Členem této aliance je také například Britská národní strana, francouzská Národní fronta, belgická Národní fronta a italské fašistické Sociální hnutí - Tříbarevný plamen.\n\nDělnická strana patřila k nejaktivnějším subjektům na krajní pravici a ostře vystupovala proti Romům. Své mítinky a pochody často pořádala v místech, kde žije romská komunita.\n\nPrvního května 2008 uspořádala strana v Praze manifestaci, které se zúčastnilo zhruba pět set lidí, včetně některých údajně napojených na české neonacistické hnutí.\n\nKolem 300 příznivců Dělnické strany se sešlo v Hradci Králové, tato akce byla jedním z argumentů u soudu o zákazu dělnické strany.\n\nDne 28. 10. 2008 se sešlo kolem 300 členů Dělnické strany v Praze, aby si připomněly devadesáté výročí vzniku samostatného Československa.\n\nV Kladně se v roce 2008 sešlo asi tři sta příznivců krajně pravicové Dělnické strany a sdružení Autonomní nacionalisté na povolené Svatováclavské manifestaci.\n\nKoncem září Dělnická strana oznámila, že vyšle na žádost místních občanů „monitorovací hlídky“ Ochranných sborů na litvínovské sídliště Janov obývané z velké části Romy; po publicitě, již to vyvolalo, v sobotu 4. října 2008 na dvanáct členů OS-DS čekalo cca 70 Romů vyzbrojených tyčemi. Policie a strážníci je oddělili a zabránili střetnutí.\n\n18. října 2008 se v Litvínově konalo shromáždění asi tří set stoupenců DS, Národního odporu a Autonomních nacionalistů, protestujících mj. proti „diskriminaci Dělnické strany“. Poté, co starosta Milan Štovíček shromáždění rozpustil, dali se do pochodu na Janov a střetli se s asi 300 policisty. Tři policisté a jeden protestující byli zraněni.\n\nPočátkem listopadu oznámila Dělnická strana na 11:00 17. listopadu 2008 shromáždění na náměstí Míru v Litvínově pod názvem „Proti pozitivní diskriminaci a policejnímu násilí“. 7. listopadu oznámil člen Autonomních nacionalistů Jiří Bunda pozdější pochod z Litvínova do Janova. Městský úřad je nezakázal a vydal varování občanům před nepokoji a pouličními potyčkami.\n\nShromáždění na náměstí se zúčastnilo 500 až 700 radikálů. (údaje o celkovém počtu všech osob včetně radikálů se liší od 500 ke 1500). Předseda DS Tomáš Vandas v projevu vyjádřil obavu nad osudem České republiky, která by se neměla stát „žumpou a útočištěm pro migranty z celého světa“, a ostře napadl ministryni Džamilu Stehlíkovou (bez portfeje, zodpovědná za menšinovou problematiku) a Ivana Langra, který navrhl rozpuštění DS. Jiní řečníci kritizovali vládu, že nutí Čechy žít s Romy místo toho, aby učila žít Romy s Čechy. Litvínovské radnici vytkli, že neromští obyvatelé Janova u ní nemají zastání a že v souvislosti se sídlištěm selhala.\n\nPřed třetí hodinou, po ukončení shromáždění na náměstí Míru, se několik set účastníků demonstrace vydalo na pochod organizovaný Autonomními nacionalisty do sídliště Janov. Účastníci skandovali například hesla „Nic než národ“, „Čechy Čechům“ a „Češi, pojďte s náma“, někteří drželi české vlajky, prapory Dělnické strany a Autonomních nacionalistů.\n\nPochodu přehradila cestu policie v celkové síle 1000 mužů. Poté proběhl nejtvrdší střet radikálů s policií v Česku od zasedání světových finančních institucí v Praze v září 2000. Příznivci Dělnické strany se dvě až tři hodiny pokoušeli dostat na sídliště Janov. Podle sdělení policie před sedmou večer bylo 14 zraněných (sedm policistů, sedm extrémistů) a po zásahu zápalnou lahví vyhořela dodávka městské policie Citroën Berlingo; další tři automobily byly poničeny. Mostecká nemocnice ošetřila 16 zraněných (deset policistů a šest civilistů). Policie celkem zadržela 23 radikálů, jedenáct obvinila z výtržnictví a jednu ženu z výtržnictví a podněcování k nenávisti vůči skupině osob nebo k omezování jejich práv a svobod. Zásah policie podle neodborných prvotních odhadů stál mezi 20 a 40 miliony korun.\n\nPředseda DS Vandas označil shromáždění na náměstí Míru za úspěšné; podle něj vinu za následný střet nese jednoznačně policie, která zaútočila na pokojný pochod. 18. listopadu podal místopředseda DS Petr Kotáb trestní oznámení na policisty velící zásahu proti pochodu do Janova. Podle DS se Policie České republiky dopustila zneužití pravomoci veřejného činitele, násilí proti skupině obyvatel a proti jednotlivci a nejméně dvou dalších trestných činů. DS argumentuje, že podle zákona o policii \"„před použitím donucovacích prostředků je policista povinen vyzvat osobu, proti které zakročuje, aby upustila od protiprávního jednání, s výstrahou, že bude použito donucovacích prostředků“\" a použít donucovacích prostředků je možné \"„pouze v zájmu ochrany bezpečnosti osob, své vlastní a majetku a ochrany veřejného pořádku proti osobě, která je ohrožuje, a to pouze k překonání odporu osoby, která se chová protiprávně.\"\n\nPolicie tato obvinění odmítla: \"„Zákrok byl profesionální a ve všech směrech v souladu se zákonem.“\" Policie dále tvrdila, že zasáhla kvůli tomu, že radikálové nedodrželi povolenou trasu. Premiér Mirek Topolánek policii pochválil: \"„Jsem zastáncem velmi tvrdého přístupu. Je to velmi nebezpečné. Člověk nemá nikdy v takovém případě uhnout a je třeba zabránit jakémukoliv excesu. V tomto smyslu se domnívám, že policie splnila svůj úkol.“\"\n\nPodle rozsudku Nejvyššího správního soudu ve věci rozpuštění strany bylo jednoznačně prokázáno, že účastníci byli ozbrojeni (kameny, tyčemi, obušky, pyrotechnikou) a útočili na policisty. Není tedy pravdivá interpretace události Dělnickou stranou, podle které naopak policie napadla neozbrojené účastníky pochodu.\n\nOndřej Cakl, představitel občanského sdružení Tolerance a občanská společnost zabývající se pravicovým extremismem, kritizoval postup policie a vyjádřil obavy z nárůstu útoků a radikalizace pravicových extrémistů skrývajících se pod činností Dělnické strany. Děsí jej, že část obyvatel sídliště Janov podporovala Dělnickou stranu během potyček s policií, a je přesvědčena, že DS je schopna pomoci řešení problémů na jejich sídlišti. Podle jeho názoru měla být demonstrace zakázána, jelikož bylo jasné, že není svolána pro účel, pro který byla povolena, a policie měla rozpustit demonstraci již v počátcích, protože již na náměstí Míru zazněly rasistické projevy.\n\n10. ledna 2009 asi osm desítek příznivců DS v Kopřivnici protestovalo proti hromadnému propouštění v automobilce Tatra.\n\n5. prosince 2008 navrhl ministr vnitra ČR Ivan Langer vládě zrušení Dělnické strany, o němž hovořil již dříve. Komentoval to: „\"Pohár trpělivosti s Dělnickou stranou přetekl. Jako jednu ze svých priorit jsem při nástupu do funkce uvedl boj proti všem formám extremismu, rasové či jiné nesnášenlivosti. (...) není možné, aby se pod rouškou svobodné soutěže skrývala uskupení, která nejsou slučitelná s demokratickým myšlením.\"“ Premiér Mirek Topolánek se po střetu v Litvínově ze 17. listopadu 2008 veřejně postavil za zrušení Dělnické strany: \"„Určitě ministra Langera v jeho návrhu podpořím (...) Takové excesy, které se staly v Litvínově, je třeba postihovat velmi tvrdě.“\"\n24. listopadu 2008 vláda České republiky požádala Nejvyšší správní soud o rozpuštění Dělnické strany. Bylo to poprvé, kdy se tak stalo z politických a ne formálních důvodů jako neposkytování účetní uzávěrky.\n\nTomáš Vandas tvrdil, že argumenty vlády byly chabé a jedinou nezákonností, ke které vláda dodala důkazy, je nenahlášení pochodu Hradcem Králové v srpnu 2008. V závěrečné řeči během soudu řekl: \"\"Nikdy jsme neporušili základní ústavní principy. Nikdy jsme nevyzývali ke svržení vlády násilnou cestou. Pokud by došlo k rozpuštění jen proto, že nebyla nahlášena akce, byli bychom svědky rozhodnutí na politickou objednávku pana Langra, který je zaskočen naší popularitou,\"\"\n\nKlára Kalibová kritizovala vládní návrh, především jeho nedostatečnou přípravu a tvrdí:\"Neonacisty infiltrovaná partaj má být rozpuštěna proto, že opakovaně porušila zákon o právu shromažďovacím. To, že strana je trojským koněm Národního odporu a že zcela cíleně rozdmýchává etnickou a náboženskou zášť za účelem politického zisku, stojí jaksi mimo vládní návrh\"\n\nDělnická strana označila Langerův návrh za politický krok, jehož cílem je likvidace opoziční politické strany. Předseda Tomáš Vandas řekl, že návrh je důkazem, že politici se Dělnické strany bojí: \"„Chápu to jako snahu zastrašit naši stranu. Pokud si ale někdo uvědomí, že v krajských volbách nás letos volilo zhruba 29 tisíc občanů, tak ten nárůst je patrný. Tento návrh ministerstva považuji za absurdní, Dělnická strana nikdy neporušila žádný zákon. Doufám tedy, že Nejvyšší správní soud, který bude pravděpodobně případ projednávat, nepodlehne politickému tlaku.“\" O eventualitě zákazu, již pokládá za nepravděpodobnou, uvedl: \"„Nicméně bychom určitě v aktivitě nepřestali, politickou činnost bychom vyvíjeli dál.“\"\n\n11. listopadu 2008 Vandas podal na ministra vnitra trestní oznámení za zneužití pravomoci veřejného činitele; uvedl v něm, že Langer porušil také Listinu základních práv a svobod, protože se DS snaží poškodit jako opoziční demokratickou stranu. Langer reagoval: \"„Postupuji podle zákona. Udělal jsem správnou věc!“\"\n\n6. prosince 2008 asi hodinu protestovalo 300 příznivců DS během 19. kongresu ODS na náměstí OSN ve Vysočanech v Praze. Předseda Dělnické strany Tomáš Vandas ve svém, ve více než půl hodinovém projevu, přirovnal současnou vládu ke komunistickému režimu, který také zakazoval opoziční názory. \"„Komunisté likvidovali svou opozici a nazývali ji buržousty a kulaky. Současná vláda nás pro změnu nazývá extremisty, neonacisty a už jsem četl, že jsme i nacisté.“\" V jeho projevu byli terčem kritiky především Ivan Langer, Mirek Topolánek, Džamila Stehlíková a Karel Schwarzenberg. Ministra vnitra Ivana Langra nazval hlavním nepřítelem Dělnické strany, neschopným, zkorumpovaným a všeho schopným kariéristou a parazitem a připomněl články MF DNES o jeho vazbě na Františka Mrázka. Zmínil ekonomickou krizi, která se podle něj nejvíc dotkne důchodců a nemocných. \"\"Chodíte se na takové kongresy nacpat za naše peníze,\"\" volal Vandas směrem k účastníkům kongresu ODS. Přidal, že jeho strana chce obnovit trest smrti a vystěhovat všechny lidi, kteří v Česku žijí nelegálně. Slíbil, že až se Dělnická strana dostane k moci, zatočí s nevládními organizacemi, které se zabývají menšinami. Dále prohlásil: \"\"Odmítáme nulovou toleranci politického režimu, chceme ho odstranit. Ale chceme ho odstranit čestně ve volbách,\"\" a \"\"Chceme zemi čistou, bílou bez parazitů a jiné verbeže,\"\" Dodal, že Dělnickou stranu nikdo nezastaví. Na celou legálně ohlášenou akci dohlíželo asi 500 policistů.\n\n13. prosince 2008 se konala demonstrace \"\"proti rasismu a za řešení situace na sídlišti Janov\"\" v Zámeckém parku v centru Litvínova, kde se sešla asi stovka pravicových radikálů, z nichž přibližně polovina byli příznivci radikálů z janovského sídliště. Petr Kotáb, místopředseda Dělnické strany tam mimo již zmírňované argumenty DS prohlásil: \"„Ani po zákazu naši činnost neukončíme. Objeví se nová dělnická strana, která bude mnohem větší a bude mnohem razantněji bojovat proti neřádu v této republice,“\" a kritizoval zásah policie 17. listopadu. Poté se účastníci po malých skupinkách vydali k sídlišti Janov, kde zapálily svíčky v souvislosti ze zásahem policie 17. listopadu.\n\n4. března 2009 speciální senát Nejvyššího správního soudu zamítl návrh české vlády, aby Dělnickou stranu rozpustil.\n\nNávrh vlády obsahoval tyto důvody k rozpuštění DS:\n\nSoud konstatoval, že v řízení nebylo prokázáno, že by činnost Dělnické strany byla v rozsahu skutečností tvrzených a prokázaných vládou naplněním uvedených důvodů pro její rozpuštění (§ 4 a § 13 odst. 6 zákona o politických stranách).\n\nNejvyšší správní soud citoval judikaturu Evropského soudu pro lidská práva, z níž vyplývá, že politickou stranu nelze postihnout jen pro její kritiku právního a ústavního pořádku státu (při respektu k základním zásadám demokratického právního státu) nebo pro použití výrazu revoluční. V souladu s touto judikaturou Nejvyšší správní soud rozhodl, že ani důkaz předložený vládou k rozpuštění Dělnické strany nestačí.\n\nOdkazoval na judikaturu Evropského soudu pro lidská práva, který ve velmi podobné situaci konstatoval, že pochybení spočívající v porušení předpisů upravujících výkon shromažďovacího práva, které je postižitelné pokutou v rámci správního trestání, může být jen velmi obtížně považováno za relevantní a dostatečný důvod pro pozastavení činnosti politické strany.\n\nRozhodl, že vláda v posuzované věci neprokázala svá tvrzení o spolupráci Dělnické strany s hnutím Národní odpor (a ostatně ani skutečnost, že se jedná o extremistické neonacistické hnutí), o radikalizaci aktivit Dělnické strany směřujících k uchopení moci nedemokratickou cestou, ani o porušení shromažďovacího zákona v souvislosti se shromážděním v Hradci Králové dne 16. 8. 2008. V případě shromáždění v Litvínově dne 18. 10. 2008 vláda prokázala podporu Dělnické strany této akci, nikoliv však již porušení shromažďovacího zákona touto stranou.\n\nOchranné sbory Dělnické strany (OS-DS) vznikly 1. února 2008 z rozhodnutí Předsednictva Dělnické strany; jejich deklarovaným úkolem je ochrana stranických představitelů, organizování a dohled nad stranickými akcemi a případná pomoc občanům při řešení nejrůznějších problémů. Vrchním velitelem OS-DS je předseda strany, jemuž je podřízen výkonný tajemník; dále jsou členěny územně. Zájemci o členství musejí prokazovat svoji zdravotní a psychickou způsobilost a předložit výpis z rejstříku trestů.\n\nTýdeník \"Respekt\" napsal na svém webu:\n\nStrana byla podle médií a podle zprávy pražské policie propojena s neonacistickými organizacemi. Strana byla běžně označována jako extremistická a ultrapravicová. Akcí Dělnické strany se pravidelně účastní přívrženci Autonomních nacionalistů a neonacistického Národního odporu. Podle pracovníků ministerstva vnitra se Dělnická strana chovala protiústavně.\n\nZpráva pražské policie za rok 2008 zveřejněná 20. ledna 2009 uvádí, že v Dělnické straně personálně vládnou Autonomní nacionalisté a neonacisté z Národního odporu, kteří se se stranou dohodli na spolupráci, což ale předseda DS Tomáš Vandas popřel a uvedl že se stačí podívat na nejvyšší vedení strany v minulém a v tomto roce.\n\nKandidát Dělnické strany na Vysočině v krajských volbách 2008 Erik Sedláček byl za vedení neonacistického internetového časopisu \"Poslední generace\" nepravomocně odsouzen okresním soudem na tři roky pro trestný čin podpory a propagace hnutí směřujícího k potlačování práv a svobod člověka. Sedláček označil proces za čistě politický. Dne 16. dubna 2009 soud Erika Sedláčka osvobodil, a to toho z důvodu, že použité důkazy byly získány nezákonně. \"Nemáme pochybnosti, že by k žalovanému jednání nedošlo, důkazy však nejsou použitelné,\"\" uvedla soudkyně Šárka Pfeiferová.\n\nPředseda ČSSD Jiří Paroubek prohlásil po rozhodnutí NSS, že \"„Populismus Dělnické strany a její neúcta k základním demokratickým hodnotám i tradicím české státnosti je zřejmá,“\". Dělnická strana podle něj využívá podobné spory a střety se státní mocí k vlastnímu zviditelnění. \"„K tomu jí, bohužel, mocně pomáhají česká média, ale i zásadní chyby Topolánkovy vlády,“\" Později (20. 4. 2009) kritizival ministerstvo vnitra: \"\"...naprostý diletantismus ministerstva vnitra pod vedením Ivana Langera, kdy přes opakované žádosti Nejvyššího správního soudu nebylo schopno vypracovat standardní žalobu na zrušení Dělnické strany. Toto lajdáctví vedlo místo ke zrušení Dělnické strany k její větší propagaci a legitimizaci.“\"\n\nBiskup Václav Malý napsal, že Dělnická strana a Národní strana narušují pokojné soužití a pěstují programovou nesnášenlivost. Václav Malý tvrdil, že je naprosto nutné, aby tyto strany byly zakázány. Podle něj měla všechna jejich veřejná vystoupení zjevné znaky rasismu. Je znepokojen tím, že dosud příslušné státní instituce neměly odvahu jejich činnost zakázat a také tím, že radikálové těchto politických uskupení mají dokonce podporu části občanské veřejnosti. Také tvrdil: \"\"Stoupenci zmíněných stran...za svými agresivními výpady skrývají svou osobní zbabělost a slabošství, a proto hledají dav, kde se mohou vybít. Pronášejí hesla, o jejichž dosahu nemají ani tušení. Protože neznají ze své zkušenosti strasti a hrůzy rasové nenávisti ve 20. století, zaslepeně a s běsněním chtějí aplikovat ve vztahu k rasově odlišným princip kolektivní odpovědnosti. Hrůza, z níž naskakuje husí kůže! Je nutné jejich projevům zabránit nejen zákazem oněch stran, ale i důsledným trestným postihem brutálních jednotlivců. Na policii vynakládá stát z našich daní nemalé finanční prostředky a nezřídka pozorujeme, jak je v těchto situacích liknavá. Někdy se zdá, že dokonce někteří její příslušníci s radikály souhlasí. I politici musí říci své jasné NE a prosadit příslušná opatření.\"\"\n\nPodle článku v týdeníku Respekt se DS změnila během let 2006 a 2007 z původního levicového marginálního uskupení založeného na troskách Republikánské mládeže, v xenofobní stranu úzce napojenou na neonacistickou scénu nejhrubšího zrna. Další propojení neonacistické scény s DS vidí například v osobě Adama Berčíka, který byl kandidátem DS, a který organizoval pochod v Ústí nad Labem dva dny před 120. výročím Hitlerových narozenin (18. 04. 2009). Další propojení je, podle článku, zřejmé podle partajních kandidátek nebo účasti známých neonacistů na akcích DS. Politolog Jan Charvát doplnil: \"\"To propojení je především fyzické, méně už ideologické. Dělnická strana prostě absorbovala řadu členů krajně pravicového hnutí.\"\"\n\nDle Kláry Kalibové ze sdružení Tolerance a občanská společnost šlo prohlásit, že Dělnická strana je neonacistická a nemá opodstatnění být v demokratickém právním systému a chápala její zákaz jako jistý nutný symbolický projev pro společnost.\n\nPolitoložka Edita Stejskalová ze sdružení Z vůle práva bylae jednoznačně pro zrušení strany, protože podle ní samotné programové prohlášení strany a její aktivity bezpochyby porušovaly řadu zákonů a ústavní pořádek České republiky.\n\nPodle článku Ludvíka Sedláčka na internetovém deníku Neviditelný pes byli příznivci Dělnické strany stoupenci národního socialismu a zastávali rasistickou ideologii, přesto jde o levici.\n\n\n\n"}
{"id": "109237", "url": "https://cs.wikipedia.org/wiki?curid=109237", "title": "Humanita", "text": "Humanita\n\nHumanita (z latinského \"humanitas\", lidstvo, lidství, lidskost) může znamenat:\n\n\nOd téhož kořene se odvozují i další pojmy:\n\n"}
{"id": "109240", "url": "https://cs.wikipedia.org/wiki?curid=109240", "title": "Vanové", "text": "Vanové\n\nVanové (staroseversky \"Vanir\") jsou na rozdíl od Ásů méně známá polovina spojeného severského pantheonu. Zatímco Ásové jsou zaměření spíše na válčení, Vanové mají ve své působnosti otázky plodnosti a prosperity. Praktikovali \"seid\", což byla rituální magie. Mezi nejvýznamnější představitele Vanů patří Njörd, Frey a Freya. Jejich domovem je Vanaheim. Vánové jsou blízce asociováni s Álfy (elfy).\n\n"}
{"id": "109244", "url": "https://cs.wikipedia.org/wiki?curid=109244", "title": "Poopó", "text": "Poopó\n\nРоорó ( ) bylo slané jezero ve Středních Andách v Bolívii. Jeho vyschnutí oznámily tiskové agentury v prosinci 2015.\n\nV roce 1986 mělo rozlohu až 3 500 km². Po roce 2000 se plocha jezera pohybovala kolem 1 000 km². Maximální hloubka činila 3 m. Dno bývalého jezera se nachází v nadmořské výšce 3690 m.\n\nVodní plocha byla pozůstatkem obrovského zaniklého jezera Ballivián. Po jeho vyschnutí vzniklo na severu jezero Titicaca a na jihu jezero Minchin, které před 40 tisíci léty vyplňovalo prostor solných plání v okolí jezera Poopó. Po vyschnutí jezera Minchin zůstala dvě jezera – Poopó a Uru Uru a dvě solné pláně – Salar de Coipasa a Salar de Uyuni.\n\nDo prostoru vyschlého jezera ústí řeka Desaguadero (odtok jezera Titicaca). V závislosti na množství srážek zde silně kolísala rozloha i výška vodní hladiny. V deštivé sezóně část vody prosakovala korytem řeky Laca Jahuira na západ do slaného periodicky vysychajícího jezera Coipasa.\n\n"}
{"id": "109260", "url": "https://cs.wikipedia.org/wiki?curid=109260", "title": "Salinas Grandes", "text": "Salinas Grandes\n\nSalinas Grandes je slanisko (pozůstatek zaniklého jezera) na území provincií La Rioja, Córdoba, Catamarca a Santiago del Estero na severozápadě Argentiny. Nachází se v tektonické propadlině v pampě mezi masívy pohoří Sierra de Ancasti a Sierra Cordoba. Má rozlohu přibližně 6000 km². Je 250 km dlouhé a 100 km široké. Leží v nadmořské výšce 170 m.\n\nObsahuje sodu a uhličitan draselný.\n\nPřes \"Salinas Grandes\" vede železnice Tucumán – Córdoba.\n"}
{"id": "109262", "url": "https://cs.wikipedia.org/wiki?curid=109262", "title": "České hnutí za národní jednotu", "text": "České hnutí za národní jednotu\n\nČeské hnutí za národní jednotu (ČHNJ) je české pravicové vlastenecké politické hnutí. \n\nHnutí vzniklo v září 1999 jako České sociálně demokratické hnutí odloučením některých členů, kteří nesouhlasili se vstupem do Evropské unie, od ČSSD. Dnešní název hnutí přijalo v červenci 2003. V červenci 2010 přišlo do strany množství mladých lidí a mění politický směr strany. Novým předsedou se stal Mgr. Jan Skácel.\n\nHeslem strany je slogan \"Čechy Čechům\". Součástí ideologie hnutí je myšlenka slovanské vzájemnosti.\n\nSídlo:Rajmonova 1198/13, Praha 8, 182 00 Praha\n"}
{"id": "109264", "url": "https://cs.wikipedia.org/wiki?curid=109264", "title": "Dísy", "text": "Dísy\n\nDísy (v staroseverštině \"dís\" „paní“, plurál \"dísir\") jsou kategorie ženských bytostí v severské mytologii. Tímto slovem jsou označovány především strážné bohyně klanu, rodiny či jednotlivce, ale také norny nebo valkýry. Kromě toho může být jako dísa nazývána také žena vysokého postavení. Dísy se podobají strážným duchům jednotlivců zvaným fylgjur, oba typy bytostí byly později srovnávány s dobrými i zlými anděly.\n\nDísám byl zasvěcen svátek dísablót „oběť dísám“ slavený před zimním slunovratem. Jejich kult nejspíše zahrnoval jak prvky plodnostní tak uctívání zemřelých.\n\nSe severskými dísami můžou souviset starohornoněmecké idisi a staroanglické \"ides\", které je v Beowulfovi použito k popisu Grendelovy matky.\n\nV Norsku, Švédsku i na Islandu se slovo dís objevuje v toponymech. Jedná se především o jména výrazných kamenů, skal nebo kamenných formací. Na Islandu názvy jako \"Landdissteinar\" „kameny zemních dís“ naznačují že zde dísy splynuly s landvættir „stvořeními krajiny“.\n\nNázvy jako \"Dísavin\" „louka dís“ nebo \"Disevi\" „svatyně dís“ v jihovýchodním Norsku a Švédsku nejspíše souvisí s kultem dís.\n"}
{"id": "109265", "url": "https://cs.wikipedia.org/wiki?curid=109265", "title": "Koróna (rozcestník)", "text": "Koróna (rozcestník)\n\nSlovo koróna má několik významů.\n"}
{"id": "109267", "url": "https://cs.wikipedia.org/wiki?curid=109267", "title": "Barban", "text": "Barban\n\nBarban (italsky: \"Barbana\") je chorvatská vesnice a opčina ležící ve stejnojmenné samosprávné oblasti východní Istrie, 28 kilometrů severovýchodně od Puly, nad údolím řeky Rasy v nadmořské výšce 229 metrů. Hlavními obory lidské činnosti jsou zde pěstování obilí (pšenice) a chov ovcí. Barban leží na hlavním silničním tahu Pula - Rijeka (M2, E751).\n\n"}
{"id": "109269", "url": "https://cs.wikipedia.org/wiki?curid=109269", "title": "RU", "text": "RU\n\nSpojení písmen R a U může mít různé významy:\n\n\n\n"}
{"id": "109270", "url": "https://cs.wikipedia.org/wiki?curid=109270", "title": "Mikroregion Nymbursko", "text": "Mikroregion Nymbursko\n\nMikroregion Nymbursko je dobrovolným sdružení obcí z okresu Nymburk. Byl založen na ustavujícím jednání dne 22. června 2004. Zakládajícími členy svazku bylo 18 obcí s rozlohou 145,5 kilometrů čtverečních a s více jak 23 000 obyvateli.\n\nHlavním cílem mikroregionu je komplexní rozvoj území jeho členů. Cíl má být realizován prostřednictvím těchto kroků:\n\n"}
{"id": "109272", "url": "https://cs.wikipedia.org/wiki?curid=109272", "title": "Norny", "text": "Norny\n\nNorny jsou dísy a mezi nejdůležitější z nich patří tři sudičky: Urd („Osudová“), Verdandi („Stávající“) a Skuld („Co musí být“), které zastupují minulost, přítomnost a budoucnost. Jejich úkolem je tkát wyrd (pavučinu osudu). Sedávají u kořenů Yggdrasilu. Skuld dále spolu s valkýrami v bitvě vybírá padlé a rozhoduje, jak dopadne boj.\n\n"}
{"id": "109279", "url": "https://cs.wikipedia.org/wiki?curid=109279", "title": "O'Higgins / San Martín", "text": "O'Higgins / San Martín\n\nO'Higgins / San Martín ( v Chile nebo v Argentině) je ledovcové jezero na hranici chilského regionu Magallanes y la Antártica Chilena a argentinské provincie Santa Cruz v Jižní Americe. Nachází se na východním svahu Patagonských And. Vzniklo v důsledku zahrazení odtoku tající vody z Jihopatagonského ledovcového pole koncovou morénou. Má rozlohu 1013 km². Leží v nadmořské výšce 250 m.\n\nNa jihozápadě ledovec O'Higgins sahá až bezprostředně k jezeru. Z jezera odtéká řeka Pascua do fjordu Baker v Tichém oceánu.\n\nJezero je pojmenováno na počest José de San Martína a Bernardo O'Higginse.\n"}
{"id": "109284", "url": "https://cs.wikipedia.org/wiki?curid=109284", "title": "Viedma (jezero)", "text": "Viedma (jezero)\n\nViedma ( ) je ledovcové jezero v provincii Santa Cruz v Argentině. Nachází se u úpatí východního svahu Patagonských And. Má rozlohu 1100 km². Je 80 km dlouhé a maximálně 15 km široké. Leží v nadmořské výšce 254 m.\n\nNa východě je jezero zahrazeno morénou, břehy jsou zde ploché a pokryté stepním rostlinstvem. Západní břehy jsou srázné, lesnaté a ledovec zde zasahuje až k hladině. Jezero je napájeno vodou z Jihopatagonského ledovcového pole.\n\nZ jezera odtéká řeka Leona do jezera Argentino.\n\nNa západním břehu leží národní park Los Glaciares. V okolí jezera je rozvinutá turistika.\n"}
{"id": "109293", "url": "https://cs.wikipedia.org/wiki?curid=109293", "title": "O'Higgins", "text": "O'Higgins\n\nO’Higgins může znamenat:\n\n\n\n"}
{"id": "109301", "url": "https://cs.wikipedia.org/wiki?curid=109301", "title": "Robert Zemeckis", "text": "Robert Zemeckis\n\nRobert Lee Zemeckis (* 14. května 1952 v Chicagu, Illinois) je americký filmový režisér, producent a scenárista.\n\nOdpromoval na Univerzitě jižní Kalifornie na škole kinematografie. Poháněn vpřed po vítězství svého filmu \"A Field of Honor\" v soutěži studentské filmové akademie pokračoval v psaní a režírování mnoha filmů, které se dočkaly mnohých ocenění.\n\nPo svých prvních filmech, které se ukázaly být kasovně neúspěšné, režíroval \"Romancing the Stone\" s Michaelem Douglase. Film měl velký úspěch a on pokračoval režií trilogií filmů \"Návrat do budoucnosti\". Tyto filmy mu dopomohly k postavení vůdčího režiséra Hollywoodu.\n\nJe znám svým novátorským použitím triků, zvláště ve filmu \"Who Framed Roger Rabbit\", který hladce kombinuje živou akci s tradiční animací a film \"Forrest Gump\", ve kterém umístil Toma Hankse ve scénách se známými historickými osobnostmi, jako je John F. Kennedy. Jeden z jeho posledních snímků z roku 2004 \"Polární expres\", založeném na dětské knize Chrise Van Allsburga. Zde využil techniku počítačové animace známé jako performance capture, kterou jsou pohyby herců zachycené digitálně a použity jako základ pro animované postavy.\n\nČasto pracuje se skladatelem Alanem Silvestrim a spisovatelem Bobem Galem.\n\nByl ženatý s herečkou Mary Ellen Trainorovou, se kterou má syna Alexandera Zemeckise. Nyní je ženatý s herečkou Leslie Harter Zemeckisovou.\n\n\n"}
{"id": "109304", "url": "https://cs.wikipedia.org/wiki?curid=109304", "title": "MG", "text": "MG\n\nSpojení písmen M a G může mít různé významy:\n\n\n\n"}
{"id": "109305", "url": "https://cs.wikipedia.org/wiki?curid=109305", "title": "Valkýra", "text": "Valkýra\n\nValkýry jsou podle severské mytologie dísy, které s nornou Skuld vybírají na bitevních polích duše padlých válečníků hodných Valhally, kterým se pak říká Einherjové. Jejich samotné jméno pochází z tohoto údělu. Severské slovo valkyrja (množné číslo valkyrjur), je složeno ze dvou slov. Z podstatného jména \"valr\" (odkazujícího na zabitého na bojišti) a slovesného \"kjósa\" (ve smyslu „vybrat“). Společně tedy znamená doslova \"„vybrat ze zabitých“\".\n\nDle pověstí se jedná o krásné, ale nebezpečné dívky – válečnice ozbrojené štíty, oštěpy a přílbami, jež slouží svému bohu Ódinovi. Valkýry, jezdící do bitev na okřídlených koních, dle Ódinových pokynů řídily boj, střežily válečníky nebo je nechávaly padnout. Mají moc vyvolávat ty, kdo zahynou, a určovat vítězství. V dobách míru obsluhují a rozptylují padlé válečníky ve Valhalle.\n\nStarší Edda obsahuje báseň \"Sigrdrifomál\" (\"Píseň o Sigurdovi\"), ve které valkýra prozradí z vděčnosti kouzlo hrdinovi, svému zachránci.\n\nJména valkýr zmíněných v \"Písni o Grímnim\" (\"Grímnismál\"): Hrist, Mist, Skeggjöld, Skögul, Hild, Trúd, Hlökk, Herfjötur, Göll, Geirahöd, Randgríd, Rádgríd, Reginleif.\n\nRichard Wagner Valkýru zhudebnil jako součást čtyřdílného cyklu \"Prsten Nibelungův\". Tento cyklus tvoří \"Zlato Rýna\", \"Valkýra\", \"Siegfried\" a \"Soumrak bohů\". Richard Wagner tyto čtyři opery tvořil v letech 1848–1874. Byl autorem nejen hudby, ale i libreta a toto kolosální dílo byl s to završit jen díky podpoře krále Ludvíka II. Bavorského.\n\n"}
{"id": "109312", "url": "https://cs.wikipedia.org/wiki?curid=109312", "title": "Pomníčky okresu Trutnov", "text": "Pomníčky okresu Trutnov\n\nV okrese Trutnov se nachází mnoho pomníčků – drobných památek.\n\nTřetina území okresu leží v Krkonoších. Tato dispozice významně ovlivňovala rozvoj měst a obcí, jejich hospodářský, společenský i duchovní život. Severní hranice okresu od konce 2. světové války sdílíme s Polskem. V Polsku po válce došlo změně státních známé jako Linie Odra-Nisa. Tak jako z našeho pohraničí, tak i v sousedící části Polska došlo k odsunu Němců. Pohraniční oblasti obou stran hranic byly postupně nově osídlovány. U nás to trvalo více jak dvacet let. Zranění obcí a krajiny jsou patrná doposud.  Noví usedlíci po roce 1946 nenalezli vztah k památkám s náboženským tématem. Staří vymřeli nebo byli odsunuti.\n\nOd roku 2000 obce počaly drobným památkám věnovat pozornost. Řada pomníčků přišla v minulých letech přičiněním nenechavých lidí o ozdoby, nebo byly ukradeny zcela. V terénu mezi poli a loukami lze narazit na památky podél starých zaniklých zemských stezek a cest, na zaniklých poutních a obchodních cestách nebo po narovnání starých silnic v jejích odkloněné části.\n\nPočetní nárůst památek souvisí s doosídlováním a se společenským životem, společenským zřízením, zemědělským a průmyslovým rozvojem našeho regionu. Z období feudalismu se dochovalo jen nepatrně památek. Důvod je prostý, mezi širší vrstvou obyvatel nebyly podmínky pro jejich vznik. O jejich zbudování se starali majitelé panství,velká města a kláštery. Až v období po zrušení nevolnictví, získání výrobních prostředků novými vrstvami obyvatel a tím vytvoření početnější základny movitější části občanů můžeme sledovat početní nárůst památek v obcích a městech, na hřbitovech v lukách a polích.\n\nNejčastějším zhotoveným dílem byl kříž. Jeho podstavce bývají zdobeny reliéfy světeců, patronů nebo donátorů. Mezi sochami je nejpočetněji zastoupen sv. Jan Nepomucký, sochy a sloupy Panny Marie nebo Boží Trojice a sochy sv. Josefa. Častým materiálem, ze kterého byly tyto památky zhotovovány je červený pískovec. Zejména v obcích Havlovice, Batňovice, Rtyně v Podkrkonoší, ale i jinde. Sochy z tohoto materiálu, ne vždy však jenom z něho, byly barevně lakované. Dokud lak držel, pomníček nebyl ohrožen. Nejobtížnějším bylo pro pomníčky období kolektivizace, kdy bylo zrušeno soukromé vlastnictví pozemků, a nedostávalo se prostředků na opravu památky, případně natření. Nebyla to však jen nepřízeň počasí, která byla příčinou zkázy pomníčků, křížků a sošek stojících zejména v odlehlejších částech obcí. Jejich svržením byly přímo úkolovány svazácké organizace v padesátých letech 20. století. Největší pohromou prošly křížové cesty, které byly zřizovány jako poutní tumísta v zalesněných a kopcovatých částem obcí. Další příčinou zkázy mnoha památek byla ztráta původního vlastníka. Tato změna nastala ve velké části našeho okresu po odsunu německého obyvatelstva. Na dochovaných památkách s německým textem občas lze nalézt část tex odsekaného. Texty na pomnících by si zasloužily vůbec více pozornosti. Prozatím jen tolik, že je velký problém je přečíst vzhledem k rozpadu kamene i tehdy běžnému užívání typu písma švabachu, fraktury nebo kurentu. Podle stáří pomníku a území jsou buď v latině, češtině, němčině, avšak nejčastěji v jejich starobylých formách. Z pravidla se však jedná o citace z Bible, modlitby nebo přímluvy k svatým.\n\nUrčení sochařů je obtížné. Většina objektů je nepodepsaných, případně jejich jména v kameni zanikla. Zařazení díla do časového období usnadňuje touha donátorů zvěčnit svá jména v kameni s udaným roku vzniku. Jen ojediněle se z vytesaných vzkazů dovídáme motiv donátora. U pomníčků obětí válečných let je motiv jasný. Mnohé obce našeho okresu mají pomníček válečným obětem. Některé válečné pomníky zejména z I.svět války byly poničený ne-li zničeny z cela. Máme tu řadu pomníků z války Prusko–rakouské roku 1866, tyto jakož i smírčí kříže v níže uvedených rozborových tabulkách zahrnuty nejsou, mají svoje vlastní dokumentaristy z řad nadšenců. Rovněž hřbitovní pomníky v nich nejsou zahrnuty. Podle časové tabulky desetiletí lze sledovat nárůst památek v jednotlivých desetiletích. Nejvíce drobných památek vzniklo v druhé polovině 19. století. Nejpříznivější pro ně bylo desetiletí 1890 až 1899.\n\nBraun Matyáš Bernard sochy ctnosti a neřesti v Kuksu, Jiří František Pacák sv. Floriána v Žireči nebo Mariánský sloup v Žacléři, Bílek František socha Jana Husa ve Verdeku.\n\n"}
{"id": "109313", "url": "https://cs.wikipedia.org/wiki?curid=109313", "title": "Barbariga", "text": "Barbariga\n\nBarbariga je turisty hojně vyhledávaná vesnice na jihozápadním pobřeží Istrie (Chorvatsko), ležící na poloostrově Barbariga (někdy též jako \"Punta Cissana\" - podle antického sídla \"Cissa\"). Nachází se severozápadně od Puly (asi 22 km), Fažany a Vodnjanu a jihozápadně od Bale. Administrativně náleží k městu Vodnjan. Mezi hlavní zdroje obživy patří pěstování oliv, rybolov a cestovní ruch. Okresní silnice spojuje Barbarigu s Perojem.\n\nNa pobřeží byly nalezeny pozůstatky římského letního panského sídla z 1. století. Podlahy sídla byly zdobeny mozaikami dvou nebo více barev, zatímco na zdích byly fresky a různé dekorace. V okolí sídla se nacházejí pozůstatky antické rafinérie.\n\nKromě samotné vesnice, která nabízí malá obchodní a restaurační centra a moderní ubytování, je tato oblast prakticky neobydlená. V současnosti se projednává plán na výstavbu prvního chorvatského komplexního letoviska do roku 2009, které by se skládalo z luxusních hotelů s lázněmi, fitness-centry a společenskými zařízeními, různých způsobů moderního ubytování počítajících s více než 460 objekty, přístavu pro 350 lodí a golfového hřiště s 18 jamkami (dle návrhu Jacka Nicklause).\n"}
{"id": "109314", "url": "https://cs.wikipedia.org/wiki?curid=109314", "title": "Tramvajová doprava v Moločném", "text": "Tramvajová doprava v Moločném\n\nTramvajová doprava v Moločném, v krymském černomořském letovisku, představuje jedinou linku; tramvaje zde jezdí v podstatě po mořském pobřeží.\n\nJe to nejmenší tramvajový systém v zemi, v bývalém SSSR, i jeden z nejmenších na světě. Linka spojuje v podstatě hotel \"Beregovoj\" s přímořským letoviskem Moločnoje. Trať je úzkorozchodná (rozchod kolejí 1000 mm), z obou stran kusá a měří pouze 1540 m. Jsou na ni nasazeny tramvaje typu Gotha T57 původem z Jevpatorije a Mykolajiva. V provozu jsou pouze dva vozy spřažené do jedné soupravy, a to jen v letní sezóně. Celkem celou síť tvoří jedna trať, malá vozovna a měnírna. Tramvaje mají bílo-modrý nátěr.\n\nO výstavbě nového provozu na Ukrajině se rozhodlo roku 1988, na jaře následujícího roku se mohlo začít stavět. Vzhledem k velmi malému rozsahu celého provozu práce skončily rychle, první cestující se tak tramvají mohli svézt již 18. srpna 1989. Od této doby je celý systém nepřetržitě v provozu.\n\n\n"}
{"id": "109320", "url": "https://cs.wikipedia.org/wiki?curid=109320", "title": "Nad Prosečí", "text": "Nad Prosečí\n\nNad Prosečí je název chaty a rozhledny na Prosečském hřebeni v Žitavské pánvi, jižním podhůří Jizerských hor. Leží mezi Jabloncem nad Nisou, Prosečí nad Nisou a Vratislavicemi nad Nisou ve výšce 586 m n. m.\n\nRoku 1892 nechal zhruba ve středu Prosečského hřebene Německý horský spolek vystavět 6 m vysokou dřevěnou věž, kterou slavnostně otevřel 25. září 1892. Již v únoru 1894 byla stržena vichřicí, byla však opravena a sloužila až do roku 1901, kdy byla zničena zásahem blesku.\n\nDalší věž nechal postavit Jablonecký horský spolek podle projektu architekta Rudolfa Hemmricha. Byla také dřevěná, na rozdíl od své předchůdkyně však byla vyšší (12 m) a po celém obvodu krytá. Náklady na její stavbu dosáhly 1800 korun a byla otevřená 31. května 1908. I tuto věž však zničil 21. srpna 1921 silný vítr.\nRoku 1928 postavil Konrád Hübner na hřebeni turistickou chatu, ke které, opět podle projektu Rudolfa Hemmricha, přistavěl jablonecký Horský spolek novou kamennou rozhlednu. Stavba této 28 m vysoké věže se 105 schody z masivních žulových kvádrů byla zahájena v květnu 1932 a dokončena 21. srpna 1932. V devadesátých letech 20. století byla chata rekonstruována, 3. července 2003 však byla úmyslně zapálena a z velké části zničena. O pár let později byly zbylé základy srovnány se zemí. Novým majitel rozhledny se stala firma Brilant z Jablonce nad Nisou, která zároveň postavila novou chatu která se má otevírat na podzim 2016.\n\n"}
{"id": "109321", "url": "https://cs.wikipedia.org/wiki?curid=109321", "title": "Jazyková rodina", "text": "Jazyková rodina\n\nVětšina jazyků je roztříděna do jazykových rodin. Správně definovaná jazyková rodina je fylogenetickou jednotkou, což znamená, že všechny jazyky v ní obsažené mají společného předchůdce (prajazyk). Tento předchůdce nám většinou není znám přímo, jelikož většina jazyků má velmi krátce zaznamenanou historii. Je ale možné určit mnoho znaků tohoto společného předchůdce za použití srovnávací (komparativní) metody. Jde o rekonstruktivní postup, jehož základy položil v 19. století jazykovědec August Schleicher.\n\nJazykové rodiny mohou být dále rozděleny na menší jednotky, které se obvykle nazývají „větve“ (historie jazykových rodin je často znázorněna pomocí stromového diagramu).\n\nSpolečný předchůdce jazykové rodiny (nebo větve) se nazývá prajazyk (nebo protojazyk). Například rekonstruovatelný prajazyk indoevropské jazykové rodiny se nazývá praindoevropština (neexistují ale žádné písemné záznamy v tomto jazyce, jelikož se jím mluvilo před vynálezem písma). Prajazyk může být občas ztotožněn s historicky známým jazykem. Například provinciální dialekty latiny („vulgární“ čili lidová latina) daly vzniknout moderním románským jazykům, a proto je prarománský jazyk víceméně totožný s latinou (i když ne přímo s její klasickou (spisovnou) verzí).\n\nPočet jazykových rodin na světě se pohybuje okolo 141. Většina z nich ale patří k různým indiánským jazykům a jazykům domorodců v Austrálii a Oceánii, a tak je ostatních jazykových rodin pouze přibližně 23. Počet izolovaných jazyků, které vytvářejí vlastní jazykové rodiny o jednom jazyku, se stanovuje na 88, avšak bez jazyků amerických, australských a papuánských domorodců jde pouze o 14 izolovaných jazyků.\n\n"}
{"id": "109338", "url": "https://cs.wikipedia.org/wiki?curid=109338", "title": "Adventisté sedmého dne", "text": "Adventisté sedmého dne\n\nCírkev Adventistů sedmého dne je protestantská denominace, která vznikla v rámci eschatologického hnutí protestantských církví známého jako Druhé velké probuzení ve Spojených státech v 19. století. V Česku, kde patří mezi misijně nejaktivnější církve, má zhruba stovku kazatelů a 7551 členů k roku 2014 a na konci roku 2015 celosvětově počet členů církve přesáhl 19 milionovou hranici. Církev Adventistů sedmého dne patří mezi nejrychleji rostoucí církve na světě.\n\nMěřítkem jejich života je Boží slovo – Bible. Očekávají druhý příchod Ježíše Krista, jako všichni křesťané a světí sobotu na oslavu Božího stvořitelského díla.\n\nTeologie Adventistů sedmého dne navazuje na protestantské směry v USA v 19. století (např. metodisty). Významnou roli při formování církve sehrála Ellen G. Whiteová (1827-1915), o které adventisté věří, že splňuje biblická kritéria pro rozpoznání pravého Božího proroka.\n\nEllen G. Whiteová ovlivnila církev především svými prorockými vizemi, dále ji ovlivnila po organizační stránce a důraz kladla také na harmonický životní styl a zdravou životosprávu.\n\nAdventisté se angažují ve veřejném životě, zejména v oblasti humanitární práce (založili a řídí humanitární organizaci ADRA) a náboženské svobody.\n\nAdventiské také mají povinnost odevzdávat desátky.\n\nVrcholným orgánem církve je Generální konference. Generální konference spravuje dvanáct světových divizí, které sestávají z unií. Jednou z unií v rámci euro-africké divize je i československá se sídlem v Praze.\n\nUnie spravují sdružení. Praha je sídlem Českého sdružení, Moravskoslezské sdružení má své ústředí v Ostravě.\n\nWilliam Miller předpovědět na základě veršů z Daniela 8: 14-16 a principu \"jeden rok = jeden den\", že se Ježíš Kristus vrátí na Zem v období mezi jarem roku 1843 a jarem roku 1844. Poté v létě roku 1844, Millerité upřesnili výpočet Ježíšova návratu na 22. října 1844. Když se to nestalo (událost známá jako \"velké zklamání\"), většina z jeho následovníků se rozpustila a vrátila do svých původních církví.\n\nNěkteří Millerité přišli s přesvědčením, že Millerovy výpočty byly správné, ale že jeho výklad veršů z Daniela byl špatný, když předpokládal, že to bude Země, “která měla být očištěna\".Tito adventisté došli k přesvědčení, že verše z Daniela předpovídaly vstup Krista do Nebeské svatyně, nikoli jeho druhý příchod na Zem. Toto nové učení o Svatyni v nebi se stalo důležitou součástí jejich víry. Během několika příštích desetiletí se toto učení vyvinulo do doktríny Vyšetřovacího soudu.\n\nTento vyšetřovací soud byl zahájen v roce 1844 v Nebeské svatyni, a křesťané v něm budou souzeni zdali jsou způsobilí pro spasení a současně při tomto soudu bude potvrzena Boží spravedlnost před celým vesmírem. Tato skupina adventistů stále věří, že Kristův druhý příchodu je velmi blízko. Další termín Kristova příchodu již nestanovili s odkazem na verš ze Zjevení Janova 10:6 “že lhůta je u konce”.\n\nJako počátek této církve se ovšem obyčejně udává až rok 1863.\n\nDo českých zemí se adventismus sedmého dne dostal na počátku 90. let 19. století, když se do vlasti vrátil Antonín Šimon (pokřtěný adventisty roku 1892), který se s tímto vyznáním setkal v Německu. Ten se pokusil tuto víru šířit dále, především pomocí překládání adventistických spisů do češtiny. První adventistická díla jsou tak vydána již v roce 1893. V roce 1902 byl založen první adventistický sbor v Praze. V roce následujícím vyšlo první číslo adventistického časopisu \"Hlasatel pravdy\", který však pravidelně vychází až od roku 1906. Roku 1907 vznikla na základě spolkového zákona Společnost většího světla, která sbory sdružovala. Rozvoj adventistické misie je spojen se založením \"Spolku křesťanských mužů a žen\" v roce 1908 a k rozšíření adventismu dochází především na Slezsku, o což se postaral především Julius Peter z Bílska, jenž se podobně jako Šimon setkal s adventismem v Německu. V době první světové války byl spolek zastřešující adventisty zakázán, i přesto však počet adventistů v českých zemích přibýval a v době vzniku Československa žilo na jeho území přes 1000 adventistů sedmého dne.\n\nV roce 1919 vzniká nové správní uskupení Československá unie Církve adventistů sedmého dne, s pěti podřízenými správními celky (misijní pole a sdružení). V meziválečném Československu tito křesťané vystupovali jako Misijní společnost adventistů sedmého dne a později v roce 1922 se podaří zaregistrovat nový spolek s názvem \"Československá jednota adventistů sedmého dne,\" jenž církev právně zastupuje, o tři roky později je založen \"Misijní ústav\" v Loděnici. Koncem dvacátých let se pod vlivem německých adventistů začíná s dobročinnou aktivitou, snažící se zmírnit dopady začínající hospodářské krize.\n\nZa druhé světové války je uzavřeno gestapem církevní nakladatelství a v koncentračních táborech zahynuli tři čeští adventisté. S výjimkou sborů na Těšínsku a několika dalších však církev mohla po celou dobu války konat bohoslužby. Poválečné vyhnání sudetských Němců, s nímž odešlo z Československa okolo 1000 adventistů německé národnosti, snížilo velmi dramaticky počet členů církve v Československu, následné poválečné misijní úspěchy však tuto ztrátu zacelily. V roce 1946 byla v Praze-Krči založena \"Škola biblických nauk.\"\n\nPočetní růst členů církve byl zastaven komunistickým převratem v roce 1948 a následnými restrikcemi ze strany komunistického režimu. V roce 1950 je uzavřena Škola biblických nauk, v následujícím roce je propuštěno 80% kazatelů. Tlak státní správy na adventisty, aby se vzdali svého zvyku nepracovat v sobotu a stejně tak neposílat své děti v tento den do školy, vyvrcholil v roce 1952, kdy byla tato církev administrativním zákrokem (tedy ne právním) zakázána a veškerý movitý i nemovitý majetek státními orgány zabaven. I přes následnou perzekuci se adventisté i nadále tajně scházeli k bohoslužbám. Od roku 1954 jsou adventističtí kazatelé trestně stíháni a tato perzekuce vyvrcholila v létě 1955 procesem proti 7 slovenským kazatelům odsouzeným k trestům odnětí svobody od 2 do 7 let. Tlak na členy byl vyvíjen především vyhrůžkou postihu jejich dětí za jejich sobotní absence ve škole. Minimálně 6 dětí adventistů bylo z náboženských důvodů nařízením soudu odebráno rodičům a umístěno do ústavní péče. Nekontrolovatelná činnost této církve se pro komunistický režim stala postupně větším zlem a tak se strana rozhodla od svého rozhodnutí ustoupit a ÚV KSČ povolil v říjnu 1955 obnovení církve. Po obnovení činnosti církve v roce 1956 zůstal státu zabavený majetek a vedoucí představitelé církve museli slíbit, že děti adventistů začnou chodit v sobotu do školy. Adventismus v Československu i nadále početně sílil, i když už jen pozvolna.\n\nV roce 1968 se církvi podaří využít demokratizace politického života. Jsou obnovena sdružení zakázaná v roce 1950, začíná opět vycházet církevní časopis a je založen bohoslovecký seminář. Přestože některé z těchto výhod byly po okupaci Československa v srpnu 1968 odvolány, stav církevního života se před rok 1968 již nevrátil. I nadále se jednotlivě objevují případy perzekuce adventistů ve výkonu vojenské služby, působení kazatelů, při organizování akcí pro děti a mládež, veřejném působení či v možnosti dosažení středního a vyššího vzdělání, oficiálně je ale církev tolerována. Na nejvyšší úrovni panuje mezi státní správou a představiteli církve míra shody, kterou jen stěží nalezneme u ostatních církví. Průvodním jevem tohoto stavu byla také skutečnost, že část kazatelů a téměř všichni administrátoři církve (předsedové, tajemníci) se nacházeli na seznamech spolupracovníků StB. Oldřich Sládek, který byl předsedou církve od roku 1963 do roku 1989 obdržel za příkladnou spolupráci se státem čestný doktorát teologie a prezidentem republiky mu byla také propůjčena dvě vysoká státní vyznamenání.\nPo převratu v letech 1989 a 1990 církev postupně v nových svobodných podmínkách rozvíjí svou službu a zapojuje se do veřejného dění především humanitární činností své organizace ADRA, biblickými přednáškami a kurzy pro veřejnost, osvětou na téma zdraví a životní styl nebo nabídkou zdravého využití volného času pro děti a mládež v Klubu Pathfinder. V devadesátých letech zažívá církev výrazný příliv nových členů, vznik řady nových sborů a vymaňuje se ze společenské izolace. V současnosti je církev v ČR respektovanou křesťanskou denominací, její duchovní slouží ve školách, sociálních zařízeních, jako kaplani v nemocnicích, armádě a věznicích, vystupují ve sdělovacích prostředcích a pomáhají rozvíjet veřejný život a občanskou společnost v regionech. Církev má své internetové rádio AWR, internetovou televizi HopeTV, vydavatelství knih a časopisů Advent-Orion, kolportéry zdravotní a duchovní literatury, Vyšší odbornou školu Teologický seminář Sázava, Mateřskou a základní školu Elijáš v Praze a řadu partnerů z řad občanských iniciativ.\n\nCelosvětový počet členů Církve adventistů sedmého dne.\n<graph>{\n}</graph>\n\"Údaje o Církvi adventistů sedmého dne v České republice (z 31.3.2008):\"\n\nAdventisté učí, že Bible, Starý a Nový zákon, je psané Boží slovo, inspirované Duchem svatým, obsahující znalosti potřebné pro záchranu, neomylné zjevení Boží vůle. V souladu s povahou vykazuje věroučný základ a důvěryhodný popis Božích skutků v historii. Přijímá učení o Trojici: Otec, Syn a Duch svatý, je trojjediná věčná osoba. Bůh je nesmrtelný, laskavý, prostý, vševědoucí, všemocný, nekonečný, nepochopitelný a hodný uctívání. Ježíš je plně Bohem a plně člověkem.\n\nAdventisté učí, že Bůh je Stvořitelem všech věcí, on vytvořil lidi z lásky a dává jim svobodu volby. Stvoření popsané v První knize Mojžíšově v šesti dnech je považováno za pravdivý příběh. Sobota je památník tohoto stvoření. První lidé, muž a žena, byli stvořeni k obrazu Božímu; ač svobodné bytosti, jsou závislé na Bohu za dech života. Mají povinnost pečovat o zem. Ale kvůli své neposlušnosti, se veškeré lidstvo stalo smrtelným.\n\nAdventisté učí, že lidstvo je zapojeno do \"velkého sporu\", do konfliktu mezi Kristem a satanem, v němž jde o Boží charakter, o Boží právo a jeho vládu nad vesmírem. Jeden anděl se stal Satanem, který chce sedět na trůnu Boha, obvinil jej z nespravedlnosti a tyranství. Vedl anděly a lidstvo ve své vzpouře proti němu. Naše dobré skutky nás nemohou zachránit, ale svou smrtí na kříži Ježíš osvobodil kající se hříšníky ze smrti a Bůh jim dal milost a odpuštění. Spasení je dar od Boha. Ten, kdo jej přijme, uvěří v Boha a bude se kát, se znovu narodí a bude znovuzrozen Duchem svatým.\n\nAdventisté učí, že církev je univerzální společenství věřících všech lidí a národů, sjednocená a rovná před Kristem, kteří ho uznali jako Pána a Spasitele. Scházejí se k uctívání, k vzájemnému společenství, k učení se Božího slova, ke službě lidstvu a k šíření evangelia. Křest ponořením je znamením obrácení, veřejný akt oddanosti Bohu, vstup do církve a symbolem ukončení hříšného života a vzkříšení k novému životu v Kristu. Křest je dobrovolný z vlastního přesvědčení.\n\nAdventisté učí, že na konci doby je stanoven \"ostatek\", který bude dodržovat všechny Boží přikázání a Ježíšovu víru. Bude hlásat, že rozsudek v nebi začal a bude odhalovat krásu Božího charakteru a bude milovat Boha. Dar proroctví je jedním z jejích vlastností. Bůh vybavuje věřící duchovními dary aby sloužily a posílili církev.\n\nAdventisté učí, že univerzální a věčné zásady Božího zákona jsou vyjádřeny v Desateru a ilustrovány v životě Ježíše Krista. Spasení je z milosti a ne ze skutků, ale výsledkem láskyplného vztahu k Bohu je poslušnost jeho přikázání. Sobota (podle čtvrtého přikázání) byla dána od Boha celému lidstvu, aby si připomínalo a slavilo jeho stvoření. Vyzývají k dodržování sedmého dne (soboty) jako dne odpočinku a dne uctívání Ježíše, pána soboty. Křesťané dělají Bohu čest svým hospodařením, svým využíváním času, svým talentem i svým tělem. Ctí a respektují manželství v láskyplném vztahu.\n\nAdventisté sedmého dne se označují jako prorocké hnutí a oznamují Kristův návrat, \"radostnou zprávu\" křesťanství. Vidí důkazy jeho blízkého příchodu. Studují proroctví Bible, dějiny spásy a dobu konce. Učí, že Ježíš Kristus je jediným prostředníkem mezi Bohem a lidmi. Ježíš se přimlouvá za lidi v nebeské svatyni od jeho nanebevzetí. V roce 1844 začal vyšetřující soud ve Svatyni. Tento soud skončí těsně před návratem Krista.\n\nAdventisté učí, že duše není nesmrtelná. Součástí smrti je \"spánek\" v tom smyslu, že \"první smrt\" je stav bezvědomí, ale není definitivní. Všechny lidské bytosti budou vzkříšeny, a to buď pro život věčný, nebo proto, aby čelily poslednímu soudu. Po návratu Krista, živí a zmrtvýchvstalí, kteří budou ospravedlněni, půjdou do nebe, ale ostatní zahynou. Po tisíc let budou zachránění zkoumat knihy života, které dokumentují život ztracených. Adventisté říkají, že se Bůh nikdy neplete, ale že nesmí zůstat ani stín pochybností nad jeho rozhodnutím a nad jeho spravedlností. Toto zkoumání potvrdí rozhodnutí vyšetřujícího soudu. Po tisíci letech ztratí naději na vzkříšení. Budou seznámeni s rozsudkem a zemřou \"druhou smrtí\" konečnou a věčnou. Zničení Satana a zla tak bude konečné. Země bude obnovena do svého původního stavu dokonalosti.\n\nCírkev adventistů sedmého dne je mimo jiné často kritizována za svůj pocit výjimečnosti, za skrytou misii a za Ellen G. Whiteovou.\n\nCírkev adventistů si od počátku podržuje vědomí své jedinečnosti mezi ostatními církvemi, které – podle názoru adventistů – nejsou poslušny Boha v příkaze dodržovat sobotu jako den odpočinku.\n\nOproti skutečnému chápání, jak jej popisuje Vojtíšek, je zde teologický pohled na výjimečnost, tedy že plnost svátosti a požehnání je v církvi adventistů, ale uznává Boží působení i v jiných církvích.\n\nPodobně, jako svědkové Jehovovi a mormoni, získávají adventisté členy také misijní službou dům od domu. Nabízejí knihy o zdravé výživě a zvou na přednášky o zdravém životním stylu. Teprve poté navazují na Bibli a na adventistické učení. Již touto taktikou se CASD i u nás dostává do podezření ze sektářství, protože při navazování kontaktu adventisté často nedávají najevo, že za jejich aktivitou je příslušnost k náboženskému směru. Čím více se však nový zájemce dozvídá o adventismu, tím více se jídelní doporučení mění v náboženské příkazy, založené na adventistickém výkladu Starého zákona.\n\nV misijní a charitativní činnosti adventisty motivuje vědomí blízkého Ježíšova příchodu a očekávání soudu nad světem.\n\nRůzní adventisté přikládají roli Ellen G. White různou důležitost. Jedním pólem je její uznání za plnohodnotnou prorokyni, druhým pólem je její odmítání. Ve svých dílech se dopustila mnohých plagiátorství.\n\nAlois Adlof popisuje chápání Ellen G. Whiteové ve 30. letech 19. století takto: Její spisy pokládají adventisté za stejně inspirované jako Bibli. Byl-li o něco spor, rozhodován býval jejím hlasem právoplatně. Protivit se jí, bylo protivit se Duchu sv. A přec tato žena, ač velice nadaná, byla tak omylná jako kdo jiný. Ale to jí nepřekáželo, aby o svých vlastních výpovědích tvrdila: » Toto je Bůh, který mluvil a ne mýlící se smrtelník.« K tomu znamenitě ilustruje její inspiraci ta okolnost, že často, když napsala svá svědectví, napsané pozměnila, anebo jinak napsala. Celé stránky, věty, řádky vymazala a něco jinak sestavila. Předčítala rukopis svému muži, který jí navrhoval mnohou změnu, kterou také ochotně přijala. Kromě toho dopustila se mnohých plagiátů, sestavujíc své knihy z jiných, aniž by to vyznala a přiznala.\n\nZdeněk Vojtíšek k roli Ellen G. White tvrdí: Učení nové církve je formováno stovkami zjevení, desítkami knih a tisíci článků, traktátů a jiných materiálů své prorokyně a zakladatelky. Skutečně autoritativní výklad Bible a lidských dějin však náleží Ellen Whiteové. Je považována za prorokyni a její odkaz je mezi deseti miliony adventisty stále živý.\n\nK historické úloze Ellen G. Whiteové tvrdí Alois Adlof toto: Dříve majetné rodiny byly nyní (po nenaplněném očekávání Kristova příchodu roku 1844) ožebračeny. Mnozí museli být uklizeni a pod stráž postaveni, aby jejich rodiny se na nich nemstily. Jejím přičiněním se stalo, že po hrozném fiasku roku 1844 celé hnutí nezaniklo. Když však zmocnili se hnutí Whiteovi a vtiskli mu nynější ráz adventisticko-sabotářský, Miller marně proti tomu pozdvihl hlasu. Whiteová napsala o něm, že na konec William Miller pozdvihl svého hlasu proti nebeskému světlu.\n\nEllen G. Whiteová trpěla epilepsií v důsledku úrazu hlavy v dětství a její záchvaty byly pokládány za proroctví. Alois Adlof popisuje její zdravotní stav takto: Pomatená žena je jejich prorokyní. Její vidění pokládají za zjevení nebeská. Dr. Williem Russel, který byl dlouhá léta adventistou a prvním lékařem v jejich sanatoriu v Battle Creek, napsal už roku 1869: » Vidění paní Whiteové vyplývají z chorobné soustavy, aneb z chorobnosti mozku a nervové soustavy.« Dr. Fairfieh, rovněž adventista a dlouhá léta lékař v témž sanatoriu, psal roku 1887, že nemá žádné pochybnosti o tom, že její vidění jsou čistě hysterické záchvaty. Stáří pak ji téměř vyléčilo.\n\n\"Adventistická agentura pro pomoc a rozvoj\" (ADRA) je humanitární organizace s celosvětovou působností. Hlavní činností Adry je bezprostřední a dlouhodobá pomoc při humanitárních katastrofách v zahraničí.\nCírkev Adventistů sedmého dne je také zapojena do kaplanské služby v ozbrojených silách, věznicích, nemocnicích a u policie.\n\nŽivot a zdraví je občanské sdružení, které se zaměřuje na osvětovou činnost formou přednášek, besed, kurzů, seminářů, sympozií, táborů, výstav a výchovných zdravotních programů na základě zásad zdravé výživy, preventivní medicíny a zdravého životního stylu.\n\nKlub Pathfinder je občanské sdružení dětí, které připravuje rozmanité zájmové aktivity zaměřené na smysluplné využívání volného času dětí a mládeže. Skautským způsobem vychovává adventistickou mládež.\n\nStředisko korespondenčních kurzů (SKK) je středisko zaměřené nejen na vzdělávání, nýbrž zejména na rozvoj jednotlivce i celé široké veřejnosti ve všech oblastech života (tělesná, duševní, sociální a duchovní) – v jejich neoddělitelné celistvosti. V této době nabízí 7 korespondenčních a internetových kurzů pro dospělé: \"Harmonická rodina\", \"Zvládej svůj život\", \"Vezmi zdraví do svých rukou\", \"Impulzy života\", \"Globální problémy\", \"Objevy v Bibli\" a \"Utopie\". Na webu SKK najdete také kurzy pro děti ve věku 8 – 11 let s názvem \"Hledej, pátrej s pathfindery\" a pro náctileté (12 – 17 let) s názvem \"Hledání odpovědí\". Korespondenční kurzy \"Hledání odpovědí\" a \"Hledej, pátrej s pathfindery\" mají sice na webu SKK odkaz, spravuje je však výše uvedené občanské sdružení Klub Pathfinder. České SKK má společně se slovenským SKK profil na sociální síti Facebook. Tento facebookový profil má název \"Korespondenční kurzy\". \n\nTeologický seminář Církve adventistů na Sázavě zajišťuje vzdělávání duchovních pracovníků.\n\nAdvent Orion je vydavatelství Církve adventistů sedmého dne. Vydává čtvrtletník Znamení doby, měsičník Advent a časopisy pro děti a mládež. Vydává také ostatní církevní literaturu.\n\nCountry life – vegetariánské restaurace ve volném spojení s Církví adventisitů.\n\nNewstart – projekt zdravého životního stylu ve volném spojení s Církví adventistů sedmého dne.\n\nHope TV – adventistická internetová televize.\n\nAWR rádio – adventistické internetové rádio.\n\nCírkev adventistů sedmého dne má status pozorovatele Ekumenické rady církví. Výlučný postoj však znemožňuje účast v tomto hnutí.\n\n\n\n"}
{"id": "109339", "url": "https://cs.wikipedia.org/wiki?curid=109339", "title": "ADRA", "text": "ADRA\n\nADRA (Adventist Development and Relief Agency) je mezinárodní humanitární organizace poskytující pomoc lidem v nouzi.\nByla založena ve Spojených státech amerických před více než padesáti lety a dnes má zastoupení ve 130 zemích světa. Její činnost tvoří jak pomoc při mimořádných událostech (živelní pohromy, válečné konflikty apod.), tak realizace dlouhodobých rozvojových projektů (podpora vzdělání, zaměstnanosti atd.). Jejím posláním je pomoci lidem v nouzi tak, aby byli schopni převzít kontrolu nad svými vlastními životy a mohli co nejlépe využívat ty zdroje, které mají k dispozici. Svou pomoc poskytuje všem, kteří ji potřebují, bez rozdílu rasy, pohlaví, vyznání nebo náboženského přesvědčení.\n\nV České republice ADRA působí od roku 1992. Do roku 2013 byla ADRA občanským sdružením. V souvislosti se změnou občanského zákoníku je nyní obecně prospěšnou společností. ADRA, o.p.s., patří v současné době k největším organizacím v ČR poskytujícím humanitární, rozvojovou a sociální pomoc doma i v zahraničí. Vedle ADRA, o.p.s., funguje také Nadace ADRA.\n\nNadace ADRA – Adventistická nadace pro pomoc a rozvoj je nezisková humanitární organizace, která si klade za cíl přispívat svou činností ke zvyšování životní úrovně a zdraví obyvatel, a to jak v ČR, tak v ostatních zemích, zejména v těch rozvojových. Nadace ADRA úzce spolupracuje s ADRA, o.p.s.\nZaměřuje na pomoc potřebným jak v ČR, tak po celém světě. Spravuje a rozděluje nadační jmění (jak formou grantového řízení, tak individuálních žádostí), vyhlašuje veřejné sbírky a poskytuje pomoc jednotlivcům, rodinám či skupinám v ČR, kteří se ocitli v mimořádné krizové situaci. Od roku 2006 Nadace ADRA také spolu s televizí NOVA každoročně vyhlašuje rámci projektu Hrdinové mezi námi Cenu Michala Velíška za hrdinství v běžném životě, projevené poskytnutím účinné pomoci člověku v nouzi, jejímž hlavním cílem je vést lidi k odvaze a touze pomáhat.\n\nNadace ADRA je členem Fóra dárců. Podporuje domácí hospicovou péči a zprostředkovává psychosociální pomoc při mimořádných událostech.\n\nADRA, o.p.s., se zaměřuje na čtyři základní témata:\n\nV České republice ADRA provozuje 14 dobrovolnických center, která koordinují dobrovolníky ve 50 obcích ČR. V roce 2015 koordinovala činnost 1832 pravidelných dobrovolníků, což činí přibližně 10 % všech dobrovolníků v ČR. Dobrovolnické programy jsou organizovány v zařízeních pracujících s dětmi, mládeží, seniory či zdravotně postiženými. Dobrovolník působí jako společník jejich pacientů či uživatelů a pomáhá s náplní volného času.\n\nKomunitní intervenční a psychosociální týmy mají za úkol poskytovat okamžitou pomoc lidem zasaženým mimořádnou událostí. Jde většinou o psychology a sociální pracovníky. Jejich práce je koordinována s prací složek Integrovaného záchranného systému ČR.\n\nCílem programu rozvojového vzdělávání Opravdový svět je informovat děti, žáky, studenty a učitele v České republice o globálních tématech, jako je chudoba, udržitelný rozvoj, ochrana životního prostředí, migrace atp.\nADRA je největším koordinátorem pomoci v případě povodní a jiných živelních katastrof v ČR. V postižených oblastech dobrovolníci pomáhají při zvládání následků živelních pohrom a distribuují humanitární pomoc.\n\nPo povodních v létě 2013, které zasáhly takřka celé území Čech, rozdělila ADRA přes 18 mil. Kč ve finanční i hmotné pomoci. Dále se soustředila na koordinaci dobrovolníků a logistiku potřebné materiální pomoci.\n\nProstřednictvím humanitárních projektů organizace ADRA poskytuje okamžitou pomoc zemím postižených přírodními nebo jinými katastrofami. Rozvojové projekty realizuje s projekty zaměřené na podporu vzdělávání, zemědělství, zajištění obživy, kvalitní zdravotní péče či rozvoje infrastruktury. V letech 2012–2014 poskytuje síť organizací ADRA humanitární pomoc v zemích Afrického rohu, v Barmě a na Filipínách. ADRA ČR se potom soustředí hlavně na rozvojové projekty. V letech 2012–2014 působí v Bangladéši, Etiopii, na Haiti, v Keni, v Moldavsku a v Mongolsku. V Barmě a Gruzii probíhají lidsko-právní projekty, které jsou zaměřeny na podporu demokratizace a rozvoje občanské společnosti.\n\nADRA provozuje od roku 2006 zdravotní středisko v keňském městě Itibo, v jehož širokém okolí je velmi špatně dostupná zdravotní péče.\n\nDalším příkladem projektu rozvojové pomoci je BanglaKids, zaměřený na podporu bangladéšských dětí.\n\nProgram umožňuje adresnou podporu vzdělávání dětí na vesnických a internátních školách. Zároveň se snaží řešit i problematiku vzdělávání dětí v chudinských slumech v Dháce. Od roku 1999 ADRA podpořila 3 070 dětí v rámci adresného dárcovství a více než 1000 dětí v rámci podpory 7 slumových škol.\n\nSlumové centrum Čalantika v Dháce poskytuje místním dětem předškolní a základní vzdělání. Funguje i jako centrum pro volnočasovéaktivity. Kromě toho se zaměřuje na práci s rodiči, konkrétně na jejich osvětu v oblasti výchovy, hygieny a vzdělávání.\n\nMince denně je program pro dlouhodobé pravidelné dárce Adry. Je založen na myšlence, že i drobný pravidelný finanční dar může znamenat významnou pomoc lidem v nouzi. Finanční příspěvky v programu se dělí na tři části: třetina je vyčleněna pro potřeby humanitárních a rozvojových projektů v zahraničí, třetina na projekty v ČR a třetina na zajištění chodu a rozvoje humanitární organizace ADRA.\n\nČeská pobočka organizace ADRA byla založena 29. května 1992 Rudolfem Reitzem nejprve jako nadace, později v roce 1994 vzniklo občanské sdružení, které roku 2013 změnilo svůj právní status na obecně prospěšnou společnost. V současné době je výkonným ředitelem Radomír Špinka. Do povědomí české veřejnosti vstoupila ADRA především svými aktivitami v době povodní v roce 1997, 2002, 2006, 2009 a 2013 a díky jednomu z prvních masových použití dárcovské SMS při tsunami v Indonésii v prosinci 2004.\n\n"}
{"id": "109341", "url": "https://cs.wikipedia.org/wiki?curid=109341", "title": "Člověk v tísni", "text": "Člověk v tísni\n\nČlověk v tísni (anglicky \"People in Need\") je česká humanitární, rozvojová, vzdělávací a lidskoprávní organizace. Je to obecně prospěšná společnost, ředitelem je Šimon Pánek. Svou činnost začínala v roce 1992 pod názvem Nadace Lidových novin, od roku 1994 jako Nadace Člověk v tísni při České televizi. Pod současným názvem funguje od roku 1999. Organizace Člověk v tísni již působila ve více než 50 zemích světa. V roce 2016 je Člověk v tísni aktivní ve více než třiceti dvou zemích.\n\nČlověk v tísni je členem mezinárodní platformy humanitárních organizací Alliance2015, která na různých úrovních kooperuje při boji s chudobou a spolupracuje na projektech v rozvojových zemích. Člověk v tísni je členem dalších organizací a sdružení jako FoRS, VOICE, Eurostep a dále.\n\nČlověk v tísni pomáhá lidem zasaženými válečnými krizemi, přírodními katastrofami i těm, kteří žijí dlouhodobě v chudobě. Zabývá se i dlouhodobými problémy jako je nedostupnost kvalitního vzdělání a zdravotní péče nebo degradací životního prostředí. Humanitární a rozvojovou pomoc poskytl Člověk v tísni ve více než 50 zemích Evropy, Asie a Afriky. V rámci svých rozvojových projektů se organizace zaměřuje na zajištění základních životních potřeb (voda, zdravotnictví, vzdělávání, obživa) a na podporu vytváření sociálních programů, rozvoj místního podnikání a podporu občanské společnosti a dobrého vládnutí. Tyto projekty jsou realizovány např. v DR Kongu, Etiopii, Angole, Mongolsku, Kambodže nebo Rumunsku. Na začátku roku 2010 otevřel Člověk v tísni díky veřejné sbírce a darům firem čítající 50 milionů korun humanitární misi v zemětřesením postiženém Haiti. V Afghánistánu začala organizace působit v roce 2001 po pádu Talibanu a zaměřuje se na řešení dlouhodobých problémů obživy, vzdělání a rozvoje místních komunit. V říjnu 2012 otevřel Člověk v tísni misi v Jižním Súdánu. Na severu země se Člověk v tísni zaměřil především na oblast zemědělství jakožto hlavního zdroje obživy místních obyvatel. Zajištění dostatku jídla a zvýšení odolnosti lidí proti klimatickým šokům se stalo prioritou.\n\nVálka na východní Ukrajině:\n\nOzbrojený konflikt na východě Ukrajiny, který začal v květnu 2014, dramaticky zhoršil životní situaci milionů místních obyvatel. Tisíce lidí přišly o střechu nad hlavou nebo živoří v dělostřelbou poničených domech. V oblastech postižených boji přišla většina lidí o práci, takže jsou závislí na pomoci zvenčí. Jeden milion lidí uprchl z oblastí bojů na území kontrolované ukrajinskou vládou.\n\nČlověk v tísni těm nejpotřebnějším poskytuje okamžitou humanitární pomoc jako je jídlo, přístřeší, voda nebo krizovou psychosociální pomoc. Pomáhá s opravou poničených domů a poskytováním materiálu a vybavení na zimu. Také se zaměřuje na distribuci jídla, obnovu zdrojů obživy, zajištění bydlení (minimálně jedna teplá místnost v domě, oprava domů, granty na zajištění nájmu, distribuce topiva a vody).\n\nHumanitární krize a občanská válka v Sýrii:\nV Sýrii probíhá největší humanitární krize současnosti. Polovina všech obyvatel byla nucena kvůli bojům opustit své domovy. Přes 4 miliony lidí uprchlo do jednoho ze sousedních států a 7,6 milionů Syřanů přebývá v provizorních podmínkách na útěku uvnitř země. O život již přišlo v důsledku bojů mezi 400 000 a 475 000 lidí, nejméně stejně tolik jich zemřelo kvůli nedostupnosti základní zdravotní péče. Situace se dramaticky změnila také díky obrovské ofenzivě radikální islamistické skupiny Islámský stát (IS), která nyní ovládá třetinu Sýrie a značná území sousedního Iráku. Válka v Sýrii má také regionální dopad - od roku 2003 působí Člověk v tísni také v Iráku. Organizace se soustředí na programy, které by lidem pomohly lépe vzdorovat důsledkům krize v dlouhodobějším horizontu. Místním farmářům dodává řadu nedostupných semen a nářadí, čímž podporuje jejich zemědělskou činnost, nebo v bezpečnějších místech poskytuje místo potravinových balíčků poukázky na potraviny.\n\nOd roku 1999 Člověk v tísni pomáhá lidem žijícím v sociálním vyloučení a chudobě. Nejdříve pomáhal v oblasti vyloučených lokalit, kde začal s bezplatnou sociální terénní prací, tedy především s asistencí a poradenstvím v oblasti bydlení, zadluženosti a nezaměstnanosti. V následujících letech nabídku rozšířil o pracovní a právní poradenství, doučování, službu sociálního asistenta policie a o nízkoprahová zařízení pro smysluplné trávení volného času dětí z chudých rodin.\n\nV létě 2006 vznikly v rámci společnosti Člověk v tísni \"Programy sociální integrace\" (PSI), které nabízejí komplexní a vzájemně provázaný balíček služeb určený sociálně vyloučeným jedincům či rodinám \"(pomoc na úrovni individuální)\". Obcím, v nichž se sociálně vyloučené lokality nachází, zároveň nabízejí poradenství a asistenci při plánování jejich dalšího rozvoje \"(pomoc na úrovni lokální)\".\n\nProgramy sociální integrace v současné době působí ve více než 50 městech a obcích v sedmi krajích České republiky. Stávající pracovní tým čítá kolem 260 zaměstnanců – především terénních sociálních pracovníků, pracovních poradců, vzdělavatelů, právníků a koordinátorů. V Česku pomáhají obcím při zavádění odpovídajících sociálně integračních politik.\n\nV roce 2004 začal Člověk v tísni působit i na Slovensku, v romských osadách, kde hledá řešení především pro problémy vyplývající z extrémní chudoby místních obyvatel, nízké úrovně jejich vzdělání, dlouhodobé nezaměstnanosti a zdánlivě neproniknutelné bariéry mezi světem Romů a většinovou společností.\n\nV roce 2016 se Člověk v tísni spojuje s partnerskou organizací Člověk v ohrožení, s níž už v minulosti intenzivně spolupracovala. Člověk v ohrožení působí jako samostatná slovenská organizace. Člověk v ohrožení nabízí komplexní pomoc a poradenství ve Sveržově, Petrovanech, Roškovci, Spišském Podhradie, Kojaticích a Plaveckém Štvrtoku; centrála je v Bratislavě.\n\nK oblasti sociálního vyloučení se úzce váže i problém zadluženosti a dluhové pasti, který je svázán s nelegální lichvou a s trhem tzv. rychlých půjček poskytovaných nebankovními společnostmi i zavedenými bankovními domy. V roce 2010 proto Člověk v tísni navázal spolupráci s Českou bankovní asociací a společně obě instituce dosáhly odstranění neférových podmínek úvěrových smluv u všech českých bank – tzv. rozhodčích doložek. V roce 2011 završili pracovníci Člověka v tísni několikaletou analýzu trhu nebankovních půjček a zahájili další, která se věnuje problematice vymáhání dluhů. V roce 2011 také ČvT završil skoro tříletou kampaň Index predátorského úvěrování. Díky kampani drtivá většina společností pozměnila podmínky poskytování úvěrů.\n\nVzdělávací programy společnosti Člověk v tísni (Jeden svět na školách, Varianty, Polis, Migrace) se zaměřují nejen na studenty a pedagogy českých základních, středních škol a vysokých škol, ale i na další profesní skupiny, kterými jsou například pracovníci úřadů práce nebo policisté. Témata jako chudoba, globalizace, migrace nebo multikulturalismus jsou těmto skupinám přibližována prostřednictvím krátkodobých či dlouhodobých seminářů a didaktických materiálů jako jsou příručky nebo sady dokumentárních filmů. Vzdělávací programy jsou realizovány i pomocí dokumentárních filmů spojených s besedami (Jeden svět na školách) či informačním servisem a metodickou podporou v oblasti interkulturního a globálního rozvojového vzdělávání (Varianty) či podporou propojení institucí a neziskových organizací v lokalitách sociálního vyloučení (Programy sociální integrace). Program migrace spolupracuje s novináři na tom, aby zvětšili rozsah a zlepšili kvalitu zpravodajství o migraci a cizincích v Česku, a také zvýšili informovanost veřejnosti a zástupců státní správy o problémech, se kterými se migranti ve svém životě v ČR potýkají a které jim ztěžují integraci do společnosti.\n\nInformační programy společnosti Člověk v tísni se zaměřují na českou veřejnost, státní správu a média. Prostřednictvím dlouhodobých i krátkodobých kampaní a projektů v podobě filmových promítání, debatních večerů, kreativních soutěží, informačních materiálů, ale i cest pro novináře jsou tyto cílové skupiny pravidelně seznamovány například s informacemi o rozvojové spolupráci (Rozvojovka, STOP dětské práci), o veřejných kampaních (Kampaň LIKVIDUJ!, Virus Free Generation, NEOnácek: Chcete ho?), o migraci a cizincích žijících v ČR (Migrace).\n\nVýznamným počinem Člověka v tísni v boji proti dluhové pasti je žebříček společností poskytujících půjčky bez ručitele sestavený podle nevýhodnosti vstupních podmínek pro dlužníka (tzv. Predátorský index). Index je sestaven na základě srozumitelnosti vstupních podmínek, přítomnosti úroků z prodlení nad rámec zákonné úpravy, nákladů na jednu zpožděnou splátku v podobě sankcí, ceny produktu v případě řádného splácení a využívání rozhodčí doložky.\n\nČlověk v tísni každoročně pořádá filmový festival na téma lidských práv s názvem Jeden svět. Tento festival během 19 let vyrostl v největší dokumentární filmový festival s tematikou lidských práv na světě. Festival pracuje s širokou definicí lidských práv, a proto v programu najdete nejen filmy o politických kauzách a rozvojových tématech, ale i o sociálních otázkách, životním prostředí a životním stylu. Jeden svět uvádí každý rok přes stovku kvalitních dokumentárních filmů z celého světa. Festival se koná v březnu v Praze, následně ve více než třech desítkách měst po celé České republice a v Bruselu. Divácky nejúspěšnější dokumenty z Jednoho světa jsou následně dostupné na webu www.promitejity. kde si je diváci a divačky mohou zdarma a legálně promítnout - nejen sobě, ale i svému publiku. Jeden svět získal v roce 2007 čestné uznání UNESCO za výchovu k lidským právům.\n\nNa festivalu probíhají také diskuze s režiséry a režisérkami, hrdiny a hrdinkami filmů, lidskoprávními aktivisty i českými experty a expertkami. Diskutuje se po většině projekcí, každý večer probíhá v Městské knihovně v Praze jedna panelová diskuze na významné téma současnosti. V rámci festivalu se zároveň každoročně uděluje ocenění Homo Homini osobnostem, které se významně zasloužily o prosazování lidských práv, demokracie a nenásilného řešení politických konfliktů.\n\nČlověk v tísni působí na poli lidských práv od konce devadesátých let. Pomoc se týká řady zemí a oblastí, kde je situace setrvale špatná či se zhoršuje. Společnost se zaměřuje především na podporu politických vězňů a jejich rodin, obránců lidských práv, nezávislých novinářů a občanských iniciativ. Rodinám politických vězňů v tvrdě represivních režimech, jako je Barma nebo Kuba, poskytuje přímou finanční, humanitární a morální podporu, která je z podstatné části hrazena z prostředků Klubu přátel Člověka v tísni.\n\nCentrum pro lidská práva a demokracii tak pracuje v několika tvrdých diktaturách a také několika zemích, kde se zkušenost s přechodem k demokracii v některých aspektech podobá té české. V současnosti realizuje programy ve východní Evropě (Arménii, Ázerbájdžánu, Moldavsku – Podněstří, Rusku a na Ukrajině), v Latinské Americe (na Kubě, ve Venezuele, v Ekvádoru a v Nikaragui) v Egyptě, Libyi a Vietnamu. Organizace se věnuje různým aktivitám, jejichž cílem je upozornit na porušování lidských práv ve světě a najít širší veřejnou a politickou podporu pro jejich ochranu.\n\nRuské ministerstvo spravedlnosti zařadilo v listopadu 2019 organizaci Člověk v tísni na seznam organizací, které jsou v Rusku nežádoucí. Ministr zahraničí ČR Tomáš Petříček se k tomu kroku vyjádřil tak, že jej považuje za absurdní a požaduje vysvětlení. Uvedl také, že zákaz lidskoprávní organizace v Rusku svědčí o špatném stavu lidských práv v zemi.\n\nRozpočet Člověka v tísni je financován z několika zdrojů. V roce 2016 mezi hlavní zdroje příjmů Člověka v tísni patřily především zahraniční státní rozpočty, prostředky EU (Evropská komise a delegace EU), státní rozpočet ČR, prostředky zahraničních vlád a agentur OSN, nadací a nevládních organizací, dary od jednotlivců a firem, vlastní výnosy, místní rozpočty a operační programy. Některé aktivity Člověka v tísni jsou financovány za podpory pravidelných dárců a to zejména díky projektům Skutečná pomoc, Skutečný dárek a Klub přátel Člověka v tísni.\n\nSkutečná pomoc je sbírka na dlouhodobou koncepční rozvojovou pomoc v zemích třetího světa. Na rozdíl od běžných humanitárních sbírek se tedy nezaměřuje na pomoc při aktuálních katastrofách nebo neštěstích, ale snaží se v jednotlivých zemích dlouhodobě zlepšovat dostupnost školství, zdravotnictví, vody a zdrojů obživy. Člověk v tísni realizuje díky sbírce Skutečná pomoc projekty v několika zemích jako jsou například Afghánistán, Kambodža, Angola, Etiopie, Namibie, Srí Lanka či Gruzie. Z výtěžku sbírky staví především školy a nemocnice, buduje zdroje pitné vody v suchých oblastech nebo podporuje drobné rolníky, aby dokázali uživit své rodiny.\n\nSkutečný dárek je dalším z projektů financujících rozvojovou pomoc. Certifikáty, které si každý může zakoupit třeba v e-shopu Skutečný dárek, symbolizují určitou formu pomoci například kozu, slepici, zemědělské nářadí… Za rok 2015 bylo darováno 7 700 Skutečných dárků a od roku 2009 bylo rozdáno 4 822 koz, 1 053 ovcí a více než 13 000 kusů drůbeže.\n\nKlub přátel Člověka v tísni funguje k okamžité pomoci obětem přírodních katastrof a válek. Díky tomu se při zemětřesení neztrácí drahocenný čas postupným sbíráním peněz, ale může se reagovat okamžitě, ve chvílích, kdy rychlost může znamenat další zachráněné životy.\n\nProtikubánská demonstrace v Praze Říjen 2003: Štěpán Kotrba podal v souvislosti s údajnou politickou angažovaností ČvT stížnost Radě České televize.\n\nRuská obvinění, Čečensko, Ingušsko Březen 2005: V souvislosti se svou činností v Rusku (Čečensku a Ingušsku) byla organizace a její představitelé – spolu s řadou dalších NGOs a OSN – obviněni ruským týdeníkem Argumenty i fakty ze soustavné podpory čečenského separatismu a terorismu, mezi jinými i organizace Člověk v tísni tato obvinění odmítla. V témže roce Rusko organizaci vyhostilo, o dva roky později, v roce 2007, jí ale činnost v Čečensku a Ingušsku povolilo.\n\nKubánské obvinění, ECOSOC Leden 2006: V březnu 2009 informoval Štěpán Kotrba o tom, že v lednu 2006 byla organizace Člověk v tísni obviněna na půdě OSN – přesněji: Kubánským zastupitelem v jednání Ekonomické a sociální rady OSN (ECOSOC) – že lhala v informacích poskytnutých výboru a je využívána vládou České republiky k plnění úkolů směřujících k destabilizaci, získávání nových politických přívrženců a z propagování změny režimu v různých zemích.\n\nKosovo, Jižní Osetie Březen, srpen 2008: Podle kritiků, autorů Britských listů, se organizace Člověk v tísni v některých konfliktech nechovala apoliticky a podporovala jen ty potřebné, kteří jsou „na správné straně barikády“. Např. v Kosovském konfliktu podporovala strádající Albánce, ale ne Srby, v konfliktu v Jižní Osetii podporovala potřebné Gruzínce, ale ne Osety\n\nZvědavec a Britské listy Březen 2009, červen a říjen 2010: Podle autora webu Zvědavec a autorů Britských listů není Člověk v tísni jen humanitární, ale především politická organizace řízená současnými i bývalými politiky. Uplatňuje dvojí „demokratický“ metr, kterým posuzuje závažnost světových krizí, konfliktů a pošlapávání lidských práv.\n\nBritské listy Listopad 2002 Podle šéfredaktora webzinu se Člově v tísni zabývá i novinařinou a politikou, viz \"\"Ta (Člověk v tísni) dnes rozsáhlým způsobem fušuje i do novinářského řemesla (zvláštní: mezinárodní humanitární organizace pomáhají lidem v krizových oblastech, ale úzkostlivě si dávají pozor na to, aby NIKDY nevystupovaly politicky - to by totiž jejich postavení v krizových oblastech zdiskreditovalo - a v žádném případě nefušují do novinařiny a nešíří po světě \"dokumentární filmy\"\"\"\n\nNEOnácek: Chcete ho? / Imigranti: Chcete je? V roce 2008 organizovala kampaň \"„NEOnácek: Chcete ho?“\", která vystupuje proti neonacismu. Kampaň byla kritizována pro svůj obsah osobnostmi z různých částí politického spektra. V reakci na tuto kampaň vznikla internetová kampaň \"„Imigranti: Chcete je?“\", která prezentovala opačný postoj, podle jehož zastánců riziko pro českou společnost nepředstavuje neonacismus, který je okrajovým a přeceňovaným jevem, ale masivní imigrace.\n\n"}
{"id": "109342", "url": "https://cs.wikipedia.org/wiki?curid=109342", "title": "Eugenia (planetka)", "text": "Eugenia (planetka)\n\n(45) Eugenia je planetkou patřící do pásu planetek, kterou v roce 1857 objevil Hermann Goldschmidt v Paříži. Jméno je zvoleno podle manželky Napoleona III, Eugénie de Montijo, stala se tak vůbec první planetkou pojmenovanou po člověku.\n\nJejí průměr je přibližně 215 km. Porézní povrch je složen především z ledu a kamenitého materiálu.\n\nKolem planetky obíhá ve vzdálenosti 1184 km měsíc Petit-Prince o průměru 13 km, jehož oběžná kruhová dráha činí 4,7 dne. Satelitní systém doplňuje na nižší oběžné dráze ještě menší měsíc s provizorním názvem S/2004 (45) 1 o průměru přibližně 6 km.\n\nEugenia je druhou planetkou u které byl objeven měsíc (první se stala s Dactylem).\n\n\n"}
{"id": "109348", "url": "https://cs.wikipedia.org/wiki?curid=109348", "title": "Ada County", "text": "Ada County\n\nAda County, jako okres byl založen 22. prosince 1864 se sídlem v okrese Boise. Okres nese název po prvním bělošském dítěti narozeném na daném území (Ada Riggs, dcera H. C. Riggse, jednoho ze zakladatelů města Boise a člena Idaho Territorial Legislature).\n\nRozloha: 2 745,39 km²\n\nObyvatelstvo: 344 727 (v roce 2005); 300 904 (v roce 2000)\n\nŽeny: 49,7 % (v roce 2004)\n"}
{"id": "109351", "url": "https://cs.wikipedia.org/wiki?curid=109351", "title": "Sloupsko-šošůvské jeskyně", "text": "Sloupsko-šošůvské jeskyně\n\nSloupsko-šošůvské jeskyně (v knize Julese Vernea \"Zelený paprsek\" vydání z roku 1907 je odkaz na „Sloupské jeskyně s Macechou“) leží v severní části CHKO Moravský kras severně od města Brna, nedaleko od okresního města Blansko a na jižním okraji městečka Sloup.\n\nSloupsko-šošůvské jeskyně jsou rozsáhlým komplexem dómů, chodeb a obrovských podzemních propastí vytvořených ve dvou patrech. Nejznámější Eliščina jeskyně má vynikající akustiku, a proto je příležitostně využívána pro koncerty komorní hudby. Prohlídkové trasy Sloupsko-šošůvských jeskyní jsou spojeny s prohlídkou jeskyně Kůlna, kde byly nalezeny části lebky neandrtálského člověka asi 120 000 let staré. Sloupsko-šošůvské jeskyně jsou také charakteristické křehkou a barevnou krápníkovou výzdobou.\n\nJeskyně jsou podzemním tokem Sloupského potoka spojeny s největší českou jeskyní – Amatérskou. Spolu s ní pak tvoří jeskyní systém o celkové délce téměř 35 km.\n\nPřed jeskyněmi se nacházejí dva zajímavé přírodní útvary. Prvním z nich jsou tři skalní bloky těsně vedle sebe, které se nazývají \"Otec, matka a syn,\" a leží na skále nad parkovištěm. Výraznou dominantu tvoří \"Hřebenáč\", u kterého se propadá do podzemí Sloupský potok. Tento skalní masív vysoký asi 20 m dal pravděpodobně název vsi Sloup.\n\nDne 20.12.1999 byla vyhlášena v místě jeskyní i v jeho přilehlém okolí stejnojmenná přírodní rezervace. Cílem ochrany je udržení stávajícího charakteru území, ochrana povrchových a podzemních krasových jevů, ochrana zimovišť netopýrů a ochrana unikátních paleontologických nalezišť.\n\nVstupním portálem a chodbou se návštěvník dostane do jeskyně Nicové, jejíž název je odvozen od nickamínkové výzdoby na stěnách. Odtud trasa pokračuje do Eliščiny jeskyně s překrásnou krápníkovou, sintrovou a nickamínkovou výzdobou. Vynikající akustika Eliščiny jeskyně je návštěvníkům předvedena ukázkou reprodukované hudby.\n\nCesta podzemím vede prokopanou chodbou do nejrozsáhlejší části Sloupsko-šošůvských jeskyní – Starých skal. Staré skály začínají mohutnou Gotickou chodbou, na jejímž konci je 65 metrů hluboká Stupňovitá propast.\n\nDalším zastavením je Kolmá propast, z níž se vystupuje do prostor objevených prof. Karlem Absolonem v roce 1900. Klenotem těchto partií a celých Sloupsko-šošůvských jeskyní je Nagelova propast. V současně době je zpřístupněna dvěma můstky. Od stropu na hladinu Sloupského potoka ve spodních patrech je hluboká přibližně 90 metrů, ale její půdorysné rozměry ji řadí mezi nejmohutnější podzemní propasti v České republice.\n\nOd Nagelovy propasti vede trasa k Trámové chodbě, která přechází ve 260 metrů dlouhou Stříbrnou chodbu. Ze Stříbrné chodby byla prokopána spojka do prostor Šošůvských jeskyní, které nejsou tak rozměrné jako Sloupské, mají však bohatou a zachovalou krápníkovou výzdobu. Trasa vede přes Brouškovu pohádkovou síň s unikátním stalagmitovým útvarem „Svícen“ do Riegrovy síně. Vyvrcholením prohlídky Šošůvských jeskyní je Černá propast, která ústí k hladině Sloupského potoka v hloubce 70 metrů.\n\nPrastarou existenci jeskyně potvrdily kosterní nálezy fauny a neandrtálců již ze starší doby kamenné (paleolit). Samotná historie o jeskyních se datuje až do druhé poloviny 17. století.\n\nV roce 1669 lékař a fyzikus města Brna Johannes Ferdinand Hertod z Todtenfeldu podal první zmínku o Sloupských jeskyních ve svém spisu „Tartaro mastix Moravie“ (Podzemní bič Moravy). Jeskyni popsal jako „zářivě bílou, plnou krápníků“. Za 79 let po něm, v roce 1748 do jeskyně vstoupil jeho dvorní fyzik a matematik J. A. Nagel. Ten po prohlídce jeskyně a sestupu do spodních pater prohlásil, že jeskynní prostory jsou strašlivé a hrůzyplné. Byl prvním člověkem, který sestoupil do spodních pater. Jeskyně Eliščina byla objevena v roce 1879 a veřejnosti byla zpřístupněna v roce 1881. Zbývající část Sloupsko-šošůvských jeskyní byla postupně objevena v letech 1889-1915.\n\nSpodními patry jeskyní protéká Sloupský potok, který se propadá do podzemí nedaleko od vchodu do jeskyní. Soustavou neprostupných sifonů podzemní potok vtéká do Sloupského koridoru Amatérské jeskyně – největší české jeskyně a znovu na povrchu se objevuje jako ponorná říčka Punkva na dně propasti Macocha. Na konci roku 2005 se jeskynním potápěčům povedlo proplout mezi těmito jeskyněmi.\n\n"}
{"id": "109358", "url": "https://cs.wikipedia.org/wiki?curid=109358", "title": "Karosa B 741", "text": "Karosa B 741\n\nKarosa B 741 je městský kloubový autobus vyráběný společností Karosa Vysoké Mýto v letech 1991 až 1997. V mnohých městech vystřídal starší, již nevyhovující maďarské vozy typu Ikarus 280.\n\nAutobusy B 741 vycházejí z meziměstského kloubového vozu Karosa C 744 a také jsou maximálně unifikovány s městskými standardními typy B 731 a B 732. Jedná se tedy o třínápravový autobus, který se skládá ze dvou částí. Ty jsou navzájem spojeny kloubem a krycím měchem. Vozy mají polosamonosnou karoserii panelové konstrukce a motor umístěný za zadní nápravou, v prostoru zadního panelu (hnací byla právě zadní náprava). V pravé bočnici se nacházejí čtvery dvoukřídlé výklopné dveře pro cestující (první a poslední jsou užší než ty střední). Příčně umístěná sedadla jsou potažená koženkou a jsou rozmístěna 1+2, nad nápravami 2+2.\n\nPrototyp autobusu B 741 vznikl přestavbou linkového vozu Karosa C 744 v roce 1991. Ještě koncem téhož roku byla zahájena sériová výroba, která pokračovala do roku 1997. Největšími provozovateli městských kloubových autobusů řady 700 se staly dopravní podniky v Praze (174 kusů) a Bratislavě (107 vozů). Celkem bylo mezi lety 1991 a 1997 vyrobeno 620 autobusů Karosa B 741 (včetně prototypu).\n\nNa výrobu typu B 741 navázal v roce 1997 model Karosa B 841, což byl \"de facto\" stejný autobus s několika úpravami, který byl určen pro východní trhy, kam zpočátku nemohly být dodávány autobusy Karosa B 941.\n\nVe druhém desetiletí 21. století byl v českých městech provoz těchto autobusů, i vzhledem k jejich věku, postupně ukončen. Například v Praze dojezdily 6. června 2015. V Česku zůstal od roku 2015 poslední vůz typu B 741 v běžném provozu v Českých Budějovicích.\n\n\n\n\n"}
{"id": "109359", "url": "https://cs.wikipedia.org/wiki?curid=109359", "title": "Kateřinská jeskyně", "text": "Kateřinská jeskyně\n\nKateřinská jeskyně se nachází v severní části CHKO Moravský kras severně od města Brna, nedaleko od okresního města Blansko. Leží na konci Suchého žlebu, asi 500 metrů jihovýchodně od informačního střediska Skalní mlýn.\n\nKateřinská jeskyně není mnoho vyzdobena krápníky jako ostatní jeskyně Moravského krasu. Avšak se zde nachází největší jeskynní prostora, zvaná Hlavní dóm, kde jsou díky výborné akustice konány hudební a pěvecké koncerty. Tato jeskyně je relativně velmi chladná, protože se tu teplota pohybuje okolo 7 °C. Název Kateřínská jeskyně je odvozen od pověsti o Kateřině, která se o této jeskyni mezi zdejšími lidmi vyprávěla. Kateřinská jeskyně byla též bohatým nalezištěm kostí pleistocénních zvířat, především medvědů. Pro veřejnost je otevřena od roku 1910. Další částí jeskyně je nová Kateřinská jeskyně, která byla objevena až roku 1909 pracovní skupinou profesora Karla Absolona.\n\nV roce 2019 byly v jeskyni objeveny nejstarší pravěké kresby v Česku, vytvořené uhlem na stěnách v mladší době kamenné, asi 4200 let př. n. l.\n\nProhlídková trasa má délku 430 m. Vchod do jeskyně tvoří gotický portál, jímž se návštěvníci dostanou do Hlavního dómu, největší prostory v Moravském krasu a zároveň největšího veřejnosti přístupného podzemního dómu v ČR (délka 97 m, šířka 44 m, výška 20 m).\n\nZ Hlavního dómu trasa pokračuje do tzv. Nové jeskyně, kde se návštěvníci mohou pokochat barevně nasvíceným krápníkovým útvarem „Čarodějnice“ a „Bambusovým lesíkem“ tvořeným vzácnými, několik metrů vysokými hůlkovými stalagmity a stalagnáty. K dalším zajímavým krápníkovým útvarům patří například „Ovečky“, „Pagoda“ a „Sintrový vodopád“.\nPoblíž Kateřinské jeskyně se nachází jeskynní hrad Rytířská jeskyně a asi 500 m východně leží Čertův most. Vede zde také naučná stezka Macocha.\n\n"}
{"id": "109362", "url": "https://cs.wikipedia.org/wiki?curid=109362", "title": "Lesní Hluboké", "text": "Lesní Hluboké\n\nLesní Hluboké je obec v okrese Brno-venkov v Jihomoravském kraji. Rozkládá se v Křižanovské vrchovině, na okraji přírodního parku Údolí Bílého potoka. Žije zde obyvatel.\n\nPrvní písemná zmínka o obci pochází z roku 1395.\n\n\nÚzemím prochází dálnice D1 s exitem 168 Devět křížů. Zde se kříží se silnicí II/602 v úseku Ostrovačice - Velká Bíteš. Z této křižovatky také vede silnice III/00211 do obce.\n\n"}
{"id": "109364", "url": "https://cs.wikipedia.org/wiki?curid=109364", "title": "Ledenice", "text": "Ledenice\n\nMěstys Ledenice (pomn., 2. pád \"Ledenic\") se nachází v okrese České Budějovice v Jihočeském kraji, zhruba dvanáct kilometrů jihovýchodně od Českých Budějovic. Žije zde obyvatel.\n\nNa Vápenickém kopci bylo objeveno mohylové pohřebiště z 9. století. První písemná zmínka o sídle (\"Ledenicz\") pochází z roku 1278. Sídlila zde jedna větev Vítkovců. Ve 14. století zde postavili hrad Landštejn, který zanikl za husitských válek. Počátkem 15. století přešlo městečko k třeboňskému panství, kam patřily až do zrušení poddanství. Od roku 1850 jsou Ledenice samostatnou obcí.\n\nOd roku 1563 měly Ledenice právo vařit pivo. Po Bílé hoře byly Ledenicím na čas odňaty jejich práva kvůli podpoře českých stavů. Velký požár poničil městečko v roce 1553 a opět v roce 1865. Kromě požárů jej pustošily i mnohé povodně. Sbor dobrovolných hasičů byl založen v roce 1877, Sokol v roce 1897. V roce 1921 byl založen Okrašlovací spolek, 1929 sportovní klub. Roku 1951 vzniklo výrobní družstvo Ledenický nábytek.\n\nV letech 1950–1949 patřily Ledenice pod soudní okres Lišov. Od 22. června 2007 byl obci vrácen status městyse. Dne 25.  dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení vlajky obce.\n\nMěstys Ledenice se skládá ze šesti částí na čtyřech katastrálních územích.\n\n\n\n\nV obci několikrát pobýval hudebník Mstislav Rostropovič, v roce jeho úmrtí 2007 mu byla odhalena pamětní deska na budově školy na náměstí.\n\n"}
{"id": "109366", "url": "https://cs.wikipedia.org/wiki?curid=109366", "title": "František Vencovský", "text": "František Vencovský\n\nFrantišek Vencovský (12. ledna 1923, Úsobí, Okres Havlíčkův Brod – 5. července 2006, Praha) byl český ekonom. Zabýval se zejména teorií měnové politiky a dějinami českého ekonomického myšlení.\n\nV roce 1949 absolvoval Právnickou fakultu Univerzity Karlovy v Praze, kde byl žákem profesora Karla Engliše. Později získal na Vysoké škole ekonomické i titul docent (1993) a profesor (1997) pro obor finance.\n\nOd roku 1970 pracoval jako poradce guvernéra České národní banky (dříve předsedy Státní banky československé, resp. guvernéra Národní banky československé). Od roku 1993 vyučoval na Vysoké škole ekonomické v Praze. Z jeho dalších aktivit lze jmenovat předsednictví ve vědeckém grémiu České bankovní asociace, členství ve vědecké radě Fakulty financí a účetnictví VŠE a redakčních radách časopisů Finance a úvěr, Politická ekonomie a Bankovnictví.\n\nOd roku 2008 nese jeho jméno největší posluchárna Vysoké školy ekonomické – Vencovského aula.\n\n\n\n\n\n"}
{"id": "109376", "url": "https://cs.wikipedia.org/wiki?curid=109376", "title": "Kate Hudson", "text": "Kate Hudson\n\nKate Garry Hudson (*19. dubna 1979 v Los Angeles, Kalifornie) je americká filmová herečka, dcera herečky Goldie Hawnové a sestra herce Olivera Hudsona. V roce 2000 se proslavila ve filmu \"Almost Famous\", za který obdržela i nominaci na prestižní cenu Oscar. Po tomto úspěšném filmu natočila další například \"Jak ztratit kluka v 10 dnech\" nebo \"The Skeleton Key\".\n\nNarodila se v Los Angeles zpěvákovi Billu Hudsonovi a známé oscarové herečce Goldie Hawnové. Její matka má maďarsko-židovský původ, otec italsko-anglický. Doma byla vedena k židovství a později i k buddhismu.\n\nJejí rodiče se rozvedli osmnáct měsíců po jejím narození. Po rozvodu se s matkou a bratrem Oliverem odstěhovala do Colorada, kde žili společně s matčiným přítelem hercem Kurtem Russellem. Po rozvodu se její biologický otec Bill Hudson přestal s dětmi Kate a Oliverem stýkat, proto považuje za svého otce právě Kurta Russella.\n\nV roce 1997 dostudovala střední školu v Santa Monice a byla přijata na univerzitu v New Yorku.\n\nPrůlom v herecké kariéře nastal přijetím role \"Penny Lane\" ve filmu \"Na pokraji slávy\". Za výkon v tomto filmu byla nominována na prestižní ocenění Oscara v kategorii nejlepší ženský herecký výkon. Krátce poté se objevila i ve filmech \"Fáma \"nebo \"200 cigaret\". Díky jejímu mládí a nasazení dostala brzo označení „pilný pracovník“. Veřejnosti se také zamlouvalo to, že dlouho tajila, kdo jsou její rodiče a nestavěla si slávu na jejich známých jménech.\nKate byla jednou z hlavních kandidátek na roli \"Mary Jane Watson\" v trháku Spiderman, do role ale nakonec byla obsazena Kirsten Dunst.\n\nSlabší chvilky se dočkala, když se remake filmu \"Čtyři pírka: Zkouška cti\" stal terčem kritiky. O pár měsíců později ale zazářila v romantické komedii \"Jak ztratit kluka v 10 dnech\". Tento film vydělal přes 100 milionů dolarů. Po tomto filmu se začala častěji objevovat v romantických filmech například \"Alex a Emma\" nebo \"Život s Helenou\". Filmy se setkaly s různými body kritiky některé byly přijaty kladně, jiné kritika rozmetala na kusy.\nDalší úspěšný film natočila v roce 2005 a jmenoval se \"Klíč\". Tento thriller vydělal přes 90 milionů dolarů. Ve filmu \"My dva a křen\", jedná se o komedii, kde si zahrála po boku Matta Dillona a Owena Wilsona. Film šel do kin 14. července 2006.\n\nV roce 2007 zrežírovala krátký film \"Cutlass\", ve filmu hráli Kurt Russell, Dakota Fanning, Virginia Madsen, Chevy Chase a Kristen Stewart. V roce 2008 se objevila ve filmu Bláznovo zlato, po boku Matthewa McConaugheyho a ve filmu \"Kamarádova holka\".\n\nO rok později se připojila k obsazení muzikálového filmu \"Nine\", po boku Nicole Kidman, Judi Dench a Penélope Cruz. 24. ledna 2010 měl na filmovém festivalu Sundance její film \"Vrah ve mě.\"\n\nV roce 2011 si zahrála Darcy ve filmu \"Tvůj snoubenec, můj milenec. \"V roce 2012 získala roli učitelky tance v seriálu stanice FOX \"Glee\".Objevil se v pěti epizodách. Později přijala vedlejší roli ve filmu \"Wish I Was Here\". V roce 2016 se objevila v hvězdně obsazeném filmu \"Svátek matek\". Ve filmu si zahrály například Julia Roberts a Jennifer Aniston.\n\nV roce 2016 vydala knihu \"Pretty Happy: Healthy Ways to Love Your Body\".\n\nV roce 2000 se provdala za frontmana americké hudební skupiny The Black Crowes \"Chrise Robinsona\". 7. ledna 2004 se jim narodilo první dítě, syn \"Ryder Russell Robinson\". 18. listopadu 2006 se ale pár rozvedl a jako důvod uvedl povahové rozdíly. Chodila s hercem Owenem Wilsonem. Se snoubencem, britským rockovým zpěvákem Muse - Matthew Bellamyem má syna Binghama (narozen 9. července 2011). 9. prosince 2014 pár oznámil zrušení zásnub.\n\n"}
{"id": "109383", "url": "https://cs.wikipedia.org/wiki?curid=109383", "title": "Heroltice", "text": "Heroltice\n\nHeroltice () jsou obec v okrese Brno-venkov v Jihomoravském kraji. Rozkládají se v Křižanovské vrchovině, přibližně 4 kilometry jižně od Tišnova, v katastrálním území Heroltice u Tišnova. Žije zde obyvatel.\n\nNa východě pod Herolticemi se nachází na břehu Svratky chatová osada a blízké tábořiště.\n\nPrvní písemná zmínka o obci pochází z roku 1316. Autoři vlastivědné publikace Tišnovsko uvádějí první písemnou připomínku již roku 1316 jako Herolticz. K podobnému datu dospěl také autor publikace o nejstarších moravských rodech, Josef Pilnáček, který uvádí zmínku o Heroltovi z Heroltic roku 1316.\n\nV letech 1986–1990 byly Heroltice součástí Tišnova.\n\nDo roku 2006 byl starostou Jan Krejčí, v následujícím volebním období vedla obec Dana Kratochvílová. Mezi lety 2010 a 2014 jako starosta působil Tomáš Herrman, po komunálních volbách 2014 jím byl Jan Koudelka. V listopadu 2015 starosta opustil funkci a od 1. prosince 2015 je v čele obce opět Tomáš Herrman.\n\n\n\n"}
{"id": "109386", "url": "https://cs.wikipedia.org/wiki?curid=109386", "title": "Washington County (Idaho)", "text": "Washington County (Idaho)\n\nWashington jako okres byl založen 20. února 1879, správním městem se stal Weiser. Okres byl pojmenován po prvním americkém prezidentovi G. Washingtonovi. První běloch, který na toto území vstoupil, byl v roce 1811 Donald MacKenzie. Další osadníci přicházeli do oblasti v šedesátých letech 19. století díky nálezům zlata.\n\nObyvatelstvo: 10 098 (v roce 2005); 9 977 (v roce 2000), podíl žen: 51 %\n"}
{"id": "109388", "url": "https://cs.wikipedia.org/wiki?curid=109388", "title": "Horní Bříza", "text": "Horní Bříza\n\nHorní Bříza je město v okrese Plzeň-sever v Plzeňském kraji. Žije v něm obyvatel. Město je obklopeno lesy a protéká jím řeka Bělá. Z jihu na sever vede na východním okraji města železniční trať č. 160 z Plzně do Žatce. Kromě železničního spojení má město autobusové spojení s Plzní i dalšími městy a obcemi v okolí. V Horní Bříze se nachází Masarykova základní škola, Střední škola Horní Bříza a dvě mateřské školy. Ve světě je město známé svou keramickou výrobou.\n\nMěsto je na východě obklopeno lesy a na západě převažují pole a louky. Horní Bříza leží asi 15 km od Plzně (vzdušnou čarou cca 10 km). Na západě od obce leží Žilov, na severozápadě Trnová, na severu Kaznějov dále severovýchodně je Obora, na východě sousedí s Horní Břízou Hromnice, jihovýchodě je to Česká Bříza, na jihu Třemošná a Záluží a na jihozápadě Ledce. V okolí lze také objevit paleontologické nálezy a prochází zde i naučná stezka Horní Bříza.\n\n\nZnak ve tvaru štítu s červeným „kůlem“, v levém poli bříza a v pravém zeleno-bílá (popř. stříbrná) šachovnice. Vlajka je tvořena třemi vodorovnými pruhy – bílý, červený, zelený v poměru 2:1:2, poměr šířky k délce je 2:3.\n\nVes Březí je historicky doložena v letech 1180–1182. Asi o 40 let později ji kníže daroval Ratmírovi ze Skviřína a ten odkázal plaskému klášteru, aby si zajistil spásu duše. Darování potvrdil roku 1232 král Václav I. Osud Březí byl tak na staletí svázán s plaským klášterem.\n\nV roce 1366 se objevuje první zmínka o sousední vsi Čermné, oddělené od Březí potokem. V Březí na pravém břehu bylo 9 lánů, v Čermné na levém břehu 12 lánů. Opat Mikuláš tehdy zavedl zákupní právo, podle kterého měli poddaní právo zůstat na své usedlosti, pokud řádně odváděli naturální a peněžité dávky, případně robotu. Od doby husitských válek byl plaský klášter nucen svůj majetek zastavovat a obě vsi často měnily majitele. Albrecht z Kolovrat udělil vsím roku 1499 právo odúmrti a právo svobodného stěhování. Roku 1539 se majitelem stal Florián Gryspek z Gryspachu, který na svých statcích vydal „Řád selský“ čili „Artikulové soudní“ a v roce 1558 nechal sepsat první urbář – knihu, kde byl zaznamenán veškerý majetek panství i poddaných a jejich povinností. Březí postupem času splynulo s Čermnou.\n\nVzhled obce se po staletí neměnil. I podle Tereziánského katastru z roku 1718 bylo v Březí celkem 12 sedláků, hajný a kovář. Za panování Josefa II. byl klášter zrušen, majetek převzala náboženská matice a od ní ho roku 1826 koupil kníže Václav Kliment Metternich. V roce 1839 byla postavena kaplička a zavedeno číslování domů. Průmysl začal pronikat i do těchto zemědělských krajin. Na Horách byly vitriolové hutě, sirné hutě a v roce 1819 se na Čabalkách začalo těžit uhlí. V roce 1848 se Hořejší Březí stalo samostatnou obcí s vlastní samosprávou. Prvním starostou byl Václav Matějovec. V té době tu bylo 27 domů a 259 obyvatel.\n\nV roce 1865 obec zachvátil velký požár, který změnil její tvář. Kvůli požáru zde několik požárem postižených sedláků vystavělo u žilovské silnice společnou cihelnu. Další důležitá událost nastala v roce 1871, protože se začala stavět Plzeňsko-Březanská dráha, která procházela i Horní Břízou. Dráhu budovala soukromá společnost v čele s Antonínem ze Starchů, knížetem Metternichem, hrabětem Černínem a hrabětem Lažanským z Manětína. O dráhu mnoho místních zájem neprojevilo a tak i kvůli snaze společnosti mít stanici co nejblíže polesí dráha celou obec téměř míjela. Mnozí proto také dráhu se stanicí vzdálenou 2,5 km od obce ignorovali.\n\nVýrazný zlom však nastal až v letech osmdesátých, kdy tu byl objeven kaolin. Roku 1882 začal v polesí Toku těžit kaolin významný rokycanský podnikatel a báňský odborník Johann Fitz. Postavil plavírnu a v roce 1886 zavedl i výrobu keramického zboží. Stal se tak zakladatelem podniku, který si přes sto let udržoval dominantní postavení v keramickém průmyslu. Obec v té době měla 43 domů a 349 obyvatel se začala rychle rozrůstat. Pro dělníky a úředníky se stavěly domy, budovaly se silnice a vznikaly nové živnosti. Roku 1889 byla otevřena nová škola, později pošta, zdravotní středisko, četnická stanice a postaveno bylo i nové nádraží. Roku 1890 cihelna vystavěná sedláky zanikla ale po 1. světové válce v roce 1920 stavitel Karel Prach pocházející z Příšova cihelnu rekonstruoval a vybudoval moderní cihlářský podnik. V roce 1903 byla zbourána původní železniční stanice, ale téhož roku byl dokončena nová budova zastávky – čp. 28, nicméně v současné době je již budova samotná dlouho mimo provoz. 16. září 1906 byl založen sbor dobrovolných hasičů. V roce 1943 byla postavena druhá železniční zastávka (Horní Bříza zastávka).\n\nVývoj počtu obyvatel Horní Břízy:\n26. 3. 2011 zde bylo 582 obydlených domů a 1596 obydlených bytů.\n\n\n\n\n"}
{"id": "109393", "url": "https://cs.wikipedia.org/wiki?curid=109393", "title": "Horní Police", "text": "Horní Police\n\nObec Horní Police (něm. \"Ober Politz\") se nachází v okrese Česká Lípa, v Libereckém kraji. Protéká jí řeka Ploučnice. Žije zde  obyvatel.\n\n\nPrvní písemná zmínka o obci pochází z roku 1273. Původní název vsi byl Mariánská Police. V 13. století patřila Police i s okolím Berkům z Dubé.\n\nV roce 1848 byl formálním vlastníkem panství Police zástupce císařské rodiny Habsburků Leopold II. Toskánský. Součástí panství bylo 20 obcí, z nichž 15 je dnes v okrese Česká Lípa. Po zrušení nevolnictví a v důsledku revolučních událostí roku 1848 došlo v Rakousko-Uhersku k radikálním změnám státní správy. Byla zrušena panství šlechty (včetně panství Police), ustanoveny během roku 1850 nové kraje, politické a soudní okresy. Obě části Police byly začleněny do Českolipského kraje a politického i soudního okresu Česká Lípa řízeného okresním hejtmanstvím. Příslušný krajský soud byl v Litoměřicích. V roce 1855 byl Českolipský kraj zrušen, Horní Police zůstala v okrese Česká Lípa, který byl začleněn do Litoměřického kraje. Při další reformě státní správy byly kraje zrušeny úplně, okresy zůstaly. Tento stav se do roku 1918 téměř nezměnil.\n\nOd vzniku obecního zřízení byla Horní Police samostatnou obcí až do 50. let, kdy se na krátko stala součástí Žandova, poté opět samostatnou obcí až do poloviny roku 1980, kdy se opět na deset let (do července 1990) připojila k Žandovu.\n\n\nV letech 1894 až 1946 zde sídlila firma Achilles Fahrrad- und Motorfahrzeugfabrik A. Schneider & Co., výrobce jízdních kol, motocyklů a automobilů.\n\nFotbalový tým mužů zakončil sezonu 2010/2011 v II. třídě okresu Česká Lípa na 2. místě čtrnáctičlenné tabulky a postoupil. V další sezoně hrál I. B třídu Západ a v konečné tabulce 2011/2012 skončil na 9. místě.\n\nV roce 2018 dostali v rámci marketingové akce všichni obyvatelé obce prémiový účet na server Pornhub, kvůli podobě názvu obce se slovním spojením \"horny police\", což znamená v překladu z angličtiny \"nadržená policie\". Místostarosta obce se proti tomu ohradil s tím, že obec je poutním místem s křesťanskou historií.\n\n\n"}
{"id": "109394", "url": "https://cs.wikipedia.org/wiki?curid=109394", "title": "František Venclovský", "text": "František Venclovský\n\nFrantišek Venclovský (25. dubna 1932 Lipník nad Bečvou – 13. prosince 1996 Přerov) byl český těžký atlet. Známý je ale především jako otužilec a tím, že na druhý pokus\ns časem 15 hodin 26 minut přeplaval jako první Čech 30. července 1971 kanál La Manche. Po druhém překonání Lamanšského průlivu 30.8.1975 mu byl v roce 1976 udělen titul Zasloužilý mistr sportu.\n\nFrantišek Venclovský byl atlet, který patřil v padesátých letech ke špičce československých boxerů. Po těžkém úrazu krční páteře se ale musel s tímto sportem rozloučit. Začal se věnovat otužování a dálkovému plavání. Od roku 1964 žádal československé úřady o povolení přeplavat La Manche, ale k prvnímu pokusu mohl nastoupit až v roce 1970. 6. září vyplaval z Francie, ale pro nepřízeň počasí, nevolnost a vyčerpání pokus nedokončil. O rok později již byl úspěšný.\nVenclovského následovníkem z Československa byl v roce 1974 Ján Novák, který by měl být považován za prvního slovenského přemožitele kanálu La Manche. V současnosti je za něj oficiálně uváděn Zoltán Makai, jehož plavba se uskutečnila 2.8.2002, tedy po vzniku samostatného Slovenska.\n\n\n"}
{"id": "109395", "url": "https://cs.wikipedia.org/wiki?curid=109395", "title": "Jiříkovice", "text": "Jiříkovice\n\nJiříkovice jsou obec v okrese Brno-venkov v Jihomoravském kraji. Rozkládají se v Dyjsko-svrateckém úvalu, 2 km východně od Šlapanic. Žije zde obyvatel.\n\nPrvní písemná zmínka o obci pochází z roku 1264, kdy olomoucký biskup Bruno ze Schauenburku věnoval část vsi Konrádovi de Huczária. V letech 1986–1990 byly Jiříkovice součástí Šlapanic.\n\nNa počátku 17. století měla obec 29 domů, po třicetileté válce bylo 16 z nich pustých. V roce 1790 měla obec 40 domů a 302 obyvatel, roku 1834 58 domů a 393 obyvatel.\n\n\nObcí vede naučná stezka Bitva tří císařů.\n\n\n\n"}
{"id": "109397", "url": "https://cs.wikipedia.org/wiki?curid=109397", "title": "Janovice v Podještědí", "text": "Janovice v Podještědí\n\nObec Janovice v Podještědí (německy ) se nachází v okrese Liberec, kraj Liberecký. Žije zde  obyvatel.\n\nObec Janovice v Podještědí se nachází v okresu Liberec, v nadmořské výšce 311 metrů a v současné době má 86 trvale žijících obyvatel. Počátky osady sahají do roku sahají až k roku 1273 a první písemná zmínka byla nalezena v zemských deskách z roku 1518. Na východní straně se nachází Ještědský hřbet na severu jsou Lužické hory.\n\nPověřeným úřadem pro obec je Městský úřad Jablonné v Podještědí. Obcí prochází silnice č 27244 vedoucí z Rynoltic do Žibřidic a v obci se k ní připojuje silnice č. 27245 na Dubnici a Stráž pod Ralskem.\n\n\n\n"}
{"id": "109403", "url": "https://cs.wikipedia.org/wiki?curid=109403", "title": "Mimoň", "text": "Mimoň\n\nMěsto Mimoň (něm. \"Niemes\") se nachází v okrese Česká Lípa, v Libereckém kraji, v Ralské pahorkatině, v podhůří Lužických hor. Městem protéká řeka Ploučnice a zde se s ní spojuje Panenský potok.\n\nPočátkem roku 2014 zde žilo 6 577 obyvatel, v roce 2006 jich bylo 6 830, nyní zde žije  obyvatel. Mimoní též vede železniční trať z Liberce do České Lípy a je zde i železniční stanice.\n\nPrvní písemná zmínka o obci pochází z roku 1262, týká se jakéhosi Lotolduse de Nemans. Nicméně archeologické nálezy v Mimoni a okolí ukazují, že místo bylo osídleno již v mladší době kamenné a bronzové. Přibližně v 5. století přicházejí Slované. V polovině 14. století jsou zmiňováni jako vlastníci páni z Mimoně.\n\nV roce 1371 získali část vsi bratři Jan a Václav z Vartenberka. Vartenberkové sídlili na nedalekém hradě Ralsko. Bratrům se podařilo získat od krále povolení vybírat clo a zároveň nařízení, že všichni kupci se cestou do Žitavy musí k úhradě cla zastavit v Mimoni. Díky tomuto se obec rychle rozvíjela. V roce 1500 ji získal rod Biberštejnů.\nRoku 1505 byla Mimoň povýšena na \"město\".\n\nPoté se vystřídalo několik majitelů, zvláště za časů třicetileté války. V roce 1578 je psán jako vlastník Bohuslav Mazanec z Frimburka a v roce 1604 Jan Myllner z Milhauzu. Po bitvě na Bílé hoře rod Milhauzů o majetek přišel, městečko bylo obsazeno po roce 1620 císařským vojskem, zámek vypálen. V letech 1633 až 1651 se Mimoň stala majetkem rodiny Zeidler-Hoffmannů, jen v krátkém období 1633–1634 patřila Albrechtovi z Valdštejna, zavražděnému poté v Chebu.\n\nVelký rozvoj zažívá město po roce 1651, kdy se majitelem stal Jan Putz z Adlersthurnu. On a jeho synové nechali postavit kapli Božího hrobu, pivovar, špitál, radnici a přestavět zámek(9. června 1985 odstřelen) a farní kostel. V roce 1670 byl založen Cech ševců. Poté se opět vystřídalo více majitelů, přičemž posledními vlastníky Mimoně byli do roku 1945 Hartigové. V roce 1806 velkou část města zničil požár.\n\nPo zrušení nevolnictví a v důsledku revolučních událostí roku 1848 došlo v Rakouském císařství k radikálním změnám státní správy. Byla zrušena panství šlechty (tedy i mimoňské), ustaveny během roku 1850 nové kraje, politické a soudní okresy. Nově vzniklý Českolipský kraj zahrnoval čtyři soudní okresy, jeden z nich byl přiřknut Mimoni. Podléhal krajskému soudu v České Lípě a fungoval od 27. května 1850. V Mimoni v té době fungoval i berní úřad, který byl podřízen správě v Mladé Boleslavi.\n\nPři další státní reformě byl roku 1855 Českolipský kraj zrušen a Mimoň se stala na sedm let okresním městem. Okres Mimoň přešel pod správu Mladoboleslavského kraje. O několik let později došlo postupně k dalším změnám. V roce 1862 byly zcela zrušeny kraje a poté řada politických okresů. Mimoň se stala součástí okresu Česká Lípa, řízený okresním hejtmanem, i nadále byla sídlem soudního okresu Mimoň. Tento stav s menšími úpravami zůstal do roku 1918.\n\nV roce 1925 se připravovala akce \"Dny domoviny\" a obyvatelstvo bylo vyzváno k soustředění památek a starožitností, vzniklo tak v Mimoni poprvé městské muzeum.\n\nDo odsunu Němců v roce 1945 bylo město osídleno převážně německým obyvatelstvem. V roce 1869 zde žilo v 613 domech 4 473 německých obyvatel. a v roce 1930 z celkového počtu 6 113 obyvatel se jednalo o 5 331 Němců. Roku 1945 byl majetek Hartigů zkonfiskován státem.\n\nV roce 1875 uváděl časopis Světozor: „Za znak užívá město Mimoň štít červený a v něm stříbrnou hradbu městskou s cimbuřím, s otevřenou branou, otevřenými dveřněmi a s mříží zavěšenou. Za hradbou vystupují dvě čtyřhranné stříbrné věže s cimbuřím, cihlovými střechami a zlatými makovicemi.” Nový městský znak má vycházet z městské pečetě z 18. století. Návrh praporu zpracovala Heraldická komise při Státním okresním archivu v České Lípě. V roce 1994 návrh projednalo zastupitelstvo města, v říjnu 1994 jej posoudil Podvýbor pro heraldiku a vexilologii PS PČR a 1. února 1995 jej městu předseda Poslanecké sněmovny udělil.\n\nOd září 2011 došlo k další reorganizaci a stav je tento:\n\nOd září 2011 došlo k administrativnímu spojení ZŠ Mírová s praktickou školou. Mimo tyto školy jsou ve městě:\n\nVe městě je kulturní středisko (dříve kino), knihovna i městské muzeum. Město je také vydavatelem měsíčníku Mimoňský zpravodaj a zajišťuje vysílání lokálního Mimoňského infokanálu.\n\nVe městě funguje poliklinika, lékárna, sloučením domova důchodců a pečovatelské služby \"Home Care\" vznikla organizace zajišťující všechny sociální služby ve městě (chráněné bydlení, pečovatelskou službu, domov pro seniory a dům s pečovatelskou službou)\n\nV centru města, zejména v ulici Mírová, spojující náměstí ČSLA a náměstí 1. máje, najdeme banky a směnárny, jednatelství pojišťovny, a mnoho dalších veřejných institucí, například služebnu městské i státní policie, poštu, Referát státní sociální podpory, Úřad práce a Finanční úřad.\nPrvní železniční trať byla do Mimoně přivedena roku 1883. Jednalo se o soukromou dráhu ze stanice České severní dráhy (Böhmische Nord Bahn – BNB) Česká Lípa přes dnešní provozní dílny mezi Svárovskou a Lukostřeleckou ulicí, kde byla stanice místní dráhy, přes Starou Lípu, Vlčí Důl a Zákupy a končila stanicí u dnešní továrny Falcon, dnes označované jako \"staré nádraží\".\n\nTuto trať koupila společnost Ústecko-teplické dráhy (ÚTD, německy Ausig-Teplitz Eisenbahn ATE) a využila její část pro stavbu své transverzální dráhy z Řetenic (dnes část Teplic) do Liberce (délka bezmála 146 km), která sloužila pro přepravu uhlí ze severočeských uhelných dolů do libereckých textilek. Ukončení tratě a její trasa v posledním úseku však plánům nevyhovovalo a tak bylo postaveno nádraží nové na západ od města. Trať do Liberce (dnes trať 086) byla dána do provozu 16. září 1900.\n\nNa odbočce ke starému nádraží byla osobní doprava zastavena v roce 1932. Nákladní doprava je zde stále provozována. Z trati mj. odbočuje vlečka k bývalému vojenskému letišti Hradčany. Větší část této \"vojenské\" trati dosud existuje.\n\nVe městě Mimoň se křižují silnice II/268 – Horní Bousov – Kněžmost – Mnichovo Hradiště – Ralsko – Mimoň – Zákupy – Nový Bor, přes Mimoň jako ulice Pražská a Českolipská) a II/270 Dubá – Doksy – Mimoň – Jablonné v Podještědí – státní hranice, přes Mimoň jako ulice Okrouhlická, Lužická a Žitavská. Přes centrum Mimoně mezi náměstím Čsl. armády a Kozinovým náměstím procházejí obě silnice společně (peážně), avšak směry jsou rozdělené: směr k severu prochází jednosměrně ulicí Malou, směr k jihu ulicí Mírovou, krátký úsek z náměstí 1. máje na Kozinovo náměstí pak obousměrně ulicí Panskou. Na severním okraji města u silnice 270 do Jablonného a jižním okraji města u silnice 268 do Mnichova Hradiště se nacházejí čerpací stanice.\n\nZ Mimoně vycházejí též silnice III. třídy: III/26830 na jihovýchod k čističce odpadních vod Hvězdov na území města Ralsko, III/26829 na východ přes Nový Dvůr do bývalých Svébořic na území města Ralsko, silnice III/26831 vede z blízkosti starého nádraží přes místní části Vranov a Srní Potok na sever do Novin pod Ralskem, silnice III/2708 západní stranou Letné na sever do Pertoltic pod Ralskem a Velkého Grunova.\n\nMěsto začalo řešit po roce 2010 úpravy ulic a silnic řadou rozsáhlých oprav a výstavbou několika kruhových křižovatek.\n\nV severní části města, u Panenského potoka, necelý 1 km pěší chůze od železničního nádraží, je autobusové stanoviště, z nějž jezdí linky do okolních měst (Česká Lípa, Jablonné v Podještědí, Liberec), ale i do Prahy. Většinu regionálních linek provozuje společnost ČSAD Česká Lípa a. s., na dálkové trase Praha–Jablonné v Podještědí si tento dopravce konkuruje, především víkendovými spoji, s pražským dopravcem Jaroslavem Štěpánkem, linku z Mladé Boleslavi do Mimoně provozuje kosmonoský dopravce TRANSCENTRUM bus s.r.o. Takzvaná městská autobusová doprava v Mimoni je tvořena donedávna jednou, nověji již dvěma autobusovými linkami, obsluhuje i sousední města Ralsko a Zákupy a oficiálně městskou dopravou není (má licenci vydanou krajským úřadem, nikoliv městským, a je objednávaná a financovaná krajem). Do roku 2006 však tuto linku provozovala společnost vlastněná městy Mimoň a Ralsko. Ta se transformovala v soukromou společnost COMPAG CZ s.r.o. S výjimkou linky Jaroslava Štěpánka a linky TRANSCENTRUM bus jsou všechny zdejší linky včetně bývalé „městské“ linky začleněny do integrovaného systému IDOL.\n\nObě dálkové linky, vedené po silnici II/280, zastavují v Mimoni v zastávkách „Mimoň, kino“ (na náměstí Čsl. armády), „Mimoň, aut. st.“ (poblíž Kozinova náměstí) a „Mimoň, Žitavská“ (u tenisových kurtů v Žitavské ulici na Letné). Srní Potok je dostupný pěší chůzí od zastávky „Pertoltice pod Ralskem, rozc.“ na téže silnici. Spoje regionálních linek zastavují kromě těchto zastávek v Mimoni také v zastávkách „Mimoň, OPMP“ (jednosměrná zastávka v centru v Malé ulici), „Mimoň, žel. st.“ a „Mimoň, finanční úřad“ (v oblasti poblíž nádraží), „Mimoň, STS“, „Mimoň, ÚSP“ a „Mimoň, Mitop rozc. 0.3“ na silnici II/268 směrem k Mnichovu Hradišti, „Mimoň, Falcon“ na Hvězdovské ulici poblíž starého nádraží, „Mimoň, Luční“ a „Mimoň, Okružní“ v oblasti Pod Ralskem, „Mimoň, Vranov“ ve Vranově a „Mimoň, Mitop“ na silnici III/2708 vedoucí na sever do Pertoltic pod Ralskem.\n\nVe městě je fotbalové hřiště TJ Jiskra Mimoň s travnatým povrchem, dále tenisové kurty a veřejné koupaliště.\nNa jižním okraji města (při výjezdu z města na Doksy) leží čtvrtý nejstarší hřebčín anglického plnokrevníka v českých zemích (založen v roce 1965), jehož součástí je i mimoňské dostihové závodiště.\n\nFotbalový A tým mužů zakončil sezonu 2010/2011 v I A. třídě Libereckého kraje na 7. místě čtrnáctičlenné tabulky. O rok později ve stejné soutěži skončil čtvrtý.\n\nVe městě má tradici textilní a dřevozpracující průmysl. Mimoňská pobočka firmy Mitop se zabývá výrobou plstí a technických textilií. Od roku 1870 existovala ve městě firma na výrobu dřevěného ohýbaného nábytku Falcon Mimoň, jako součást firmy TON. Největší místní podnik zaměstnávající stovky lidí v roce 2005 zkrachoval. Hlavním důvodem byla ztráta amerického trhu, který byl hlavním odběratelem produkce v posledních letech.\n\nZ původních historických staveb města se do dnešní doby dochovalo jen málo. Roku 1806 postihl město požár, který pohltil 283 domů vnitřního města a to včetně kostela, fary, zámku, školy i radnice s celým archivem. Z bezpečnostních důvodů byl vydán zákaz výstavby dřevěných domů. Zachovalé dřevěné domy v Lužické ulici a okolí jsou z doby před rokem 1800. Některé památky byly v letech 1985–1986 zbořeny, tento osud potkal roku 1985 zámek a roku 1986 radnici. Řadu církevních památek propojuje naučná stezka Poutní cesta Mimoň.\n\nDnešní podoba farního kostela sv. Petra a Pavla, je zasvěcen svatým Petru a Pavlovi, a také jáhnům sv. Agapitovi a sv. Jiří, jejichž ostatky, přivezené z římských katakomb roku 1647 jako dar pozdějšího papeže Alexandra VII., jsou zde uloženy na hlavním oltáři. První zmínky o kostele v Mimoni patří k nejstarším v severních Čechách. Původně zde stál mimoňský hrad, malý dřevěný kostel a fara z 12. století. Ty byly postupně přestavovány a nakonec roku 1661 zbořeny. Na jejich místě v letech 1661-1663 italský stavitel Giulio Broggio vystavěl kostel s farou v barokním slohu. Věž kostela byla postavena roku 1674 a se samotným kostelem byla propojena až později po požáru města. Z původních pěti barokních hranolových kaplí okolo kostela, vystavěných v letech 1672-1675, se dochovala pouze pátá sv. Honory na jižní straně, která kdysi sloužila jako márnice. Fara u kostela je z roku 1678. V okolí kostela se podél schodiště nachází také několik barokních soch.\n\nDalší významnou mimoňskou památkou je areál Božího hrobu. S plánem na vybudování kopie chrámu Božího hrobu podle jeruzalémského vzoru přišel Jan Putz z Adlersthurnu, císařský rada dvorní komory. Ten cestoval na posvátná křesťanská místa do Říma a Jeruzaléma, kde se myšlenka zrodila. Při své druhé cestě do Jeruzaléma onemocněl a musel několik měsíců zůstat v Římě. Po uzdravení se vydal na zpáteční cestu, přes Loreto a Vídeň domů do Čech. Zde však té době probíhala třicetiletá válka, proto nebylo možno stavební plán uskutečnit. V roce 1651 zakoupil tehdejší statky Mimoň a Děvín. Roku 1655 bylo vybráno místo pro stavbu vedle zbořeného kostela sv. Kříže v Mimoni. Stavbu nakonec uskutečnili synové Jana Putze, především Jan František Edmund, kterou v roce 1665 zadal italskému architektovi Giuliu Broggiovi. Stavba trvala dva roky a o rok později byl areál vysvěcen.\n\nBezprostředně vedle areálu Božího hrobu je ulice \"V lukách\" (Mühlau), kde se na č. p. 101 nachází někdejší špitál, který nechal postavit druhý ze synů již zmiňovaného Jana Putze Jan Ignác Dominik Putz roku 1679, protože starý špitál u kostela Nejsvětější Trojice z roku 1400 byl nevyhovující. Nyní je zde Městské muzeum v Mimoni.\n\nSloup Nanebevzetí Panny Marie v Mimoni, označovaný jako morový sloup, stojí na hlavním mimoňském náměstí (dnes náměstí 1. máje). Nechal jej postavit roku 1677 tehdy úřadující hejtman Matyáš Liebstein.\n\nU zámeckého parku, ovšem na protilehlém břehu Ploučnice kdysi stával mimoňský zámek z 15. století, rozšířený roku 1664 do trojkřídlé podoby, ten však byl za éry socialismu ve zchátralém stavu v roce 1985 zbořen. Samotný park byl původně zřízen jako bažantnice s hájovnou. Opravu a rozšíření parku zahájil František de Paula hrabě z Hartigu. Stával zde pomník básníku Horatiovi a též malý altánek. Novodobá rekonstrukce parku proběhla v roce 1998. Ve středu parku se nachází rybník s ostrůvkem (viz foto). Pozůstatky prameniště z roku 1785 jsou kopií pramene Géronstère v lázních Spa v Belgii.\n\nPod kostelním vrchem se nacházejí unikátní pískovcové pivovarské sklepy s chodbami. Ty jsou však z bezpečnostních důvodů nepřístupné.\n\nNa okrajích Mimoně jsou sídliště s panelovými domy. Na severním okraji sídliště Letná z 50. let 20. století a na jihovýchodním okraji sídliště pod Ralskem ze 70. let 20. století.\n\nNa území Mimoně se nalézají dva stromy, prohlášené za památné; oba přímo ve městě:\n\nV okolí Mimoně jsou poměrně rozsáhlé borové lesy, jež jsou oblíbeným cílem houbařů. Mimoň je zčásti obklopena bývalým vojenským výcvikovým prostorem Ralsko, kde po okupaci z roku 1968 sídlila vojska SSSR. Po odjezdu cizích vojsk a zrušení vojenského prostoru je zde nyní mnoho příležitostí pro turistiku, cykloturistiku a podobně.\n\nNedaleko Mimoně se nachází bývalé vojenské letiště Hradčany, později využívané i pro ultralehká letadla, rogala a motorkáře. Také se zde konaly přehlídky automobilů a tuningů tzv. \"Mimoňské války\". Prochází zde několik značených cyklostezek (3046, 241), končí zde červená trasa pro pěší turisty 0328 od České Lípy a začíná obdobná červená trasa přes Ralsko směrem na Liberec.\n\n\n\nMěsto je administrativně rozděleno na 8 částí, z nichž 6 je číslovaných, které leží na katastrálním území Mimoň, a 2 nečíslované leží na katastrálním území Vranov pod Ralskem.\n\nVymezení základních sídelních jednotek v katastrálním území Mimoň se nekryje s hranicemi místních částí:\n\nV katastrálním území Mimoň je 58 pojmenovaných ulic a 5 náměstí: náměstí 1. máje (Mimoň III, ZSJ Mimoň-střed), Kozinovo náměstí (Mimoň IV, ZSJ Mimoň-střed), náměstí Čsl. armády (Mimoň I, ZSJ Husova-Pražská), náměstí J. Fučíka (Mimoň I, ZSJ Husova-Pražská), Tyršovo náměstí (Mimoň I, ZSJ Husova-Pražská). Ve Vranově a Srním Potoce nejsou ulice pojmenovány.\n\n"}
{"id": "109406", "url": "https://cs.wikipedia.org/wiki?curid=109406", "title": "Chotilsko", "text": "Chotilsko\n\nObec Chotilsko (dříve též \"Chotělsko\") se nachází v okrese Příbram ve Středočeském kraji, asi 15 km východně od města Dobříš, jihovýchodně od města Nový Knín, západně od Slapské přehradní nádrže, a patří do ní několik vesnic a osad. Žije zde obyvatel. Území obce podél přehrady, zahrnující čtyři výběžky pevniny obklopené zákrutami vodní nádrže, patří k významným letním rekreačním oblastem.\n\nÚzemí obce je tvořeno šesti katastrálními územími, na kterých leží 13 místních částí:\n\nPrvní písemná zmínka o Chotilsku pochází z roku 1359. Od roku 1850 je Chotilsko samostatnou obcí.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Chotilsko \"(přísl. Hněvšín, Křeničná, Lipí, Sejcká Lhota, 400 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Chotilsku, hostinec, kolář, 2 kováři, krejčí, obchod s lahvovým pivem, 3 rolníci, obchod se smíšeným zbožím, 3 trafiky, truhlář.\n\nV obci Prostřední Lhota \"(přísl. Kobylníky, Mokrsko, Smilovice, 303 obyvatel, sbor dobrovolných hasičů, samostatná obec se později stala součástí Chotilska)\" byly v roce 1932 evidovány tyto živnosti a obchody: 2 hostince, 3 kováři, krejčí, mlýn, obuvník, pila, 8 rolníků, obchod se smíšeným zbožím, Spořitelní a záložní spolek pro Lhotu Prostřední, švadlena, 2 trafiky, velkostatek řádu Křižovníků.\n\nPřes Chotilsko prochází zhruba od severozápadu k východu silnice II/114, která spojuje Nový Knín přes Živohošťský most s Neveklovem. Přímo ve vesnici Chotilsko z ní odbočuje jižním směrem silnice II/102 do Čeliny, k silnici II/119 Dobříš – Sedlčany.\nOsady Prostřední Lhota a Mokrsko leží jižně od vsi Chotilsko při silnici II/102. Smilovice leží v jižní části území obce na poloostrově obtékaném ze tří stran Slapskou nádrží a ze severu oddělené deltou Čelinského potoka: ačkoliv Smilovice katastrálně patří k Prostřední Lhotě, jediná přístupová silnice do nich vede přes Čelinu v sousední obci. K Prostřední Lhotě katastrálně patří také jihozápadně položené Cholín-Boubovny, chatová oblast, která urbanisticky a dopravně patří spíše k Borotickému Cholínu. Dále k Prostřední Lhotě katastrálně patří pobřežní osada Kobylníky, ležící na dalším, severnějším výběžku pevniny obtékaném vodní nádrží, proti hradní zřícenině Ostromeč; do Kobylník vede asi 5 kilometrů dlouhá silnička západojihozápadním směrem z Prostřední Lhoty.\n\nDo Sejcké Lhoty vede silnička asi 1,5 kilometru na východ z Prostřední Lhoty. Necelý kilometr západně od Sejcké Lhoty je chatová oblast Hrdlovna.\n\nDo Záborné Lhoty vede asi 2 kilometry dlouhá silnička na západ ze vsi Chotilsko.\n\nOsada Lipí, patřící katastrálně k Chotilsku, leží při silnici II/114 asi půl kilometru jihovýchodně od vsi Chotilsko. Osada Křeničná leží při téže silnici dalších asi 2,5 kilometru na východ. Tříkilometrovou cestou z Křeničné (anebo pětikilometrovou cestou od Lipí přes osádku Besedná) se lze po silničce jižněji souběžné se silnicí II/114 dostat přes samotu Záhorka (Záhoří) na výběžek pevniny do pobřežní západní Živohoště, která nyní patří ke katastrálnímu území Křeničné.\n\nV kopcích jižně od silnice II/114 se nachází ještě vesnice Hněvšín, dostupné od Lipí přes Besednou po silničce asi 3 kilometry jihovýchodním směrem. K Hněvšínu katastrálně patří chatová oblast Knihy, necelý kilometr východně od Hněvšína, do níž nevede žádná silnice, ale jen lesní cesty.\n\nS územím obce sousedí na severu území obce Korkyně, na západě město Nový Knín, na jihozápadě katastrální území Čelina obce Borotice, na východní straně meandr Slapské přehradní nádrže tvoří hranici s katastrálními územími Jablonná nad Vltavou a Blažim nad Vltavou města Neveklov, s katastrálním územím Živohošť obce Křečovice, s obcí Radíč a s katastrálním územím Nalžovické Podhájí obce Nalžovice.\n\n\nÚzemí obce se rozkládá v kopcovité krajině s mnoha lesy, zejména podél řeky je souvislý pás lesů. Pobřeží mezi Smilovicemi a Kobylníky je vyhlášeno chráněným územím Vymyšlenská pěšina.\n\n\nDopravní síť\nVeřejná doprava 2012\n\n\n\n"}
{"id": "109411", "url": "https://cs.wikipedia.org/wiki?curid=109411", "title": "Kosova Hora", "text": "Kosova Hora\n\nObec Kosova Hora (), bývalý městys, se nachází v okrese Příbram ve Středočeském kraji, asi 4 km východně od města Sedlčany. Žije zde obyvatel. Před druhou světovou válku zde žila významná židovská komunita.\n\nObec Kosova Hora se skládá z osmi částí, které leží na třech katastrálních územích:\nV katastrálním území Kosova Hora se nachází též dvůr Pojezdec (č. 72 a kravín), asi 1,3 km jihovýchodně od centra obce. Do katastrálního území Kosova Hora spadá také osada Vyšatoly, která s adresami čp. 10, 11, 12, 16 patří k místní části Vysoká.\n\nPrvní písemná zmínka o obci pochází z roku 1290, obec byla založena při povrchových zlatých a stříbrných dolech. Je pravděpodobné, že král Přemysl Otakar II. hornickou ves, podobně jako mnoho dalších okolních obcí prodal Rožmberkům a jejich rozrodům, např. pánům z Landštejna poté, co se zdejší stříbrné doly vyčerpaly. V té době nechali páni z Landštejna vystavět poměrně velký gotický kostel svatého Bartoloměje. \n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Kosova Hora \"( obyvatel, poštovní úřad, telefonní úřad, telegrafní úřad, katol. kostel, synagoga)\" byly v roce 1932 evidovány tyto živnosti a obchody: lékař, autodoprava, 2 holiči, 5 hostinců, kamnář, 4 koláři, košíkář, 2 kováři, 3 krejčí, 2 obchody s kůžemi, továrna na kůže, 2 žulové lomy, 2 obchody s obilím, 2 obuvníci, 3 pekaři, pila, továrna na prošívané pokrývky, 4 řezníci, 2 sedláři, 5 obchodů se smíšeným zbožím, Spořitelní a záložní spolek pro Horu Kosovou, obchod se střižním zbožím, 2 trafiky, 6 truhlářů, 2 velkostatky, 2 zahradnictví, zámečník.\n\nV obci Vysoká \"(přísl.  obyvatel, Dobrohošť, Dohnalova Lhota, Hulín, Jesenice u Sedlce, Lavičky, Lovčice, Mezné, samostatná obec se později stala součástí Kosovy Hory)\" byly v roce 1932 evidovány tyto živnosti a obchody: 3 hostince, kolář, kovář, rolník, 4 trafiky.\n\n\nDopravní síť\nVeřejná doprava 2012\n\n\n\n"}
{"id": "109414", "url": "https://cs.wikipedia.org/wiki?curid=109414", "title": "Jakov Fedotovič Pavlov", "text": "Jakov Fedotovič Pavlov\n\nJakov Fedotovič Pavlov (; – 28. září 1981) byl sovětský voják známý zejména během bitvy o Stalingrad. 27. června 1945 dostal titul Hrdina Sovětského svazu. Od roku 1944 byl členem Komunistické strany.\n\nDo Rudé armády vstoupil roku 1938. Během Velké vlastenecké války se zúčastnil různých bojů v jednotkách Jihozápadního, Stalingradského, 3. ukrajinského a 2. běloruského frontu. Byl velitelem kulometného družstva, kulometčík a velitel průzkumné jednotky 13. gardové střelecké divize v hodnosti staršího seržanta. Během bitvy o Stalingrad Pavlovova četa 23. září 1942 dobyla trojposchoďovou obytnou budovu, kterou po tom bránila v obklíčení až do 25. listopadu 1942 a udržela ji do února 1943 před početnými německými útoky. Tento dům se do historie zapsal jako Pavlovův dům.\n\nPavlov byl vyznamenán titulem Hrdina Sovětského svazu, Leninovým řádem, Řádem Velké říjnové socialistické revoluce a dvěma Řády Rudé hvězdy.\n\nSvé zážitky ze Stalingradu shrnul v krátkosti takto: \"Naši hrstku vojáků zasypala bombami fašistická letadla, útočily na nás nepřátelské tanky, beztrestně na nás střílelo dělostřelectvo a minomety. Ani na minutu se nezastavila střelba z automatických zbraní. Často jsme neměli dost střeliva, stravu ani vodu. Výbuchy granátů spotřebovaly ze vzduchu spoustu kyslíku a někdy se doopravdy dýchalo špatně. Ale naši vojáci, obránci Stalingradu, si čestně plnili svou povinnost vůči vlasti a více už neustupovali.\"\n\n"}
{"id": "109420", "url": "https://cs.wikipedia.org/wiki?curid=109420", "title": "Bělčice", "text": "Bělčice\n\nBělčice jsou město v okrese Strakonice v Jihočeském kraji. Žije v nich obyvatel. První písemná zmínka o Bělčicích je z roku 1243. Ve městě se nachází vlaková zastávka na trati Strakonice–Březnice. První vlak zde zastavil už 30. června 1899. Je zde také základní a mateřská škola. Dominantu tvoří 39 m vysoká věž, která stojí samostatně u románského kostela svatého Petra a Pavla a původně sloužila jako zvonice.\n\nPředseda Poslanecké sněmovny Jan Hamáček dne 26. března 2015 stanovil, že obci byl vrácen status města.\n\nV letech 2010–2014 byl starostou Josef Zeman, od roku 2014 funkci vykonává Pavel Vejšický.\n\nMěsto Bělčice se skládá ze sedmi částí, které odpovídají sedmi katastrálním územím:\n\n\n\n"}
{"id": "109422", "url": "https://cs.wikipedia.org/wiki?curid=109422", "title": "Tyndallův jev", "text": "Tyndallův jev\n\nTyndallův jev je difúzní rozptyl světla, který vzniká, pokud paprsek prochází prostředím, které málo absorbuje mikroskopické částečky, které odklánějí procházející světlo, čímž se procházející paprsky stávají viditelnými v podobě kužele.\n\nFotografové tento jev využívají pro zachycení světelných paprsků například v mlze nebo v kouři.\n\n"}
{"id": "109423", "url": "https://cs.wikipedia.org/wiki?curid=109423", "title": "Stejnosměrný motor", "text": "Stejnosměrný motor\n\nStejnosměrný elektromotor je točivý stroj, napájený stejnosměrným proudem. Jeho princip objevil v roce 1873 Zénobe Gramme, je tedy nejstarším typem motoru.\n\nMotor využívá principu minimální energie. Ve vnitřním magnetickém poli se nachází smyčka, kterou protéká proud. Ten indukuje magnetické pole, které je vždy orientováno stejně jako vnější magnetické pole; toho je dosaženo díky komutátoru, který změní směr proudu smyčkou pokaždé, kdy dojde k překlopení. Energie této soustavy bude nižší, pokud budou magnetická pole orientována proti sobě. Proto působí na smyčku moment, který se ji snaží překlopit. Protože po překlopení se změní směr proudu protékajícího smyčkou, pokračuje toto pak dále.\n\nDalší možné, ekvivalentní vysvětlení: Proud protékající smyčkou se chová stejně jako permanentní magnet, který se může otáčet. Díky komutátoru se navíc dvakrát za otáčku změní jeho polarita. Jelikož souhlasné póly magnetů se odpuzují, tak pokud je komutátor nastavený tak, že se polarita magnetů změní v okamžiku, kdy jsou si jejich opačné póly nejblíže, tak budou na pohyblivý magnet neustále působit síly, které ho budou nutit k pohybu.\n\n\n"}
{"id": "109424", "url": "https://cs.wikipedia.org/wiki?curid=109424", "title": "Senice na Hané", "text": "Senice na Hané\n\nObec Senice na Hané (německy \"Gross Senitz\", hanácky \"Hrobá Senice\") se nachází v okrese Olomouc v Olomouckém kraji. Žije zde obyvatel. Obec tvoří tři části - Senice na Hané, Cakov a Odrlice.\n\nLeží na říčce Blatě 238 m n. m. Ve vzdálenosti 8 km severně leží město Litovel, 13 km východně statutární město Olomouc, 16 km severně město Uničov a 17 km jižně město Prostějov. Jedná se o typickou hanáckou obec s bohatou historií doloženou několika významnými památkami. Poloha v Hornomoravském úvalu v jedné z nejúrodnějších částí Moravy jí předurčila zemědělský ráz. Je zde železniční uzel lokálních tratí do Olomouce, Litovle a Prostějova.\n\nSenice na Hané byla dříve známá též jako Hrubá či Veliká, na krátkou dobu po roce 1918 jako \"Senice na Moravě\". Od roku 1930 je platný nynější název Senice na Hané s výjimkou období nacistické okupace, kdy bylo užívané \"Gross Zinitz\". Tento název pak prosvítal přes nekvalitní nátěr na nádražní budově ještě v 80. letech 20. století. V historických mapách a pramenech se Senice vyskytuje pod několika názvy: \"Scennicze\" (1078), \"Syennicza\" (1261), \"Sennichcz\" (1275), \"Maior Czynicz\", \"Magna Senicz\" a také německé \"Gross Senitz\". Přívlastkem Veliká se rozumělo především odlišení od sousední Seničky v jiných jazycích známé jako Malá Senice.\n\nVýhodná poloha katastru obce přilákala obyvatele již v pozdní době kamenné. Z této doby pochází nejstarší nález na území Senice, svědčící o pobytu lidu kultury nálevkovitých pohárů. Na konci neolitu je zastoupeno „etnikum“ šňůrové keramiky, v enolitu pak kultura zvoncovitých pohárů a později i lužická kultura popelnicových polí. Nálezy keltského a germánského okruhu známe jen z okolních vesnic. Příchodem slovanské populace v 6. a 7. století začíná de facto kontinuální osídlení Senice.\n\nPrvní písemná zmínka o obci pochází již z roku 1078 a to v zakládací listině kláštera Hradisko u Olomouce. První zmínkou Senice na Hané tedy spadá do jedné z nejstarších obcí Moravy. Původními vlastníky jsou známi jako vladykové ze Senice, později pak i vladykové z nejbližšího okolí. Malé díly měly v obci i klášter Hradisko a olomoucká kapitula. Nejpozději ve 14. století je zde zaznamenána fara, čímž se obec stala přirozeným centrem okolních vesnic. Mezi nejznámější majitele obce ve středověku patřili páni z Kunštátu a na sklonku epochy i na krátko Vilém z Pernštejna.\n\nSenice zůstala oproštěna vlivů husitské revoluce. Ani německá reformace či Jednota bratrská nenašla v obci zaznamenáníhodného stoupence a tak je obec vždy považována za výhradně katolickou. Své opodstatnění na tomto faktu má jak blízkost olomouckého biskupství, tak i vlastnický podíl této instituce v obci. Olomoucká diecéze byla známou oporou římskokatolické církve a to i v časech odporu. Je tedy pochopitelné, že v blízkosti moravské metropole stěží mohli utrakvisté najít živnou půdu.\n\nLegendami opředená a v lidové slovesnosti zastoupená je obrana Senice proti Švédům okupující valnou část Moravy na konci třicetileté války. Švédové měli sídlo v dobyté Olomouci, odkud podnikali loupeživé nájezdy po okolí. Je zřejmé, že Senice nestála na zteči žádnému stěžejnímu severskému vojsku, nicméně úspěšná obrana opakovaným útokům zkušených žoldáků je výjimečná. Jejich odvahu a odhodlání prý ocenil i sám velitel olomoucké posádky. Ten na sklonku pobytu Švédů v Olomouci údajně nechal nad bránu města pověsit nápis: „Císaři věrným Seničanům budiž příchod a odchod z města volný.“\n\nPrvní zmínka o senické škole pochází až z roku 1680, ale dá se předpokládat, že seničtí faráři měli snahu ovlivnit vzdělanost obce již mnohem dříve. Od roku 1705 stojí dominanta obce – barokní chrám svaté Maří Magdaleny. O původním senickém kostele není známo takřka nic. Snad jen to, že roku 1654 vyhořel. Zůstala jen kostelní věž a zachránit se podařilo tři oltáře, pět zvonů, obrazy i potřebné bohoslužebné náčiní. Věž nynějšího kostela stojí nepatrně mimo osu chrámové lodi, lze se tedy domnívat, že se jedná o starší stavbu barokně přestavěnou a doplněnou právě o chrámovou loď. Roku 1714 byla na faře založena nejstarší dochovaná matrika obce.\n\nVe 2. polovině 19. století došlo ke zrušení dřívějších feudálních údělů a správa obce přešla na volené zastupitelstvo. S novým územně správním rozdělením přešla obec do obvodu okresního soudu Litovel, kde byla s více jak tisíci obyvateli největší obcí. Etnické složení obyvatel Senice i okolí bylo jednoznačně moravské a proto se zde nevyskytly žádné konflikty z období prostupujícího národního obrození.\n\nKe konci 19. věku se tradičně zemědělsky orientované hospodářství obce rozrostlo o družstevní mlékárnu. Roku 1895 byl v Senici založen důležitý finanční ústav na podporu zemědělců – Rolnická záložna. Ta pochopitelně sloužila i okolním vsím. Na přelomu 19. a 20. století pak zde zakládá svoji firmu cakovský rodák Leopold Kašpar. Nejprve se jedná jen o malou dílnu s ručním soustruhem, později se však z podniku stává strojírenský komplex pro výrobu mlynářských a sladovních strojů. Tato továrna byla roku 1912 vybavena i slévárnou, vodárnou a kotelnou se strojovnou.\n\nObětí první světové války bylo 14 padlých mužů ze Senice. 28. říjen 1918 a vznik samostatného Československa byl v Senici spontánně přijat s nadšením. Samotné principy první republiky a vliv nových idejí a možností život obce nikterak výrazně neovlivnily. Složení obyvatel zůstalo hospodářsky i sociálně obdobné, ne-li úplně stejné. Ani výzvy s husitskou a pravoslavnou alternativou k odpoutání od katolických vazeb zůstaly nevyslyšeny a většina obyvatel obce setrvala věrna katolické církvi. V politickém zastoupení zde měli zřetelnou převahu lidovci s agrárníky a až po nich následovali s odstupem levicové a dělnické strany.\n\nDruhá světová válka přinesla do obce mnoho, většinou negativních prvků. Vázané hospodářství bylo pro výhradně zemědělskou obec doslova katastrofou. Relativní výhodu mělo jen oživení továrny příchodem pražského podnikatele Josefa Foglara a růst výroby v nedalekém Lutíně, což omezilo odchod mladých lidí na nucené práce v Německu a Rakousku. Zajímavý aspekt byl dozajista i přísun několika německých rodin, dosazených v plánu postupné germanizace Protektorátu Čechy a Morava. Přicházející obyvatelé byli přijímáni většinou s nevraživostí, což souviselo i s jejich pohrdavým postojem. Roku 1944 zde na nějaký čas zakotvila střední škola z vybombardovaného Essenu a samozřejmě se ubytovala i zařídila na úkor školy místní. Protektorátní vláda postupem času ztratila u místních obyvatel poslední zbytky formální úcty a když do obce zavítal ministr zemědělství, byl přivítán jen chladnými pohledy několika málo zvědavců. Zastoupení, ani honorace obce se akce nezúčastnila.\n\nRadost z konce války brzy vystřídala zlost z pražského února 1948. O těchto událostech se občané Senice dozvěděli z nových amplionů. Jak poznamenává kronikář, reakcí bylo ponejvíc zlostné zabouchávání dveří a vrat, domů se vracejících obyvatel. Pozdější znárodnění zemědělských statků a volba struktury jejich řízení dala v Senici vzniknout sídlo územně nejrozsáhlejšího zemědělského družstva v tehdejším Československu. Pod záhlavím JZD Mírová cesta Senice na Hané byla organizována velká část zemědělství olomouckého okresu. Strojírny přešly nejprve pod podnik Karosa a později pod BSS Brandýs nad Labem, s čímž přišla i změna výroby na přívěsy a návěsy. K průmyslovým podnikům přibylo i Kovodružstvo vyrábějící radiátory. S totalitním režimem přišel ruku v ruce i vzrůstající nezájem o věci veřejné. Do Senice se uvolnění roku 1968 dostávalo jen pomalu. Výrazněji byl v obci projeven až nesouhlas se vstupem vojsk Varšavské smlouvy.\n\nPo roku 1989 jako většina obcí se i Senice vymaňuje z předchozích vazeb. V mnoha ohledech lze navázat na dřívější aktivity a činnosti. Na druhou stranu ale vstup do tržního hospodářství zkomplikoval chod několika organizací. Zemědělské družstvo se po restitučních zákonech ocitlo bez velké části dřívějších polí a celý podnik musel bolestivě přecházet v novou organizaci i systém své existence. Na druhou stranu přechod BSS v Senici na akciovou společnost Panav lze považovat za úspěch. Výroba zůstala zachována a navazuje na předchozí sortiment nákladní automobilové techniky.\n\nPolitické spektrum v obci není příliš široké a podporu veřejnosti v obecních volbách získávají většinou nezávislí kandidáti, popřípadě místní seskupení bez vazby na širší základnu. Od komunálních voleb v roce 2010 se zastupitelstvo skládá ze zástupců STAN, KDU-ČSL, KSČM a různých sdružení nezávislých kandidátů.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nNejvýznamnějšími kulturními akcemi konanými v obci jsou pálení čarodějnic, Májový bál, kácení máje, festival Rock na Hané a hody u příležitosti svátku patronky kostela sv. Marie Magdaleny. Dále se v obci konají také taneční zábavy.\n\nMezi společenské organizace pořádající kulturní akce můžeme zařadit SDH Senice na Hané, Hanáckou aktivní společnost, TJ Senice na Hané, SRPŠ Senice na Hané, ČSCH Senice na Hané a Aktiv+.\n\n\n\n"}
{"id": "109429", "url": "https://cs.wikipedia.org/wiki?curid=109429", "title": "Červená Hora", "text": "Červená Hora\n\nObec Červená Hora () se nachází v okrese Náchod, kraj Královéhradecký. Žije zde  obyvatel.\n\nVe vzdálenosti 4 km severovýchodně leží město Červený Kostelec, 8 km jihovýchodně město Náchod, 9 km východně město Hronov a 12 km jižně město Nové Město nad Metují.\n\nPrvní písemná zmínka o obci je z roku 1291.\n\n\n"}
{"id": "109432", "url": "https://cs.wikipedia.org/wiki?curid=109432", "title": "Troubelice", "text": "Troubelice\n\nTroubelice (německy \"Treublitz\") je obcí, která se nachází v okrese Olomouc v Olomouckém kraji. Je to hanácká obec, ležící na severu Hornomoravského úvalu. Ve vzdálenosti 6 km jižně leží město Uničov, 12 km západně město Mohelnice, 13 km jižně město Litovel a 16 km severozápadně město Zábřeh. Žije zde obyvatel.\n\nPrvní písemná zmínka o obci pochází z roku 1334. Obec Troubelice byla v celé své historii neponěmčena, vždy v ní žilo české obyvatelstvo, na rozdíl od většiny okolních obcí.\n\n\n\n\n\n"}
{"id": "109436", "url": "https://cs.wikipedia.org/wiki?curid=109436", "title": "Jenčice", "text": "Jenčice\n\nObec Jenčice leží v okrese Litoměřice asi jeden kilometr severovýchodně od města Třebenice a 5 km jihozápadně od Lovosic. Žije v ní obyvatel.\n\nPrvní písemná zmínka pochází z roku 1318.\n\nZhruba 1,5 km severozápaně od Jenčic se v katastrálním území obce vypíná zdálky viditelný vrch Košťál (481 m) se zříceninou středověkého hradu Košťálova. Poblíž obce roste největší strom oskeruše v Čechách, tzv. Košťálovská oskeruše. Oskeruše má obec i ve svém znaku.\n\n"}
{"id": "109437", "url": "https://cs.wikipedia.org/wiki?curid=109437", "title": "AG", "text": "AG\n\nSpojení písmen A a G může mít různé významy:\n\n\n\n\n"}
{"id": "109438", "url": "https://cs.wikipedia.org/wiki?curid=109438", "title": "Papoušek konžský", "text": "Papoušek konžský\n\nPapoušek konžský (\"Poicephalus gulielmi\") je oblíbeným zástupcem rodu Poicephalus, stále častěji chovaným ve voliérách i v domácnostech jako mazlíček. Za svou popularitu vděčí milé a komické povaze, schopnosti napodobovat zvuky i ochotě hnízdit. V jeho prospěch hovoří i tichý hlasový projev a relativní nenáročnost na chov.\n\nTento dlouhokřídlý papoušek je zbarven různými odstíny zelené, od světlé po temně olivovou. Čelo, temeno, holenní peří a lemování křídel je oranžové nebo červené (podle poddruhu), uzdička je černá, záda a křídla hnědavě černá s širokým zeleným okrajem. Ocasní péra jsou hnědavě černá. Horní čelist zobáku je z 1/3 rohovinově světlá, zbytek je šedočerný; spodní část zobáku je tmavá. Samec je zbarven stejně jako samice, spolehlivé určení pohlaví je možné pouze endoskopicky či analýzou DNA. Mláďata jsou převážně zelená; červené/oranžové znaky jim chybí.\n\nPapoušek konžský se vyskytuje ve třech základních poddruzích:\n\n\nPapoušek konžský obývá vlhké deštné lesy střední Afriky (Kamerun, Středoafrická republika, severní Angola, Keňa, severní Tanzanie, Libérie). Vyskytuje se v nížinných údolích i horských krajích, nezřídka až ve výšce 3 500m. Tento papoušek netvoří velká hejna; žije převážně v párech nebo menších rodinných skupinách. Jako většina dlouhokřídlých papoušků je to výborný letec a za potravou se často vydává i několik desítek kilometrů. Ve své domovině není bezprostředně ohrožen vyhubením; v České republice se na něj proto nevztahuje registrační povinnost.\n\nVe volné přírodě se tento papoušek živí různými semeny, ořechy, bobulemi a ovocem. V zajetí jej krmíme směsí zrnin pro střední papoušky (bílá a žíhaná slunečnice, kardi, pšenice, kukuřice, semenec, proso, pohanka), kterou pravidelně doplňujeme čerstvým ovocem a zeleninou. Vhodným zdrojem živin je i naklíčené zrní (mungo, hrách, slunečnice, kukuřice, kardi). Stravu lze zpestřit i granulemi, piškoty, vařenou nesolenou rýží nebo těstovinami, trochou sýra atd. Jako zdroj vápníku slouží sépiová kost; k okusu je dobré podávat čerstvé větvičky ovocných stromů.\n\nPapoušci konžští dovezení do České republiky hnízdí ve dvou obdobích: listopadu až lednu a květnu až červenci. Samice snáší 2-4 bílá vejce. Mláďata se líhnou po 28 dnech, hnízdo pak opouštějí ve stáří 10-11 týdnů, přičemž ještě další tři týdny je rodiče přikrmují. Jelikož jejich odchov v zajetí nebývá bez problémů, chovatelé mláďata často vybírají z hnízda a dokrmují. Takto ručně odchovaní papoušci jsou velmi krotcí a stávají se vyhledávanými domácími mazlíčky.\n\nPřestože papoušek konžský není tak rozšířeným domácím mazlíčkem jako jeho známější příbuzný papoušek senegalský, jedná se o druh velmi vhodný pro chov v domácích podmínkách. Chceme-li svůj domov sdílet s krotkým papouškem konžským, je třeba opatřit si mládě odchované ručně nebo pod rodiči; nikdy však ptáka z odchytu, neboť ten již zůstane trvale plachý. Výhoda ručně odchovaného papouška je, že je již prakticky ochočený, neboť člověka považuje za svého rodiče a partnera. Papouška odchovaného pod rodiči je třeba nejprve ochočit, avšak trpělivost se tu vyplácí – tento pták bude časem mnohem snáze zvladatelný než uměle odchovaný jedinec, který se nezřídka sám považuje za „člověka“ a projevuje se buď přehnaně sebevědomě nebo naopak přecitlivěle.\n\nPapoušek konžský je od přírody nadán komediálním talentem; jeho veselá a rozpustilá povaha z něj činí zábavného společníka. Při troše tréninku se naučí mnoha kouskům, neboť je nadán značnou inteligencí. Velmi miluje hudbu a brzy se naučí pískat melodie a napodobovat nejrůznější zvuky v domácnosti. Přestože není tak talentovaným řečníkem jako papoušek žako, osvojí si až několik desítek slov či frází. Je však třeba mít na paměti, že nadání k mluvení je silně individuální a nemusí se projevit u každého jedince. Výhodou tohoto druhu je jeho tichost; ta však v žádném případě není absolutní, nýbrž spíše relativní v porovnání s „notorickými“ křiklouny jako jsou kakaduové nebo aratingy. I papoušek konžský umí být hlučný; opět záleží na individuálních dispozicích.\n\nKrotký papoušek konžský je nesmírně přítulný; od svého majitele se nechá škrábat na hlavičce, hladit po zádech a někteří ptáci si dokonce s oblibou lehají na záda a vyžadují pošimrání na břiše. Přestože tento papoušek nemá tak silnou tendenci fixovat se na jediného člena rodiny jako např. papoušek senegalský nebo žako, je dobré jej již od útlého věku seznamovat s co nejvíce osobami. Kontakt s každou novou osobou by měl být doprovázen pozitivní motivací, například nabízením pamlsků; tím se posiluje papouškova důvěra v lidi a zabraňuje se fixaci na jediného člověka, která může mít na psychiku ptáka velmi negativní dopad.\n\nJelikož žádný druh papouška není bez stinné stránky, i papoušek konžský má některé méně žádoucí vlastnosti, které však lze korigovat vhodným tréninkem. Mláďata tohoto ptáka mají silnější tendenci klovat než mláďata mnohých jiných druhů. Klování může být motivováno zvědavostí, ale i jakousi zlomyslností, která papouškovi někdy vydrží až do dospělosti. Takový pták se potom projevuje nevyzpytatelně; většinu času je milý a přítulný, avšak náhle dokáže na svého milovaného majitele zaútočit a klovnout jej. Je třeba si uvědomit, že málokterá agrese je zcela bez příčiny; ke zvládnutí náladového papouška konžského proto pomůže studium ptačí etologie (výborné jsou např. publikace Rosemary Lowové a Barbary Heidenreichové) v kombinaci s vhodnou výcvikovou metodou založenou na pozitivní motivaci, např. clickertrainingu. Správně vedený papoušek konžský se časem svého nepříjemného klovacího návyku vzdá.\n\nPřestože papoušek konžský nebývá náročný na chovné podmínky, je třeba si uvědomit, že se jedná o aktivního ptáka, kterému prospívá dostatek prostoru i mentální stimulace. K chovu je proto vhodná pokojová voliéra o délce nejméně jeden metr, vybavená dostatečným množstvím hraček, jimiž se papoušek zabaví. Ani ta největší klec však nenahradí každodenní volný prolet po místnosti; ten by měl být minimálně dvě hodiny dlouhý. Přestože papoušek konžský je poměrně přizpůsobivý i citově odolný a vcelku dobře snáší chvíle samoty, kdy majitel pobývá mimo domov, je vždy vhodnější chovat jej v páru. Za takových podmínek ještě více vynikne jeho družnost, hravost a vynalézavost.\n\n"}
{"id": "109445", "url": "https://cs.wikipedia.org/wiki?curid=109445", "title": "Velký Újezd", "text": "Velký Újezd\n\nMěstys Velký Újezd leží v okrese Olomouc. Je situován v jižním podhůří Oderských vrchů v průměrné nadmořské výšce 370 m. Katastrální území obce má rozlohu 1211 ha. Žije zde obyvatel.\n\nVe vzdálenosti 9 km východně leží město Lipník nad Bečvou, 18 km jižně město Přerov, 17 km západně statutární město Olomouc a 18 km východně město Hranice.\n\nPrvní písemná zmínka o obci pochází z roku 1334. V průběhu dějin se často střídali majitelé Velkého Újezdu, mezi roky 1324–1352 se uvádí Siffridus de Ujezd, který byl pokrevně spřízněn (dle erbu) s rodem ze Sovince. Pro roky 1352 až 1371 není majitel znám, snad některý z šesti Žibřidových synů. Je jistý až Půta z Holštejna a Zdounek, který osadu dostal přidělenu jako léno od markraběte Jana Jindřicha, bratra Karla IV., a vlastnil ji v letech 1371–1381. Umřel bez potomků. Následoval Václav Rous z Doloplaz, který od roku 1381 postupně skoupil i blízké osady a vytvořil větší územní celek. Za jeho vlastnictví byl Újezd povýšen na městečko. Újezd pak roku 1406 prodal spolu s Kozlovem, Smolnou, Staměřicemi, Čermnou, Švrčovem, Stiboři a Neplachovem už jako výnosné panství za 350 kop grošů k helfštýnskému panství.\n\nDalším majitelem tak byl Lacek z Kravař a Helfštejna, nejvyšší český purkrabí a od roku 1411 moravský zemský hejtman. Stal se osobním přítelem mistra Jana Husa a po jeho smrti se postavil do čela husitské strany na Moravě. S tím je spojen i odklon od katolicizmu na celém kravařském dominiu. Mezi roky 1417 a 1434 postupně drží helfštýnské panství dědicové: nejdříve krátce Lackova dcera Eliška, poté panství vysoudila Lackova vdova pro Lackova bratrance Petra ze Strážnice, rovněž moravského zemského hejtmana. V roce 1434 se panství zmocnil Jan Mesnpek z Mesnpeku, husitský velitel a manžel Lackovy neteře, a držel je násilím až do roku 1440, kdy svá rodová práva těžce vydobyl Jiřík z Kravař a ze Strážnice, syn Petra ze Strážnice. Panství ale převzal dlouhodobým financováním husitského odboje značně zadlužené. V roce 1447 Koupil levně hrad Helfštýn a 32 obcí helfštýnského panství, včetně tehdy zvaného \"Volavého Újezda\" (Volavý dle noční zastávky skotu, volů, hnaného z východních oblastí na trhy do Olomouce), Vok ze Sovince, účastník bitvy u Lipan. Ten pak roku 1452 daroval poddaným všech vsí helfštýnského panství odúmrť, tj. právo dědictví i v ženské linii. Helfštýnské panství roku 1467 koupil kvůli manželce pocházející z kravařského rodu, Albrecht Kostka z Postupic, vedoucí české výpravy na obhajobu kompaktát v Basileji. Za podporu husitskému králi Jiřímu z Poděbrad, mu ale král Matyáš Korvín panství zpustošil a obsadil, čímž ho donutil panství urychleně prodat.\n\nZískal je tak za 600 dukátů v roce 1474 Vilém II. z Pernštejna, hofmistr Českého království a moravský zemský hejtman. Při koupi se zavázal, že všechny dluhy na kupovaném panství do roka vyrovná. V letech 1486 až 1491 postupně získal i statky později zformované a známé jako panství Veselíčko, což mu uvolnilo právo na Velký Újezd, který měl načas v zástavě Matyáš Korvín. Koncem 15. století postavil Vilém z Pernštejna ve Velkém Újezdě nový kostel sv. Jakuba Staršího. Spodní část, až mnohem později zvýšené věže, zde stojí dodnes. Kostel je od té doby uváděn s kostelním podacím, tj. s právem vrchnosti dosadit si svého faráře, tedy i nekatolíka a bez svolení církve. Rovněž už za Pernštejnů existovala ve Velkém Újezdě tvrz a pivovar. Další majitel, jímž byl v letech 1518–1545 Jan IV. z Pernštejna, byl jako ostatní Pernštejnové rovněž luterán a příznivce českých bratří, podporoval hospodářský rozkvět měst i vsí panství. Roku 1530 založil nejstarší urbář panství, tzv. \"Registra loučná a kopaninná panství Helfštýnského\", což je v podstatě soupis poddaných s jejich robotními povinnostmi a naturálními odvody. Zakládal i řemeslnické cechy. Pro velkou zadluženost a z obavy o náboženský chaos na helfštýnském panství ale celé panství, sestávající tehdy již ze čtyř hospodářských celků se správními centry v Lipníku, Hranicích, Drahouších a Velkém Újezdu, postupně rozprodal.\n\nKoupí 12 vsí či jejich částí, zapsané jako \"Vklad městečka Oujezda Horniho, spolu se Staměřicemi, Veselíčkem, Chýlcem, Bukem, šesti lidmi v Lazničkách a ve Výklekách, a s pustými osadami Kozlov, Ranošov, Meziříčko, Kyjanka a Sedliště\", získal územní celek panství Velký Újezd v roce 1545 Erasmus z Bobolusk, jeho bratr Žibřid v té době vlastnil sousední statky v Tršicích. Roku 1556 městečko získal Jiří ze Zástřizlů, příbuzný manželky předchozího majitele, zemřel ale záhy, po dlouhodobé nemoci. Panství tak roku 1566 získali na základě poručnictví jeho nezletilých dětí příbuzní Oldřich a Kryštof z Kounic. Dlouhodobé spory s majiteli zbytku helfštýnského panství řešili majitelé prodejem a tím návratem území veselíčského panství zpět k panství helfštýnskému.\n\nMezi roky 1569–1573 byl majitelem Václav z Ludanic. Už otec Půta z Ludanic (za ženu měl Johanku z Pernštejna) začal postupně skupovat rozpadlé helfštýnské panství a tvořit nové rodové dominium. Zlovůlí a nátlakem tak získal nakrátko zpět i veselíčské panství, ale předčasná Václavova smrt celistvost helfštýnského panství opět ukončila. Po Václavu zůstala nezletilá dcera Kateřina z Ludanic. Poručník šlechtických sirotků Zachariáš z Hradce nechal Kateřinu prohlásit už v jejich sedmi letech plnoletou, což mu umožnilo spolu s prokurátorem markrabství Moravského Jakubem st. Vojskou z Bogdunčovic Kateřinu okrádat a celé panství finančně vyčerpat. Východní část helfštýnského panství se pak na další staletí už definitivně osamostatnila jako kompaktní celek panství s centrem ve Velkém Újezdu.\n\nVelký Újezd a tím i celé velkoújezdské panství získal roku 1573 Václav st. Podstatský sv. p. z Prusinovic na Potštátě levně a výhodně jako výprodej statků nezletilé dědičky helfštýnského panství Kateřiny z Ludanic. Ke koupi mu dopomohl správce Kateřiných statků Jakub st. Vojska z Bogdunčovic, kterému zprostředkování tohoto výhodného prodeje pomohlo získat ruku Václavovy dcery panny Johanky Podstatské. Václav rozšířil držbu na spoluvlastnictví se syny Jindřichem, Tasem a Bernardem.\n\nPo smrti dvou bratrů v roce 1593 přešlo spoluvlastnictví panství na Tasa Podstatského a jeho syna Kryštofa Karla Podstatského. Kryštof Karel Podstatský sv. p. z Prusinovic byl rada olomouckého biskupa a proto se nemohl postavit na Bílé hoře s ostatními příslušníky rodu na stranu stavů. Tím sice zachránil rodu velkoújezdské panství před konfiskací, ale rod přišel po více než dvousetleté držbě o panství Potštát a další moravské statky. Z důsledků války v městečku také zanikla farnost a duchovní správa Velkého Újezda byla přenesena do katolické farnosti v Oseku nad Bečvou. Roku 1637 při obnovení zemského zřízení je Kryštofu Karlu sv. p. z Prusinovic potvrzen jeho panský stav. Z tohoto titulu uděluje téhož roku Velkému Újezdu právo užívání vlastní pečeti. Popis pečeti: v pečetním poli typáře z roku 1637 je volně, bez štítu, mužská hlava s dlouhými vlasy a plnovousem, se dvěma křížky a čtyřmi kolečky po stranách. Kolem znaku je v kruhu český nápis s letopočtem \"PECIET HORNIHO AUGEZDA 1637\". Při tvorbě současného znaku obce nebyla tato symbolika použita.\nNásledně Velký Újezd v letech 1644–1688 spravoval Jiří Valerián sv. p. z Prusinovic, prvorozený syn Kryštofa Karla. Stal se pěchotním plukovníkem a na sklonku třicetileté války velitelem pevnosti Helfštýn. Roku 1663 se ujal velení manského vojska a v čele Valachů hájil jihomoravské hraniční průsmyky. Krátce působil také jako velitel pevnosti Hukvaldy. Jako první poválečný majitel vypáleného a vylidněného Velkého Újezda přivedl do Velkého Újezda nové osadníky z jiných panství rodu např. z Bartošovic (vlastnil i Zlín, Starou Ves a za válečné zásluhy získal Slavkov u Opavy). Novou kapitolu už ne městečka, které bylo roku 1642 švédskými vojsky vypáleno, ale opět malé bezvýznamné osady, tak začíná psát zdejších, převážně nových 170 dospělých farníků na 28 osedlých statcích. Poválečné osídlování a hospodářský rozvoj ale nepříznivě ovlivnil i vpád Turků roku 1663 (v menší míře i 1683), kdy osadníci opět prchali do lesů a „ve vsích panství živé duše nebylo“. Duchovní služby i když bez administratury zde byly zajišťovány delegovaným duchovním v kostele, který byl od roku 1669 užíván jako kaple Blahoslavené Panny Marie.\n\nPoté osadu vlastnil František Dominik Podstatský sv. p. z Prusinovic, jenž byl roku 1707 povýšen do hraběcího stavu. Byl nejvyšším zemským sudím, sídlil v Olomouci na rohu Michalské ulice, v domě zakoupeném rodem hned po válce. Panství Velký Újezd tím začalo rodu sloužit už jen jako hospodářské zázemí. Kolem roku 1700 povolil rozšířit původní zástavbu Velkého Újezda o tzv. Zákostelí.\n\nMezi roky 1721 a 1743 se pak o tento majetek starali bratři Karel Maxmilián a František Valerián, hrabata Podstatští sv. p. z Prusinovic. Karel Maxmilián hrabě Podstatský sloužil jako plukovník a později byl majitel kyrysnického pluku v císařské armádě a bojoval s Turky. Roku 1721 přenesl správu Velkého Újezda v podobě funkce rychtáře do soukromých rukou. Prvním dědičným rychtářem se stal Matouš Kovář, později uváděný s poněmčelým jménem Schmid. Roku 1737 obnovil ve Velkém Újezdě při kostele administraturu, tedy zastoupení vrchnostenské duchovní správy, jejíž součástí bylo i zavedení nové matriky narozených, zemřelých a oddaných a roku 1738 zorganizoval stavbu farní budovy, stavebníkem byla obec. Nedělitelnost panství pak Karel Maxmilián zajistil zřízením fideikomisu. Ve své závěti zřídil nadaci na stavbu špitálu pro chudé a nemocné poddané. Realizací stavby pověřil svého mladšího bratra. Mladší bratr František Valerián Podstatský byl hejtman tělesné gardy císaře Karla VI. Za manželku pojal sestru pozdějšího olomouckého biskupa Jakuba Arnošta Lichtensteina z Kastelkornu. Určený vykonavatel závěti František Valerián však zemřel dříve než bratr Karel Maxmilián, který padl roku 1743 v boji při obraně pevnosti Raabu v Uhrách, takže naplnění závěti se ujal až syn Františka Valeriána František Karel.\n\nFrantišek Karel hrabě Podstatský byl voják, generál jízdy a majitel kyrysnického pluku Podstatsky. Roku 1744 obnovil velkoújezdskou farnost a tím vrátil Velkému Újezdu i statut městečka. V letech 1748–1749 vystavěl vrchnostenský špitál a poté mezi roky 1749–1751 jako stavebník vybudoval téměř celý nový farní kostel. Původní věž byla zvýšena a kostelní loď od základů rozšířena a navýšena. Stavitelem byl známý olomoucký architekt Matěj Kniebandl. V letech 1768–1771 vystavil dle návrhu biskupského dvorního architekta J. A. Křoupala z Grünenberka nové sídlo rodu ve vsi Veselíčko, patřící k velkoújezdskému panství. Do stavby nového vrchnostenského zámku byla začleněna i rozměrná kaple zasvěcená sv. Františku Paluánskému. Od té doby se panství nazývá také jako panství Veselíčko, ale centrum panství zůstalo i nadále ve Velkém Újezdě, kde byla hospodářská správa doplněna o stavbu panské myslivny a po zřízení poštovní přepřahací stanice také o vrchnostenskou mýtnou stanici. Jeho bratr Leopold Antonín hrabě Podstatský byl dvorský president, dómský děkan a generální vikář olomouckého biskupství a pravá ruka biskupa J. A. Lichtensteina i jeho tří nástupců. Krátce byl i rektor olomoucké univerzity a při pobytu W. A. Mozarta v Olomouci jeho ochráncem.\n\nRoku 1771 došlo na Moravě k povinnému číslování domů. Velký Újezd měl 77 domů, 600 obyvatel, z toho 433 dospělých, a celá farnost tehdy spolu s Kozlovem, Ranošovem a Staměřicemi celkem 1231 farníků včetně dětí.\n\nPanství mezi roky 1776 a 1793 vlastnili bratři Josef František a Alois Arnošt nejdříve částečně i se svými dvěma předchozími staršími bratry, ti ale oba roku 1776 zemřeli. Josef František hrabě Podstatský byl voják, plukovník jízdy u kyrysnického pluku, později převzal po strýci pluk Modena. Velký Újezd a celé panství Veselíčko proto nakonec připadlo nejmladšímu sourozenci Aloisi Arnoštovi. Od roku 1762, kdy Alois Arnošt hrabě Podstatský obdržel od císařovny Marie Terezie povolení sloučení jména s vymřelým matčiným rodem Liechtenstein, se rod jmenuje \"Podstatský-Lichtenstein\". Jakub Arnošt byl ve službách císařského dvora ve Vídni. Byl císařský rada, a vyslanec v Mnichově, kde mimo jiné na příkaz císařovny Marie Terezie zprostředkoval účelově dynastický sňatek ovdovělého císaře Josefa II. s nevšedně ošklivou princeznou Marií Josefou Bavorskou. Císař Josef II. za to po smrti matky Aloise Arnošta zprostil služby a penzionoval na Veselíčku. Alois Arnošt zdědil také rozsáhlý majetek po vymřelých Lichtensteinech, především zámek a panství Telč. Do Telče ale nikdy nepřesídlil, to už ponechal další generaci rodu. Za jeho vlastnictví panství se stavěla císařská silnice, která roku 1782 proťala i Velký Újezd a Staměřice. Tato nová hlavní komunikace umožnila i zřízení mýta a nové poštovní přepřahací stanice, která pozvedla úroveň městečka, postupně vytvořila i nové pracovní a podnikatelské možnosti, např. stavba zájezdního hostince \"U zlatého jelena\" a přinesla i další rozšíření zástavby městečka.\n\nPočínaje generací Leopolda Františka, vlastnícího Velký Újezd v letech 1793–1813, přesídlil rod Podstatský-Lichtenstein roku 1796 trvale na zděděné panství v Telči. Dům v Olomouci prodal a hospodaření na panství Veselíčko přenechal správcům. Byl c. k. komořím a za pomoc, kterou poskytl státu v obraně proti Napoleonovi, získal hodnost majora. Osobně se zaručil císaři Napoleonovi v obsazené Vídni, že zajistí ve městě bezpečnost a pořádek. Podporoval hospodářský a kulturní rozvoj panství, chápal význam sociálních opatření. Zemřel předčasně a protože jeho děti byly ještě nezletilé, vlastnictví panství a tím i Velkého Újezda připadlo jeho ovdovělé manželce Marii Terezii Podstatské-Lichtenstein, rozené hraběnce Kolovrat–Krakowské. Ta se po manželově smrti ihned znovu provdala za hraběte z Hardeggu a odešla ze svých panství. O svá panství ani o své čtyři nezletilé děti nejevila příliš zájem. Dětem byl proto přidělen poručník Vincenc hrabě Vetter von Lilien až do doby, než roku 1828 dospěl a panství převzal nejstarší syn Leopold Karel, c.k. komoří a dvorní hrabě hudby, který se stal posledním majitelem Velkého Újezdu. Provozoval hudební a divadelní soubor na Telči a o zdejší panství nejevil zájem. Rodina sem zajížděla už pouze na letní byt.\n\nRoku 1832 byl zrušen velkoújezdský hřbitov u kostela včetně rodinné hrobky Podstatských a zřízen nový hřbitov východně od obce. Současně byla postavena nová hrobka rodu pod kostelem. Roku 1847 požádali poddaní z Velkého Újezda vrchnost o povolení vykoupit se z roboty. Osvobození od roboty přišlo symbolicky roku 1848 spolu se smrtí posledního majitele městečka, které se podobně jako ostatní obce v důsledku revoluce 1848 současně stalo samostatnou obcí. Rod Podstatských už zůstal jen majitelem velkostatku Veselíčko, ale v katastru Velkého Újezda mu stále (až do roku 1945) patřila velká výměra pozemků, především lesů. K roku 1830 žilo v městečku 960 obyvatel ve 115 domech.\n\nOd 12. dubna 2007 byl obci vrácen status městyse.\nStarostou obce je od 5. 11. 2014 jako nezávislý kandidát Ing. Josef Jelen. V místních volbách je voleno 15 členů obecního zastupitelstva, kteří poté ze svých řad vybírají pěti člennou obecní radu, která je ze své činnosti odpovědná celému obecnímu zastupitelstvu. Ti pak dále volí ze svého středu jednoho starostu a místostarostu (od 5. 11. 2014 Mgr. Ondřej Zatloukal).\n\nVe volebním období 2010–2014 se do zastupitelstva dostaly dvě uskupení: sdružení Budoucnost Velkého Újezda získalo 10 mandátů a Strana zelených 5 mandátů. Ve volebním období 2014–2018 se do zastupitelstva také dostaly dvě uskupení: sdružení Budoucnost Velkého Újezda (9 mandátů) a Strana zelených (6 mandátů).\n\nObecní znak a prapor byl Velkému Újezdu udělen usnesením poslanecké sněmovny dne 12. září 1996. Znak: \"Červeno-modře čtvrcený štít, v prvém poli stříbrné paroží, ve druhém poli zlatý dvouocasý lev s červenou zbrojí, přes třetí a čtvrté pole položena stříbrná svatojakubská mušle.\" Vlajka: \"List tvoří červené žerďové pole s bílým parožím a modré vlající pole se žlutým dvouocasým lvem s červenou zbrojí. Poměr šířky k délce listu je 2:3.\"\n\n\nDle sčítání lidu v roce 2011 žilo ve Velkém Újezdu trvale 1267 osob, z toho 641 žen. Celkem 798 občanů se hlásilo k české národnosti, 96 k moravské, 8 ke slovenské, 1 k polské a 1 k německé.\n\nMěstys Velký Újezd je sídlem římskokatolické farnosti Velký Újezd u Olomouce náležící do olomouckého děkanství a olomoucké arcidiecéze. Farním kostelem je místní kostel svatého Jakuba Staršího. Podle cenzu z roku 2011 se k víře hlásí z 1267 osob 290 věřících, z toho se 158 lidí hlásilo k římskokatolické církvi, 2 k Českobratrské církvi evangelické a 2 k církvi československé husitské. 436 osob bylo bez vyznání.\n\n\n\n\n"}
{"id": "109446", "url": "https://cs.wikipedia.org/wiki?curid=109446", "title": "Nové Hamry", "text": "Nové Hamry\n\nObec Nové Hamry () leží v okrese Karlovy Vary. Má obyvatel a katastrální území obce má rozlohu 2511 ha. Ve vzdálenosti 7 km jižně leží město Nejdek, 16 km jižně město Chodov, 16 km jihozápadně město Kraslice a 19 km jihovýchodně město Ostrov. Je to významná oblast bývalé těžby nerostného bohatství.\n\nPřímo v obci se nachází sedm lyžařských vleků s večerním lyžování a umělým zasněžováním. Ideální podmínky nabízí i pravidelně upravované běžecké stopy. Nachází se zde kostel, hotely Malamut a Seifert, a pension Seifert. V obci je instalována webkamera, naproti hotelu Seifert. U hotelu Malamut je i malý bazén se saunou.\n\nSoučástí obce je i 6 km vzdálená osada Jelení, zbytek německé vsi vystěhované po druhé světové válce. Dnes se zde nachází jen penzion, stará budova rekreačního střediska Ministerstva zahraničí a několik dalších domů. Na místě zbořeného kostela se nachází provizorní oltář.\n\nPrvní písemná zmínka o obci pochází z roku 1654.\n\n\n"}
{"id": "109447", "url": "https://cs.wikipedia.org/wiki?curid=109447", "title": "Čichalov", "text": "Čichalov\n\nObec Čichalov () se nachází v okrese Karlovy Vary, kraj Karlovarský. Žije zde obyvatel.\n\nVe vzdálenosti 20 km severovýchodně leží město Podbořany, 26 km severozápadně statutární město Karlovy Vary, 27 km severozápadně město Ostrov a 30 km severně město Klášterec nad Ohří.\n\nPrvní písemná zmínka o vesnici pochází z roku 1386. Pouze o tři roky mladší je zpráva o tvrzi, na které sídlil zeman Hereš z Čichalova uváděný roku 1386 (podle Augusta Sedláčka roku 1396) jako fojt v Bečově. Rod Čichalovců z Čichalova zde sídlil až do roku 1530, kdy Jan z Čichalova prodal panství Hanuši Huvarovi z Lobenštejna. Jeho potomkům statek patřil do roku 1644, kdy se Františka Huvarová provdala za Valtera Viléma ze Štensdorfu. Za Štensdorfů byl Čichalov připojen k údrčskému panství, a zdejší tvrz zanikla. Údajně stávala na vrchu Hůrka severně od vesnice, kde se dochovala uměle vytvořená vrcholová plošina chráněná jako kulturní památka ČR, nebo na místě zaniklé rozměrné kamenné stavby na východním okraji vesnice.\n\n\n\n"}
{"id": "109449", "url": "https://cs.wikipedia.org/wiki?curid=109449", "title": "Zápy", "text": "Zápy\n\nMěstys Zápy leží ve Středočeském kraji v okrese Praha-východ 5 km severovýchodně od okraje Prahy. Má obyvatel a katastrální území obce má rozlohu 876 ha.\n\nVe vzdálenosti 3 km severně leží město Brandýs nad Labem-Stará Boleslav, 5 km východně město Čelákovice, 12 km východně město Lysá nad Labem a 16 km jižně město Český Brod.\n\nPrvní písemná zmínka o obci je z roku 1052. Roku 1950 získala obec vzniklá sloučením obcí Ostrov, Stránka a Zápy název Zápy. Názvy sloučených obcí se staly úředními názvy částí nové obce. Od 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost městyse v roce, kdy ke změně došlo:\n\nV městysi Zápy \"(623 obyvatel)\" byly v roce 1932 evidovány tyto živnosti a obchody: obchod s cukrovinkami, holič, 3 hostince, kapelník, kolář, středočeský konsum, 2 kováři, krejčí, 3 mlýny, 2 obuvníci, 2 pekaři, 3 řezníci, 2 obchody se smíšeným zbožím, spořitelní a záložní spolek, stavební podnikatelství, obchod se střižním zbožím, 2 trafiky, truhlář, obchod se zemskými plodinami.\n\nZápy mají vybudovaný vodovod, kanalizaci i plynovod. Je zde i mateřská škola a sportovní hřiště. Kromě dobrovolných hasičů zde působí i rybářský spolek Mřenka, myslivci a zahrádkáři. Svoje středisko tady mají taky 2 oddíly Junáka.\n\nObec Zápy má jedinou část, která leží na třech katastrálních územích:\n\n\n\nZápy sousedí\n\nDopravní síť\nVeřejná doprava 2011\n\n"}
{"id": "109450", "url": "https://cs.wikipedia.org/wiki?curid=109450", "title": "Bohuslavice (okres Opava)", "text": "Bohuslavice (okres Opava)\n\nObec Bohuslavice (německy \"Buslawitz\", polsky \"Bogusławice\") leží v okrese Opava. Má obyvatel a katastrální území \"Bohuslavice u Hlučína\" má rozlohu 1536 ha.\n\nVe vzdálenosti 7 km jihovýchodně leží město Hlučín, 16 km jižně statutární město Ostrava a 16 km západně statutární město Opava.\n\nPrvní písemná zmínka o obci pochází z roku 1288.\n\n\n\n"}
{"id": "109452", "url": "https://cs.wikipedia.org/wiki?curid=109452", "title": "Brumovice (okres Opava)", "text": "Brumovice (okres Opava)\n\nObec Brumovice (německy \"Braunsdorf\", polsky \"Brumowice\") leží v okrese Opava. Má obyvatel a katastrální území obce má rozlohu 2598 ha.\n\nVe vzdálenosti 8 km severně leží město Krnov, 16 km jihovýchodně statutární město Opava, 19 km západně město Bruntál a 23 km jihovýchodně město Kravaře.\n\n\nPrvní písemná zmínka o obci pochází z roku 1377. V srpnu/září 1939 byl ve Skrochovicích zřízen internační tábor pro Poláky z Horního Slezska (Těšínsko a Katovicko). Dřívější obce Brumovice (v tom osady Brumovice a Pustý Mlýn) a Úblo (v tom osady Kolná, Pocheň a Úblo) patřily do roku 1960 do okresu Krnov.\n\n\nV obci se nachází silniční hraniční přechod Skrochovice – Boboluszki do polské vsi Boboluszki.\n\n\n\n"}
{"id": "109453", "url": "https://cs.wikipedia.org/wiki?curid=109453", "title": "Březová (okres Opava)", "text": "Březová (okres Opava)\n\nBřezová (německy \"Briesau\") je městys rozkládající se po obou stranách historické moravsko-slezské zemské hranice, leží v okrese Opava. Má obyvatel a katastrální území obce má rozlohu 3887 ha.\n\nVe vzdálenosti 8 km západně leží město Vítkov, 8 km jižně město Fulnek, 10 km východně město Bílovec a 14 km jižně město Odry.\n\nJméno obce Březová je původu slovanského. Původní název byl Brzezow, německy Briesau nebo Briesym. První písemná zmínka o Březové je v listině, vydané v Hulíně na podzim r. 1238, ve které tehdejší markrabě moravský v Brně Přemysl Otakar (pozdější český král Přemysl Otakar II.) dává svému služebníku, pánu Semislavu z Morkovic, za jeho věrné služby krajinu, v té době ještě bez vesnic, jejíž hranice určovala tato listina. Krajina byla nazvána Semislavův újezd.\n\nPočátek historie obce je úzce spjat s příchodem Benediktinů, kteří do Březové přišli v roce 1296, poté co se stali majiteli Semislavova újezdu. Po svém příchodu si zde zřídili proboštství s malým kostelem sv. Mikuláše i malý konvent, v němž působilo kromě probošta asi pět řeholníků, členů mateřského kláštera v Třebíči. Později vždy jeden z nich zastával funkci březovského faráře. Příchodem Benediktinů do Březové se změnil život v tomto kraji. V té době členové klášterů nepečovali jen o duchovní život, ale osídlovali nové vesnice, učili nové osadníky hospodařit moderním způsobem, věnovali se vzdělávací činnosti a působili jako duchovní nově zbudovaných kostelů. Tak bylo osídleno okolí. Olomoucký biskup Dětřich dal klášteru les na vykácení a povolení k zakládání i osídlování vsí v tomto kraji. A tak další obcí, kterou březovští Benediktini založili listinou vydanou proboštem Vlkem r. 1298 byly Větřkovice. V r. 1301 to byly Dolejší Kunčice a r. 1306 založili Vlkovice. Po nich následovaly nynější místní části Březové - první z nich bylo Jančí a nejmladší z nich byly Gručovice. Ty vznikly krátce před zánikem kláštera.\n\nVe 13. století se stala Březová střediskem Semislavova újezdu. Březovou vedla důležitá obchodní cesta z Hranic přes Odry, Hradec nad Moravicí do Opavy a dále do Polska.\n\nProboštství v Březové zaniklo na počátku r. 1427, kdy silná husitská vojska vtáhla na severovýchodní Moravu, kde dobyla města Hranice, Nový Jičín, Fulnek a obsadila Odry. Poté se vydala směrem k Hradci. Husité dobře věděli o březovském proboštství, které se stalo jejich kořistí. V plamenech zlikvidovaného kláštera našli krutou smrt všichni jeho členové spolu s proboštem. Lze pokládat za jisté, že na konci února r. 1428 bylo proboštství i s konventem a kostelem zříceninou. Místo, kde jeho gotická stavba stála, je nutno hledat v blízkosti dnešního kostela. Pozemkový majetek zaniklého proboštství byl rozdělen mezi panství fulnecké a hradecké; součástí hradeckého velkostatku, patřícího opavskému knížeti Přemkovi, se staly Březová, Jančí, Fojtovice, Lesní Albrechtice a Větřkovice, kdežto k Fulneku, který byl v držení Jana z Kravař, přešly Goldzejf (zničen rovněž na počátku roku 1427 husity), Gručovice, Kunčice a Vlkovice.\n\nBřezová měla téměř do poloviny 17. století charakter městečka. Ve velmi staré farní kronice, psané latinsky v Hradci u Opavy, je zápis o Březové, který začíná slovy: „Brisium quondam oppidum …“ , tj. „Kdysi městečko …“. Třicetiletá válka znamenala pro obec úplné zničení – po roce 1620 Březová jako městečko zaniká. Od průchodu švédských vojsk, která zničila Březovou, zůstává nadále již jen vesnicí.\n\nPři průchodu švédských vojsk byl také zničen zdejší kostel, o němž se k roku 1672 praví, že byl dřevěný a již od mnoha roků ve všem zpustlý. V roce 1694 byl na jeho místě postaven kostel zděný. V roce 1768 byla postavena kostelní věž v dnešní podobě. Při této stavbě byl nad hlavním vchodem do kostela vyhotoven erb rodu Pruskovských z Pruskova, tehdejších majitelů hradeckého panství, kteří tehdy byli patroni kostela v Březové a kteří také finančně přispěli k jeho výstavbě. V letech 1862 až 1864 došlo péčí faráře Jana Chovance k přestavbě a zvětšení kostela do dnešní podoby. Ještě donedávna (devadesátá léta 20. století) stála u kostela sv. Mikuláše lípa, která byla vysazena v roce 1698.\n\nRoku 1848, kdy byla zrušena robota, došlo ke zvolení prvního březovského starosty, kterým se stal Matys Mareth. V roce 1864 vznikl na fojtství v obci veliký požár, při kterém lehlo popelem 12 domů a škola. V roce 1870 byla vybudována nová škola. V roce 1889 měla obec faru, školu a 399 obyvatel, kteří se zabývali převážně zemědělstvím.\n\nV současné podobě obec existuje od 1. ledna 1977, kdy došlo ke sloučení původně samostatných čtyř slezských obcí Březové, Jančí, Leskovce a Lesních Albrechtic, s moravskou obcí Gručovice. K faktickému sloučení všech pěti původních obcí však došlo již 30. dubna 1976, kdy byly integrovány jednotlivé místní národní výbory a vytvořen společný místní národní výbor. Dnes v obci najdeme obecní úřad, poštu, mateřskou školu, základní školu, školní jídelnu a řadu soukromých firem i různých spolků a institucí.\n\nOd roku 1996 má obec Březová vlastní obecní znak a obecní vlajku.\n\nDne 22. října 2018 byl obci obnoven status městyse.\n\n\n\n"}
{"id": "109455", "url": "https://cs.wikipedia.org/wiki?curid=109455", "title": "Hněvošice", "text": "Hněvošice\n\nObec Hněvošice (lidově \"Něboščice\", německy \"Schreibersdorf\", polsky \"Gniewoszyce\") se nachází v okrese Opava v Moravskoslezském kraji. Žije zde obyvatel.\n\nVe vzdálenosti 8 km jižně leží město Kravaře, 11 km jihozápadně statutární město Opava, 18 km jižně město Hlučín a 24 km severozápadně město Krnov.\n\nPrvní písemná zmínka o obci pochází z roku 1288. V době barokní panství zakoupili Šárovcové z Šárova, z nichž Jan Rudolf zde měl dát vystavět zámek.\n\nHraje zde fotbalový klub TJ Sokol Hněvošice, který byl založen roku 1926 a do roku 1978 byl ve 3.fotbalové lize. Působí tu i sbor dobrovolných hasičů.\n\n\n"}
{"id": "109458", "url": "https://cs.wikipedia.org/wiki?curid=109458", "title": "Jedlová (Jiřetín pod Jedlovou)", "text": "Jedlová (Jiřetín pod Jedlovou)\n\nJedlová (něm. ) je rekreační horská osada na severních svazích hory Jedlová pod dolním okrajem lesa, v nadmořské výšce 535–600 metrů, část obce Jiřetín pod Jedlovou, na severní straně Lužických hor, v jižní části Šluknovského výběžku, na severu České republiky.\nPrvní písemná zmínka o obci pochází z roku 1316.\n\nVrchnost na přelomu 17. a 18. století rozprodávala méně hodnotnou, vesměs lesní půdu, čímž na jedné straně pomáhala poddaným, na druhé straně zvyšovala své zisky. Na území Jedlové měla půda podle údajů tereziánského katastru nejnižší bonitu, hodnocenou 8. třídou, což znamenalo, že sklizeň tvořila pouze 2,5 násobek výsevku. Toto stanovily již před rokem 1756 s pečlivostí a přesností císařské komise. Takto vznikla ve výběžku českokamenického panství i pasekářská vesnička Jedlová.\nJiž v roce 1731 tu byla hájovna, zvaná , k 21. srpnu 1735 je zapsán první křest dítěte, jehož otcem byl Johann Georg Kny, hajný na Jedlové.\n\nSamotná ves, poprvé uváděná v roce 1740, vznikla níže při Jedlovském potoce. Z celkového počtu 15 domů v roce 1883 bylo 5 bělidel. Osada byla částí jiřetínské farnosti, ale až do roku 1848 podléhala rychtě v Rybništi.\n\nPo zrušení patrimoniální správy a po vzniku samostatných obcí náležela k obci Rozhled (). Její původní jméno bylo změněno v roce 1854 na . Ke vsi se počítalo také nádraží Jedlová, které vzniklo v roce 1869. V roce 1880 měla 119 obyvatel.\n\nJiž na přelomu 19. a 20. století byla pokládána za letovisko. Tehdy zde byly tři hostince s možností ubytování. \n\n\nSoučástí osady byla také samota Nový Svět, původně nazývaná \"Hampelovo bělidlo\". Samota Nový svět zanikla po 2. světové válce, dnes jsou tu jen nepatrné náznaky vodních příkopů a nádrží. Na místě samoty Nový svět dnes je jen památný tis červený.\n\nTrampskou osadu \"Ranch 7 D\" založil v roce 1966 řeholník, člen dominikánské řádu František Fišer (1926–1983), který zde v ústraní žil. Od roku 1968 zde pracoval na svém podílu ekumenického překladu Bible do současné češtiny. Souborného vydání v roce 1985, kdy církve vzešlé z reformace její texty přijaly jako bohoslužebné čtení a církev katolická je doporučila slovy kardinála Tomáška, se však nedožil.\n\nV osadě se nachází penzion Zvoneček, ve kterém je sbírka zvonů a zvonečků.\n\nNedaleko Ranche 7 D se nachází křižovatka Evropských dálkových tras E3 a E10, viz také Evropská dálková trasa.\n\n"}
{"id": "109459", "url": "https://cs.wikipedia.org/wiki?curid=109459", "title": "Borovice Banksova", "text": "Borovice Banksova\n\nBorovice Banksova (\"Pinus banksiana\"), též zvaná banksovka, je severoamerický druh borovice s dvěma jehlicemi ve svazečku a s vícečlánkovými letorosty (vytváří 2 přesleny za jedno vegetační období).\n\nhomotypická\n(Variety \"Pinus divaricata\" var. \"latifolia\" a \"Pinus divaricata\" var. \"hendersonii\" jsou vedeny jako synonyma \"Pinus contorta\" subsp. \"latifolia\")\n\nMenší strom, někdy keřovitého vzrůstu, dorůstající do 20 (25) m, kmen často křivolaký (podle původu), větve nepravidelné, řídce zachvojené, dva přesleny v jednom roce. Kůra vytváří tenkou, černošedou, šupinatou borku. Pupeny jsou smolnaté, 1 cm dlouhé, letorosty žlutavé, později se zbarvují do hněda. Jehlice po dvou ve svazečku, velmi krátké (obvykle 2-3 cm). Šišky přisedlé, po 2-3 v přeslenu, hladké, žlutohnědé, později šedavé. Některé šišky jsou serotinní (otevírají se např. při požáru), tzn. zůstávají zavřené na stromě i s klíčivými semeny více let.\n\nZaujímá celou Severní Ameriku od západního k východnímu pobřeží a tvoří zde rozsáhlé lesy. V Kanadě patří mezi nejrozšířenější borovice a zasahuje až k severnímu polárnímu kruhu.\n\nU nás se vyskytuje občas i v lesních porostech, kam byla ve větším měřítku pokusně vysazována na přelomu 19. a 20. století spolu s americkými druhy borovicí vejmutovkou a borovicí tuhou jako náhrada za naši borovici lesní, u které byly v té době pozorovány velké ztráty na sazenicích sypavkou.\n\nTento druh patří mezi pionýrské druhy, tzn. obsazuje holé plochy a bezlesí. V mládí (cca do 25 let) rychle roste, pak její růst zpomaluje a brzy začíná plodit. Vyskytuje se v monokulturách na chudých, písčitých a skalnatých stanovištích. Z borovic je nejodolnější proti zimě a nejskromnější v požadavcích na půdu a klima.\n\nTento druh se hodí jako pionýrská dřevina všude tam, kde jsou chudé písčité a skalnaté půdy s nedostatkem vláhy. Používá se pro pěstování v lignikulturách (porosty určené pro produkci biomasy s krátkým obmýtím). Pro její introdukci je třeba volit správný původ (vhodnou provenienci) – jako ostatně u většiny introdukovaných druhů. V poslední době bývá stále častěji používána pro zahradní a parkové výsadby, protože svým nepravidelným habitem vhodně kontrastuje s pravidelnými křivkami staveb a výsadeb.\n\n\n"}
{"id": "109460", "url": "https://cs.wikipedia.org/wiki?curid=109460", "title": "Jakartovice", "text": "Jakartovice\n\nObec Jakartovice (německy \"Eckersdorf\", polsky \"Jakartowice\") ležící v okrese Opava se rozkládá po obou stranách historické moravsko-slezské zemské hranice. Má obyvatel a katastrální území obce má rozlohu 5000 ha.\n\nVe vzdálenosti 14 km jižně leží město Vítkov, 18 km východně statutární město Opava, 18 km severozápadně město Bruntál a 22 km severně město Krnov.\n\nPrvní písemná zmínka o obci pochází z roku 1250, kdy je obec uváděna jako majetek velehradského kláštera. V průběhu česko-uherských válek obec zanikla, roku 1540 opět osídlena. Do poloviny 20. století se v okolí těžila pokrývačská břidlice, v okolí pozůstatky po těžbě – těžební jámy, lomová jezírka.\n\n\n\n"}
{"id": "109462", "url": "https://cs.wikipedia.org/wiki?curid=109462", "title": "Doňov", "text": "Doňov\n\nObec Doňov () leží v okrese Jindřichův Hradec. Žije v ní obyvatel. Ve vzdálenosti 6 km jihozápadně leží město Veselí nad Lužnicí, 6 km severozápadně město Soběslav, 19 km severně město Sezimovo Ústí a 19 km jihovýchodně město Jindřichův Hradec.\n\n\n\n"}
{"id": "109463", "url": "https://cs.wikipedia.org/wiki?curid=109463", "title": "Višňová (okres Jindřichův Hradec)", "text": "Višňová (okres Jindřichův Hradec)\n\nObec Višňová () leží v okrese Jindřichův Hradec. Má obyvatel a katastrální území obce měří 579 hektarů. Ve vzdálenosti 10 km západně leží město Veselí nad Lužnicí, 10 km severozápadně město Soběslav, 15 km jihovýchodně město Jindřichův Hradec a 21 km severozápadně město Sezimovo Ústí.\n\n\n"}
{"id": "109464", "url": "https://cs.wikipedia.org/wiki?curid=109464", "title": "Záhoří (okres Jindřichův Hradec)", "text": "Záhoří (okres Jindřichův Hradec)\n\nObec Záhoří () leží v okrese Jindřichův Hradec. Žije v ní obyvatel a katastrální území obce měří 361 hektarů. Ve vzdálenosti 8 km západně leží město Veselí nad Lužnicí, 8 km severozápadně město Soběslav, 16 km jihovýchodně město Jindřichův Hradec a 20 km severně město Sezimovo Ústí.\n\n\n"}
{"id": "109465", "url": "https://cs.wikipedia.org/wiki?curid=109465", "title": "Peč", "text": "Peč\n\nObec Peč () leží v okrese Jindřichův Hradec. Má obyvatel a katastrální území obce měří 1817 hektarů. Železniční zastávka ČD s názvem Peč na trati Slavonice – Kostelec u Jihlavy je od vesnice vzdálena 1,8 km při silnici směrem na Cizkrajov. Peč je malá obec dříve s německým obyvatelstvem se silnou českou menšinou, po roce 1945 s českým obyvatelstvem. V současné domě je obydleno v obci včetně místních částí 155 domů, ve kterých žije 393 obyvatel.\n\nVe vzdálenosti 4 km severovýchodně leží město Dačice, 30 km západně město Jindřichův Hradec, 30 km východně město Moravské Budějovice a 39 km severovýchodně město Třebíč. Rozkládá se po obou stranách Lidéřovického potoka, pravostranného přítoku Moravské Dyje, zahloubeného do okolních plošin jižní části v Dačické sníženiny.\n\nPrvní písemné zmínka o vsi je z roku 1305. Vesnice často měnila majitele a dokonce byla po roce 1417 rozdělena na dvě části a každá z částí byla přifařena k jiné faře - (Lipolec a Cizkrajov). Od poloviny 16. století náležela ves Peč slavonickému špitálu a od roku 1761 městu Slavonice v rámci telčského panství do roku 1849. Podle vceňovacího operátu žilo ve vsi v roce 1843 271 obyvatel v 50 domech a 64 domácnostech. Desátky se odváděly městu Slavonice a faře v Cizkrajově. Na týdenní pondělní trhy se z Peče jezdilo do Slavonic. Elektrifikována byla obec v roce 1937 připojením k síti ZME Brno.\n\nDo roku 1849 byla Peč součástí panství Telč v Jihlavském kraji. V letech 1850 až 1855 byla podřízena politické pravomoci Podkrajského úřadu v Dačicích a v soudní správě okresnímu soudu tamtéž. Po vzniku smíšených okresních úřadů s politickou a soudní pravomocí byla v letech 1855 až 1868 podřízena Okresnímu úřadu v Dačicích. Když byly veřejná správa a soudnictví roku 1868 opět odděleny, vrátila se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž. Od roku 1911 náležela pod Okresní soud ve Slavonicích až do roku 1938. Po Mnichovské dohodě náležela od října 1938 do května 1945 pod Landrat ve Waidhofenu a. d. T, říšská župa Dolní Dunaj. Po osvobození v květnu 1945 patřila pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo až do poloviny roku 1960, kdy po územní reorganizaci byla Peč s moravským Slavonickem začleněna pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. V roce 1960 byly pod Peč v rámci integrace obcí připojeny Lidéřovice a Urbaneč, a Peč byla roku 1980 připojena k Cizkrajovu, od roku 1990 má samostatný obecní úřad. Od roku 2003 spadá pod pověřený Městský úřad v Dačicích v samosprávném Jihočeském kraji.\n\nVe vesnici byla jednotřídní škola od roku 1892, kterou navštěvovali i žáci z Urbanče. Česká menšinová škola zde byla od roku 1919 a v roce 1931 byla pro tuto školu postavena nová budova. Její provoz však byl ukončen po okupaci v roce 1938. Po osvobození v roce 1945 a odsunu německého obyvatelstva, bylo obnoveno české vyučování pro děti dosídlenců. Pro malý počet žáků byla škola v roce 1979 zrušena a žactvo bylo převedeno do Dačic a Českého Rudolce.\n\nSamospráva obce od roku 2016 vyvěšuje 5. července moravskou vlajku.\n\nObec Peč se skládá ze tří částí na třech stejnojmenných katastrálních územích.\n\n\n"}
{"id": "109466", "url": "https://cs.wikipedia.org/wiki?curid=109466", "title": "Březina (okres Jindřichův Hradec)", "text": "Březina (okres Jindřichův Hradec)\n\nObec Březina () leží v okrese Jindřichův Hradec. Má obyvatel. Ve vzdálenosti 14 km západně leží město Soběslav, 17 km severozápadně město Sezimovo Ústí, 18 km jižně město Jindřichův Hradec a 19 km jihozápadně město Veselí nad Lužnicí.\n\nPrvní písemná zmínka o obci pochází z roku 1294. Obec dostala své jméno podle místa, kde byl vykácen březový les. Asi tím nejvýraznějším znakem této malé a malebné jihočeské obce na okraji Českomoravské vrchoviny je řada šesti menších rybníků ležící přímo v jejím jádru. Rybníky jsou poskládané kaskádovitě za sebou. Poblíž jednoho z nich, ve středu obce, stojí kaple sv. Jana Nepomuckého z roku 1867. Obytná stavení jsou rozestavěná po obvodu a vesnice tak má uzavřený tvar, který vynikne při pohledu z výšky. Tato stavení obvykle mívají kromě obytné části také hospodářské prostory, stodolu, uprostřed dvorek a vzadu za domem („za humny“) zahradu.\n\nBřezina leží na klidném místě, mimo hlavní dopravní tahy a v její blízkosti není žádné větší město ani průmyslový závod. V minulosti se většina obyvatel této oblasti živila zemědělstvím. Vzhledem k poloze (nadmořská výška přes 500 m n. m.) se zde dobře daří bramborám, ale pěstuje se zde také obilí, kukuřice, řepka olejná a některé další plodiny a chová se dobytek. Zemědělské družstvo je i v současnosti největším místním zaměstnavatelem, avšak oproti dřívějšku větší část lidí pracuje v jiných profesích. Stejně tak jako jinde na venkově, i zde dochází ke snižování počtu obyvatel. V roce 1930 zde žilo téměř 450 lidí, dnes je to zhruba třetina. V obci funguje obchod se smíšeným zbožím a restaurace, z organizací pak spolek dobrovolných hasičů a myslivců.\n\n\n"}
{"id": "109467", "url": "https://cs.wikipedia.org/wiki?curid=109467", "title": "Melč", "text": "Melč\n\nObec Melč (německy \"Meltsch\") se nachází v okrese Opava v Moravskoslezském kraji. Žije zde obyvatel.\n\nVe vzdálenosti 7 km jižně leží město Vítkov, 15 km severovýchodně statutární město Opava, 18 km jižně město Fulnek a 20 km jižně město Odry.\n\nPrvní písemná zmínka o obci pochází z roku 1377\n\nMelčský zámek byl v první polovině 19. století přestavěn do empírové podoby a dnes slouží jako dětský domov.\n\nMístní kostel svatého Antonína Paduánského, od roku 1988 kulturní památka, byl přestavěn v novogotickém slohu podle projektu opavského rodáka Josefa Marii Olbricha, významného architekta známých secesních staveb mimo jiné ve Vídni (Pavilon Secese) a v Darmstadtu (Svatební věž).\n\n\n"}
{"id": "109468", "url": "https://cs.wikipedia.org/wiki?curid=109468", "title": "Kostelní Vydří", "text": "Kostelní Vydří\n\nObec Kostelní Vydří () leží v okrese Jindřichův Hradec. Má obyvatel a katastrální území obce má rozlohu 651 ha. Ve vzdálenosti 3 km jižně leží město Dačice, 29 km východně město Moravské Budějovice, 30 km západně město Jindřichův Hradec a 35 km severně statutární město Jihlava.\n\nV obci se nachází poutní kostel a karmelitánský klášter. V klášteře sídlí Karmelitánské nakladatelství. 23. září 1803 byl v kostele Panny Marie Karmelské pohřben rektor olomoucké univerzity Jan Matěj Butz z Rollsbergu. 19. listopadu 2011 byl v Kostelním Vydří pohřben český básník Ivan Martin Jirous.\n\nKostelní Vydří bylo původně středem většího celku, ke kterému patřily i dvě sousední vsi stejného jména, Prostřední a Zadní, přičemž tyto vsi vznikly ve 13. století kolonizací Ranožírovců. Ves se poprvé připomíná v pramenech roku 1305, kdy je uváděn Jaroš z Vydří z rodu pocházejícího z Bílkova. V průběhu staletí měnila ves mnohokrát majitele, až v roce 1825 jej Josef svobodný pán Butz z Rolsperka prodal majitelům Dačic Dalbergům k dačickému panství. S dačickým panstvím sdílel statek osudy do roku 1849, kdy byla zrušena patrimoniální správa, jako samostatně uváděný a zdaňovaný statek až do pozemkové reformy, kdy byl jako zbytkový statek o 100 hektarů prodán J. Thun-Hohensteinovi, kterému byl roku 1945 zkonfiskován.\n\nPodle vceňovacího operátu žilo roku 1843 v Kostelním Vydří 383 obyvatel, z toho 198 mužů a 185 žen v 56 domech a 84 domácnostech. Z nich se živilo 15 zemědělstvím, 14 živnostmi a 5 mělo jiné zaměstnání, vedle 50 nádeníků. Desátek byl odváděn panství Kostelní Vydří a tamní faře. Z Kostelního Vydří se jezdilo na týdenní sobotní trhy do Dačic. Z provozovaných živností zde byl 1 mlynář, 1 kovář, 3 krejčí, 1 švec, 1 řezník, 2 šenkýři, 1 pekař, 1 kramář a 1 obchodník s potravinami.\n\nDo roku 1849 bylo Kostelní Vydří součástí stejnojmenného statku v rámci panství Dačice v Jihlavském kraji. V letech 1850 až 1855 bylo podřízeno politické pravomoci Podkrajského úřadu v Dačicích a v rámci soudní správy okresnímu soudu tamtéž. Po zřízení smíšených okresních úřadů s politickou a soudní pravomocí bylo v letech 1855 až 1868 podřízeno Okresnímu úřadu v Dačicích. Když byly roku 1868 veřejná správa a soudnictví opět odděleny, vrátilo se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž až do roku 1945.\n\nPo osvobození v květnu roku 1945 náleželo pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo až do poloviny roku 1960, kdy bylo po územní reorganizaci Kostelní Vydří s moravským Dačickem začleněno pod správní okres Jindřichův Hradec a Jihočeský kraj. Toto trvalo až do zrušení Okresního úřadu v Jindřichově Hradci koncem roku 2002. Od roku 1976 byla pod Kostelní Vydří v rámci integrace obcí připojena obec Prostřední Vydří a v roce 1979 bylo Kostelní Vydří sloučeno s městem Dačicemi. Po změně politických poměrů se v roce 1990 opět osamostatnilo. Od roku 2003 spadá jako samostatná obec pod pověřený Městský úřad v Dačicích v samosprávném Jihočeském kraji.\n\nV roce 1880 měla obec 61 domů a 376 obyvatel, roku 1900 61 domů a 438 obyvatel, roku 1921 64 domů a 399 obyvatel, roku 1930 66 domů a 346 obyvatel, roku 1947 73 domů a 360 obyvatel, roku 1950 69 domů a 273 obyvatel, roku 1970 66 domů a 223 obyvatel, roku 1982 56 domů a 192 obyvatel.\n\nVe druhé polovině 19. století a v 1. polovině 20. století se většina obyvatelstva obce živila zemědělstvím. V roce 1900 byla výměra hospodářské půdy obce 578 ha. V obci byla cihelna velkostatku Dačice Dalbergů. K roku 1911 se uvádí živnosti: 2 hostinští, 1 kovář, 2 krejčí, 1 mlynář, 2 obchodníci s dobytkem, 2 obchodníci se smíš. zbožím, 3 obuvníci a 1 prodejkyně galanterního zboží. K roku 1924: dvůr a lesní správa velkostatku Dačice Dalbergů s cihelnou, živnosti: 2 hostinští, 1 kolář, 1 kovář a podkovář, 1 krejčí, 1 mlynář, 1 obchodník, 1 obuvník, 1 řezník, 1 trafikant, 12 hosp. rolníků. Obec byla elektrifikována připojením na síť ZME Brno roku 1931.\n\nJZD vzniklo roku 1952, v roce 1976 bylo sloučeno do JZD Dolní Němčice. V obci působily tyto spolky: Sdružení venkovské omladiny (1911), Domovina (1924). Nyní sbor dobrovolných hasičů.\n\nZdejší škola byla založena současně s obnovením farnosti roku 1754, teprve v roce 1788 byly zdejšímu učiteli upraveny požitky. Škola byla postavena v areálu poutního místa roku 1843 a přestavěna v roce 1904, když byla roku 1870 rozšířena na dvoutřídní s bytem učitele. Byla sem přiškolena také obec Prostřední Vydří. Působila až do roku 1978, kdy byly zrušena a žactvo převedeno do Dačic.\n\n\n\n\n"}
{"id": "109469", "url": "https://cs.wikipedia.org/wiki?curid=109469", "title": "Záblatí (okres Jindřichův Hradec)", "text": "Záblatí (okres Jindřichův Hradec)\n\nObec Záblatí (dříve \"Velké Záblatí,\" ) leží v okrese Jindřichův Hradec. Má obyvatel a katastrální území obce měří 1026 hektarů. Ve vzdálenosti 9 km severně leží město Veselí nad Lužnicí, 12 km jižně město Třeboň, 18 km severně město Soběslav a 20 km jihozápadně statutární město České Budějovice. Okolo obce protéká Zlatá stoka, za níž leží Záblatský rybník.\n\nNázev vesnice je odvozen z polohy za blátem ve smyslu za močálem nebo mokřinou. V historických pramenech se vyskytuje ve tvarech: in Zablatye (1358), in Zablatie (1389, 1452), Záblatí (1541), Zablati (1600), Zablat (1789, 1841) a Záblatí (1848).\n\nPrvní písemná zmínka o vesnici pochází z roku 1358.\n\nNa západním okraji vesnice se nachází Záblatský rybník, na jehož severozápadním a západním břehu leží přírodní rezervace Záblatské louky.\n\n\n"}
{"id": "109470", "url": "https://cs.wikipedia.org/wiki?curid=109470", "title": "Plavsko", "text": "Plavsko\n\nObec Plavsko () leží v okrese Jindřichův Hradec. Má obyvatel a katastrální území obce měří 1086 hektarů. Ve vzdálenosti 10 km severovýchodně leží město Jindřichův Hradec, 13 km jihozápadně město Třeboň, 19 km severozápadně město Veselí nad Lužnicí a 24 km severozápadně město Soběslav. Plavsko v minulosti patřilo k panství města Stráž nad Nežárkou, které se nachází 2 km jižně.\n\nPrvní písemná zmínka o obci pochází z roku 1279. Od roku 1374 je Plavsko zahrnuto do panství Hradce, později Třeboně. V roce 1518 byla obec součástí Stráže nad Nežárkou, k odtržení došlo během patrimoniálního režimu v roce 1848.\n\n\n\nZápadní část katastru obce patří do krajinné oblasti Třeboňsko, vyskytují se zde vzácné druhy rostlin, např. sasanka lesní nebo kokošík, a živočichů, např. orel mořský, krkavec, vydra říční. Obec vlastní 110 ha lesa s převahou borových porostů, kde se hospodaří podle lesního hospodářského plánu.\n\nPlavsko má 7 rybníků. První se jmenuje Rohlík, protože kdysi měl skutečně tvar rohlíku, později byl zbagrován do čtverce, slouží jako hasičská nádrž a pro rekreační rybolov. Druhý je rybník Návesák, který se nachází před místní základní školou, v současnosti není nijak využíván. Třetím v pořadí je rybník Závisťák, který je využíván pro chov ryb a pořádají se na něm rybářské závody. Čtvrtým je rybník Hačkov, který byl v minulosti využíván k chovu ryb, v současnosti je v pronájmu soukromého majitele. Pátým rybníkem je Kašparský rybník, který se nachází v lese u hájovny Kašpary, využívá se výhradně k chovu ryb. Šestým rybníkem je Nový rybník, který leží blízko Nedařeže. V minulosti byl rybník Nový protržen při povodni. Dříve míval rozlohu 3,5 ha, dnes 1,8 ha. Posledním rybníkem je Nedarež, který je rovněž využíván výhradně k chovu ryb a zdejším mysliveckým sdružením k odchovu divokých kachen.\n\nJihovýchodně od Plavska protéká Vydří potok, který nese název podle dřívějšího hojného výskytu vyder. V minulosti zde byla velká populace raků. Je dobře sjízdný při vypouštění 4 rybníků, ústí do řeky Nežárky.\n\nObcí prochází silnice třetí třídy, která ve Stráži nad Nežárkou navazuje na hlavní tah na České Budějovice. Dále je zde řada turistických stezek a cyklostezek, které navazují na trasy Jemčinských lesů.\n\nMyslivecký spolek byl založen v roce 1948. Honitba je velká 1083 ha. V současné době má myslivecký spolek 30 členů. V honitbě je zastoupena převážně zvěř spárkatá, stavy drobné zvěře jsou minimální. Kromě myslivecké činnosti je každoročně spolkem pořádán Myslivecký ples.\n\nFotbalový klub Sokol Plavsko byl založen v roce 1941. V roce 1962 byla započata výstavba hřiště a šaten, v roce 1984 proběhla přestavba a přístavba šaten. V současnosti má Sokol Plavsko fotbalový oddíl, v minulosti měl žáky i dorost.\n\nV roce 1958 byla obnovena činnost oddílu Základní tělesné výchovy, v pozdějších letech se nacvičovalo na II. celostátní spartakiádu.\n\nSbor dobrovolných hasičů byl založen v roce 1876. Roku 1892 měl sbor 35 členů, roku 1898 se sbor rozrostl o dalších 25 členů. V současnosti je zřizovatelem obec a sbor čítá 29 členů.\n\n"}
{"id": "109471", "url": "https://cs.wikipedia.org/wiki?curid=109471", "title": "Dvory nad Lužnicí", "text": "Dvory nad Lužnicí\n\nObec Dvory nad Lužnicí () leží v okrese Jindřichův Hradec. Do roku 1945 byl název obce \"Německé.\" Žije zde obyvatel. Ve vzdálenosti 20 km severně leží město Třeboň, 34 km severovýchodně město Jindřichův Hradec a 34 km severozápadně statutární město České Budějovice.\n\nS obcí sousedí na severozápadě a severovýchodě město Suchdol nad Lužnicí (5 km), na východě obec Halámky (1 km), na jihovýchodě obec Nová Ves nad Lužnicí (5 km), na jihozápadě město Nové Hrady (11 km) a na západě obec Hranice (2 km).\n\nPrvní písemná zmínka o obci pochází z roku 1499. Celý katastr původně dolnorakouské obce byl k někdejšímu Československu připojen až 31. července 1920 jako součást tzv. Západního Vitorazska, a v rámci Čech začleněn do soudního okresu Třeboň stejnojmenného politického okresu. Přestože před rokem 1920 byla obec součástí Dolních Rakous, převládal zde český jazyk, Němci splývali s českým obyvatelstvem. V roce 1938 zde žilo 600 lidí. Po podpisu Mnichovské dohody byla většina katastru odstoupena nacistickému Německu, zatímco ve zbytku Československa zůstala jen malá severní část katastru s několika osamocenými domy. V letech 1980–1990 byla ves součástí obce Suchdol nad Lužnicí.\n\nZápadně od vesnice protéká řeka Lužnice, jejíž niva je chráněna jako přírodní rezervace Horní Lužnice. Jihozápadně od vesnice leží národní přírodní rezervace Žofinka.\n\nNa počátku šedesátých let 20. století byla obec určena k likvidací, neboť stojí na mohutných vrstvách kvalitního písku. Až do roku 1975, kdy bylo od záměru upuštěno, zde nebyla výstavba domů povolována. Zemědělská velkovýroba má objekty mimo obec, směrem k vesnici Hranice.\n\n\n\n"}
{"id": "109473", "url": "https://cs.wikipedia.org/wiki?curid=109473", "title": "Washington County (New York)", "text": "Washington County (New York)\n\nWashington je jeden ze 62 okresů (county) státu New York. Pojmenován byl v roce 1784, dřív byl součástí okresů Albany County, jeho dřívější jméno bylo Charlotte County.\n\nWashingtonský okres má rozlohu 2162,64 km² a 63 024 obyvatel (v roce 2005); 61 042 (v roce 2000). Podíl žen na celkové populaci je 48,5 %.\n"}
{"id": "109499", "url": "https://cs.wikipedia.org/wiki?curid=109499", "title": "Velatice", "text": "Velatice\n\nVelatice jsou obec v okrese Brno-venkov v Jihomoravském kraji, na okraji Dyjsko-svrateckého úvalu. Žije zde obyvatel.\n\nPrvní písemná zmínka o obci pochází z roku 1288.\n\nNa počátku 17. století zde bylo 18 domů, tři z nich byly po třicetileté válce pusté. V roce 1790 zde bylo už 32 domů se 163 obyvateli, roku 1834 to bylo 43 domů a 260 obyvatel.\n\nV roce 1896 zde byl založen \"„Odbor tělocvičné jednoty líšeňské ve Velaticích“\" – Sokol. V roce 1908 byl založen místní hasičský sbor. V letech 2006-2010 působila jako starostka Marie Švábenská, od roku 2010 tuto funkci vykonává Jan Grolich.\n\nObec se nachází cca 12 km od Brna. V obci se nachází obchod se smíšeným zbožím, tělocvična, tři venkovní hřiště, mateřská škola a také dětské hřiště. Dále je zde sběrna komunálního odpadu a také sběrna elektrozařízení. Kaple zasvěcená svaté Anně byla vybudována v roce 1909 a každoročně se u ní koná poutní mše svatá a také pravidelné bohoslužby každou středu v 18:30. Za obcí se také nachází rybník s altánkem. Obec se začala výrazně rozšiřovat směrem na sever k obci Mokrá-Horákov. Dříve zde také bývala základní škola.\n\nBudova bývalé školy byla v roce 2016 zrekonstruována a v současné době je využívána jako obecní úřad, knihovna a rodinné centrum. Na okraji obce směrem na Mokrou se také nachází tzv. „Klidová zóna“. V roce 2018 pořídila obec pro své obyvatele štěpkovač na zpracování větví ze stromů.\n\nU obce se nacházejí přírodní památky Velatická slepencová stráň a Vinohrady.\n\nÚzemím obce prochází dálnice D1 a silnice II/430 v úseku Brno - Rousínov. Dále zde vedou silnice III. třídy:\n\n\n"}
{"id": "109500", "url": "https://cs.wikipedia.org/wiki?curid=109500", "title": "Velim", "text": "Velim\n\nObec Velim se nachází v okrese Kolín ve Středočeském kraji, asi 8 km severozápadně od Kolína. Žije zde obyvatel. V roce 2011 zde bylo evidováno 771 adres. Součástí obce je i vesnice Vítězov.\n\nVelim je také název katastrálního území o rozloze 12,56 km².\n\nPrvní písemná zmínka o obci pochází z roku 1323. V 1. polovině 14. století se stala součástí poděbradského panství. Po vydání tolerančního patentu v roce 1781 v obci sídlila výrazná evangelická menšina obyvatelstva.\n\nPůvodně málo významná zemědělská obec nabyla na důležitosti poté, co byla na nedaleko vedoucí olomoucko-pražské železnici (zprovozněné již roku 1845) postavena v roce 1867 zastávka. Velký vliv na tom měl potomek maďarské evangelické šlechty, evangelický farář a superintendent české církve helvetské Justus Emanuel Szalatnay. Jeho jméno je spjato i se začátky velimského Akciového cukrovaru, který vznikl ve stejném roce a místní továrny na čokoládu, cukrovinky a kávové náhražky (1869), na kterých se podílel spolu s bratrancem Janem Pavlem. Ve Velimi postupně vznikla i cementárna (1888), továrna na piana (1920) a navíc dvě cihelny. Roku 1868 zde byl založen Sokol, který se významně podílel na společenském životě v obci. Mezi lety 1850 a 1930 se počet obyvatel Velimi zhruba zdvojnásobil, takže před druhou světovou válkou měla obec přes 2400 usedlých.\n\nVelim proslula především díky továrně židovské rodiny Glaserů, kteří roku 1892 převzali po rodině Szalatnay velimskou čokoládovnu. Právě zde byla vyrobena první žvýkačka ve střední Evropě (RICI, 1902) a po první světové válce poprvé produkovány duté celočokoládové figurky, zde i balené a ručně malované. V již znárodněné továrně se pak v letech 1968 až 1994 vyráběla legendární žvýkačka Pedro.\n\nVelimská čokoládovna byla zrušena roku 1994 (výstavný areál však stále stojí), bývalá továrna na piana je nevyužita a na počátku 21. století byla obdivuhodná budova velimského cukrovaru s elegantním novogotickým dekorem dokonce zbořena. Podobně dopadla cihelna při Sokolské ulici, ze které zbyl jen komín. Průmyslové dědictví obce, díky kterému se Velim povznesla do všeobecného povědomí, velikosti a významu je zatím opomíjeno, nicméně do budoucna skýtá značný potenciál, zvýrazněný polohou Velimi na důležité železnici mezi Prahou a Pardubicemi. Kromě toho je z turistického hlediska atraktivní především katolický kostel sv. Vavřince z 13. století, historická evangelická komunita a přírodní lokality V jezírkách a Skalka u Velimi.\n\nNázev obce na Kolínsku měl také svou historii. Do roku 1850 pod názvem Velímě, jako osada obce Velyně v okr. Kolín; od roku 1880 obec Velím v okr. Kolín; od roku 1921 Velim v okr. Kolín, německy Wellen.\n\nV Národním domě přednášel na počátku 20. století i profesor Tomáš Garrigue Masaryk. V létě, 23. června 1901 tam pronesl také projev, který ještě v tomto roce vyšel knižně v Praze (Naše politická situace). Velimská přednáška T.G. Masaryka byla konána po schůzi realistů (lidové strany pokrokové) a návštěvě císaře v Praze.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Velim \"(2016 obyvatel)\" byly v roce 1932 evidovány tyto živnosti a obchody:\nVe vsi Vítězov \"(420 obyvatel, samostatná ves se později stala součástí Velimi)\" byly v roce 1932 evidovány tyto živnosti a obchody: cihelna, hospodářské strojní družstvo, 2 hostince, kolář, kovář, 4 rolníci, 2 obchody se smíšeným zbožím, trafika.\n\n\n\nDopravní síť\n\nVeřejná doprava 2011\n\n"}
{"id": "109502", "url": "https://cs.wikipedia.org/wiki?curid=109502", "title": "Velký Osek", "text": "Velký Osek\n\nObec Velký Osek se nachází v okrese Kolín, kraj Středočeský, asi 9 km severně od Kolína. Žije zde obyvatel. V roce 2011 zde bylo evidováno 807 adres.\n\nVelký Osek je také název katastrálního území o rozloze 10,55 km².\n\nPrvní písemná zmínka o obci pochází z roku 1052.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Velký Osek \"(2125 obyvatel, poštovní úřad, telegrafní úřad, četnická stanice, četnická stanice, sbor dobrovolných hasičů)\" byly v roce 1932 evidovány tyto živnosti a obchody: lékař, autodoprava, biograf Sokol, výroba cementového zboží, cukrář, drogerie, obecní elektrárna, elektrotechnický závod, 5 holičů, 8 hostinců, hotel Veselka, klempíř, kolář, kominík, 2 konsumy, 2 kováři, 4 krejčí, lakýrník, 2 malíři pokojů, mechanik, továrna na nábytek, natěrač, obchod s obuví Baťa, 4 obuvníci, obchod s ovocem a zeleninou, 5 pekařů, 2 pohřební ústavy, 2 porodní asistentky, Nádražní restaurace, 4 řezníci, 9 obchodů se smíšeným zbožím, spořitelní a záložní spolek pro Velký Osek, obchod se střižním zbožím, továrna na šrouby do dřeva, švadlena, 3 trafiky, 4 truhláři, zahradník, železárna Jouza a spol.\n\nVe Velkém Oseku žila dvojnásobná olympijská vítězka a zároveň trojnásobná olympijská medailistka ze ZOH 2010 ve Vancouveru, rychlobruslařka Martina Sáblíková, která na hrách získala zlato v závodech na 3000 a 5000 metrů a bronz v závodě na 1500 metrů.\n\nV noci z 1. na 2. března 2010, pár hodin před příletem olympijské výpravy, přelepením všech dopravních značek s názvem obce „přejmenoval“ neznámý recesista obec na \"Sáblíkov\".\n\nV říjnových volbách do obecního zastupitelstva kandidovala dvě nezávislá uskupení. Vítězem se stali \"Nezávislí pro Velký Osek\" s nově zvoleným starostou Mgr. Pavlem Drahovzalem.\n\nČlenové zastupitelstva\n\n\nDopravní síť\n\nVeřejná doprava 2011\n\n\n"}
{"id": "109503", "url": "https://cs.wikipedia.org/wiki?curid=109503", "title": "Velká Lečice", "text": "Velká Lečice\n\nObec Velká Lečice se nachází v okrese Příbram, kraj Středočeský, asi 12 km východně od města Dobříš. Žije zde obyvatel.\n\nPrvní písemná zmínka o obci pochází z roku 1412.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Velká Lečice \"(300 obyvatel)\" byly v roce 1932 evidovány tyto živnosti a obchody: 3 hostince, kovář, 3 mlýny, 2 rolníci, 2 obchody se smíšeným zbožím, trafika.\n\nDopravní síť\nVeřejná doprava 2012\n\n\n"}
{"id": "109505", "url": "https://cs.wikipedia.org/wiki?curid=109505", "title": "Klučenice", "text": "Klučenice\n\nKlučenice jsou obec v jihovýchodní části okresu Příbram se sídlištěm pro obyvatele osad zatopených Orlickou přehradou. Žije zde obyvatel.\n\nJižní hranice katastru obce je také hranicí Středočeského a Jihočeského kraje a okresů Příbram a Písek. V západní části katastru prochází obecní hranice vodní nádrží Orlík. „Přes řeku“ sousedí Klučenice s příbramskými obcemi Kozárovice a Bohostice \"(na levém břehu Vltavy)\", na pravém břehu potom s obcemi Milešov, Krásná Hora nad Vltavou a s jihočeskou obcí Kovářov z píseckého okresu. Obec se nachází 28 km jihovýchodně od Příbrami a 27 km jihozápadně od Sedlčan.\n\nKatastr obce se rozkládá ve Středočeské pahorkatině, povrch je značně členitý s velkými výškovými rozdíly. Nejníže položeným bodem je hladina vodní nádrže Orlík, jejíž kóta je při ideálním stavu 330 m. Navíc největší hloubka nádrže je v katastru obce až 66 m. Směrem od přehrady nadmořská výška prudce roste, samotná vesnice leží v nadmořské výšce 457 m. Nejvyšší bod katastru je Langova rozhledna na Onom Světě s kótou 600 m. Vrchy v okolí vesnice jsou tvořeny žulou. Z této žuly byl postaven Palackého most v Praze.\n\nPrvní písemná zmínka o obci pochází z roku 1334. Jméno obce je odvozeno od slova klučiti - překopávati půdu. Klučenina je vykácený pozemek, zbavený pařezů, připravený k pěstování polních plodin. Důkazem prastarého osídlení není jenom jméno obce, ale i starověké sídliště a pohřebiště, které se nachází severozápadním směrem v lese na Hrobcích. Vesnice původně patřila k majetku královského hradu Zvíkov. Po založení rytířského řádu křižovníků s červenou hvězdou byla ves roku 1238 králem Václavem I. řádu darována. V roce 1344 zmínka velmistra řádu o Klučenicích, v roce 1352 se připomíná místní farní kostel při odvádění desátků. V roce 1605 byly vymezeny, upraveny a popsány hranice statku. V tomto roce byl přestavěn i panský dvůr. Křižovníci založili také Kamenici, která se podle dobových zápisů stala terčem sporů mezi orlickou a klučenickou vrchností.\n\nV roce 1619 se stala ves majetkem Petra ze Švamberka, po bělohorské bitvě byla opět vrácena. V roce 1621 byly Klučenice těžce poškozeny Marradasovými vojsky, která se snažila dobýt Orlík. Další ztráty a útrapy byly způsobeny vojenskými oddíly roku 1639 a 1640. V 17. století býval ve vsi kromě řádového statku i pivovar. Další pustošící pohromou pro Klučenice byl v roce 1645 přesun švédských vojsk generála Lennarta Torstensona, který zde přešel Vltavu se svými vojsky a přesouval se dále k Jankovu. Tyto válečné útrapy měly za následek zchudnutí kraje. V roce 1646 zde bylo vedeno osm sedláků a sedm chalupníků. O rok později je převorovi zaslaná zpráva o bídě klučenických poddaných, kteří nemají z čeho platit daně. V roce 1720 oheň poškodil velkou část vesnice, včetně původního dřevěného kostela. 15. října 1744 zde opět překročila vojska vévody Lotrinského Vltavu, opět se utábořila v Klučenicích, Chrástu a Voltýřově a způsobila značné škody. Během napoleonských válek vesnice i okolní kraj také utrpěl verbováním a rekvírováním potahů a povozů. Dva z místních sedláků se svými povozy skončili jeden v Lipsku, druhý v Drážďanech.\n\nO vzniku klučenické školy nejsou přesné záznamy. V roce 1718 se místní škola připomíná jako škola farní. Kamenice, Křesina, Voltýřov, Podskalí a Zadní Chlum byly přifařeny a přiškoleny ke Klučenicům. Na místě staré školní budovy nechala obec postavit v roce 1865 podle plánů milevského stavitele Hamana přízemní školní budovu. Škola postupně kapacitně nevyhovovala, docházelo sem až 150 dětí. V roce 1895 bylo přistavěno další patro. Od roku 1883 si místní náboženská obec židovská nechala zřídit svou vlastní školu, která fungovala až do roku 1918.\n\nSbor dobrovolných hasičů byl ve vsi založen roku 1888. Od roku 1911 zde působil spolek divadelních ochotníků, spořitelní a záložní spolek z roku 1897, i obecní knihovna.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Klučenice \"(přísl. Kamenice, Křesina, Planá, 567 obyvatel, poštovní úřad, telefonní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: 2 cihelny, družstvo pro rozvod elektrické energie v Klučenicích, 3 hostince, kolář, kovář, krejčí, mlýn, 2 obuvníci, pekař, pila, porodní asistentka, 2 řezníci, 2 obchody se smíšeným zbožím, Spořitelní a záložní spolek v Klučenicích, tesařský mistr, trafika, 2 truhláři.\n\nV obci Voltýřov \"(250 obyvatel, samostatná obec se později stala součástí Klučenic)\" byly v roce 1932 evidovány tyto živnosti a obchody: bednář, družstvo pro rozvod elektrické energie ve Voltýřově, 2 hostince, kovář, krejčí, trafika.\n\n\n\n\n\n\n\n\n\n\nObyvatelstvo\n\nŽije zde zhruba 500 obyvatel. V roce 2007 tvořily asi 17 % obyvatelstva děti do 15 let \"(relativně příznivý údaj)\". Celých 58,23 % obyvatel obce se v roce 2001 přihlásilo jako věřící, drtivá většina z tohoto počtu k římsko-katolické církvi. K 31. 5.2007 byla míra registrované nezaměstnanosti v Klučenicích podle údajů Úřadu práce Příbram 8,4 %, což je v rámci okresu spíše nadprůměrný údaj (průměr okresu byl 7,4 %, maximum 15,9 - Bohostice). Nutno ale říci, že oproti roku 2001 byl zaznamenán pokles míry nezaměstnanosti o 3,1 %. Národnostní složení obce je jednotné, 97,3 % obyvatel se přihlásilo k české národnosti.\n\nObecní pozemky\n\nObec má rozlohu 2 563 ha, což představuje skoro dvojnásobek průměrné velikosti obecního katastru na Příbramsku (1 357 ha). 47 % plochy katastru tvořila zemědělská půda (zahrnující ornou půdu,zahrady a louky). Lesy zabíraly 36 % plochy, relativně nadprůměrné zastoupení mají díky vodní nádrži Orlík i vodní plochy (10 %). Zastavěná území tvoří z celkové rozlohy katastru necelé 1 %.\n\nDomovní fond\n\nPři sčítání lidu 2001 bylo napočítáno 250 domů, z čehož 141 (56,4 %) bylo trvale obydlených. Z tohoto počtu bylo 134 domů uvedeno jako rodinných a 7 jako bytových. Nejvyšší počet obydlených domů v obci byl vystavěn v letech 1946-1975 (53,2 %).\n\nKlučenice jsou střediskovou obcí. Je zde škola (Základní škola a Mateřská škola, Klučenice), s 1.- 9. ročníkem základní školy. V obci se také nachází pošta, pobočka České pojišťovny a ordinace praktického lékaře, kadeřnictví. Nakoupit potraviny, tisk nebo základní drogerii lze ve dvou prodejnách smíšeného zboží. V centru jsou 2 hostince a bufet. Největšími ubytovacími zařízeními jsou kemp Podskalí, rekreační areál NOVÝ LIPTÁKOV a hotely „U jezera“ a „Panorama“ na břehu orlické vodní nádrže. Největším podnikem je v obci akciová společnost Klučenická zemědělská sídlící v rozsáhlém zemědělském areálu na kraji vesnice.\n\nObec se nachází v turisticky velmi atraktivní oblasti. Obcí vede cyklotrasa č. 8140 z Petrovic do Milešova a po hrázi přehrady Orlík směrem k Milínu.\n\nObec disponuje informačním centrem a galerií-muzeem, kde se návštěvník dozví informace z historie i aktuálního dění v katastru Klučenic.\n\nMístní částí Voltýřov prochází turistická trasa Orlík nad Vltavou - Kostelec nad Vltavou - Voltýřov - Solenice. Místními částmi Planá a Koubalova Lhota prochází turistická trasa ze Solenic a Milešova na Onen Svět a Petrovice. U rozhledny Onen Svět se křižuje s turistickou trasou ze Sedlčan do Radavy.\n\nRozhledna \"Onen Svět\" vystavěná v roce 2001 u chaty Onen Svět z roku 1940 se stala pro svoje umístění oblíbeným výletním cílem mnoha turistů. 15 m vysoká dřevěná konstrukce umožňuje nejen široký výhled do krásné oblasti Středního Povltaví, ale za dobré viditelnosti je možné vidět také Šumavu a někdy dokonce i Alpy.\n\nDopravní síť\nVeřejná doprava 2012\n\nObec Klučenice se skládá ze sedmi částí ležících na sedmi katastrálních územích \"(počty obyvatel k roku 2001)\":\n\n\n"}
{"id": "109506", "url": "https://cs.wikipedia.org/wiki?curid=109506", "title": "Žimutice", "text": "Žimutice\n\nObec Žimutice se nachází v okrese České Budějovice, kraj Jihočeský. Žije zde obyvatel. Žimuticemi protéká potok Židova strouha, na němž leží \"Žimutický rybník\".\n\nV obci se nachází hasičský a myslivecký spolek, škola (1. stupeň) a mateřská školka.\n\nObec Žimutice se skládá z osmi částí na sedmi katastrálních územích. Kuriozitou je roztříštěnost území obce, způsobená osamostatněním některých dříve začleněných částí (Bečice (1961-90), Dobšice (1976-90), Horní Kněžeklady (1976-90), Modrá Hůrka (1976-90), Štipoklasy (1976-90). Obec Žimutice tak v současnosti sestává ze tří nesouvislých území: Smilovice na severu, Krakovčice, Hrušov, Žimutice a Sobětice na východě, Třtim, Pořežany a Tuchonice na jihozápadě.\n\n\nPrvní písemná zmínka o vsi Žimutice (\"Zimenticz\") pochází z roku 1261.\n\n\n"}
{"id": "109507", "url": "https://cs.wikipedia.org/wiki?curid=109507", "title": "Feyd-Rautha Harkonnen", "text": "Feyd-Rautha Harkonnen\n\nFeyd-Rautha Harkonnen je jedním z hrdinů knižní science fiction série Duna od spisovatele Franka Herberta. Rovněž vystupuje v sérii tří \"Předeher k Duně\" spisovatelské dvojice Brian Herbert a Kevin J. Anderson.\n\nFeyd-Rautha Harkonnen (10172-10193) byl na-baron (tj. nástupce barona) Harkonnenů, syn Abulurda Harkonnena (jeho plné jméno tedy znělo Feyd-Rautha Rabban-Harkonnen), synovec Vladimira Harkonnena a mladším bratrem „Bestie“ Glossu Rabbana. Poté, co byl adoptován do rodiny Vladimira Harkonnena, přijal přízvisko Harkonnen.\n\nJeho strýc Vladimir ho učinil svým nástupcem, protože představoval obraz dokonalého Harkonnena – byl krutý, brutální a netrpělivý, na rozdíl od svého bratra Rabbana však také inteligentní a lstivý. Od svého zavalitého strýce a bratra se také lišil fyzicky – měl štíhlou atletickou postavu, tmavé vlnité vlasy a okrouhlou tvář. Byl rovněž skvělým bojovníkem v souboji muž proti muži, ve svých sedmnácti letech zabil při gladiátorských zápasech už svého stého soupeře. I zde se projevovala jeho krutá povaha – protivníky zabíjel pomalu a obecenstvu na nich předváděl druhotné účinky bojových jedů.\n\nV Předehrách se s Feydem setkáváme pouze okrajově, protože je ještě velmi malý. Dozvídáme se o něm, že byl krátce po svém narození unesen z Lankiveilu svým bratrem, aby jej vychoval baron.\n\nFeyd byl favoritem a vybraným nástupcem svého strýce Vladimira. Neměl ho však rád a pohrdal jím (možná kvůli jeho extrémní tloušťce), navenek se k němu ale choval uctivě a podlézavě. Po pozici barona bažil natolik, že se pokusil se na něj spáchat atentát, který se však nezdařil. Vladimir Harkonnen se ho přesto nezbavil, stále ho chtěl za svého nástupce a kdyby jeho plány vyšly, tak dokonce na místo imperátora. Feyd následně musel za trest vlastnoručně zabít všechny ženy ze svého harému a slíbit, že s převzetím moci počká do doby, než to strýc uzná za vhodné. To se mělo stát ve chvíli, kdy jeho bratr přestane být jakožto guvernér Arrakis schopen plnit požadavky Vladimira Harkonna na množství dodávané melanže – Feyd by ho po jeho hrůzovládě vystřídal a byl by vřele přivítán domorodým obyvatelstvem. Imperátor Shaddam IV. navíc neměl mužského potomka, a proto mohl Feyd teoreticky pomýšlet i na tuto pozici. Tyto plány byly překaženy, když imperátor se svými vojsky přiletěl na Arrakis rozdrtit fremenské povstání vedené Paulem „Muad´Dibem“ Atreidem. Zde byl Aliou Atreidovou zabit baron Harkonnen a titul tak přešel na Feyda-Rauthu. Z moci tohoto titulu vyzval Paula Atreida na rituální souboj kanly, kde využíval všechny své dovednosti, předstírání slabosti i slovní útoky. Nakonec se pokusil Paula zabít tajným otráveným bodcem na svém opasku, což mu ale nevyšlo a byl Paulem zabit. Tímto hlavní linie Harkonnenů vymřela po meči.\n\nFeyd-Rautha měl své místo i v genetickém programu Bene Gesseritu, jako plánovaný otec Kwisatze Haderacha. Když však měla Jessica Atreidová neplánovaně syna místo dcery, jež se měla stát jeho družkou, pojistil si Bene Gesserit jeho geny alespoň nemanželskou dcerou s lady Margot Fenringovou.\n\nV románu \"Paul z Duny\" se dozvídáme, že tato dcera jménem Marie byla vychována Margot a jejím manželem Hasimirem na Tleilaxu, aby zavraždila Paula Atreida, byla však přemožena a zabita Alií. \n\nVe filmu Duna z roku 1984 hrál Feyda zpěvák Sting. Styl, jakým byla tato role ztvárněna, je dodnes důvodem debat, neboť mnozí si myslí, že Feyd se zde chová spíše jako maniakální sadista, než člen velkorodu, jiní tuto osobitou interpretaci vítají. Ve zpracování Duny z roku 2000 ho ztvárnil Matt Keesla.\n\n\n"}
{"id": "109508", "url": "https://cs.wikipedia.org/wiki?curid=109508", "title": "Nečín", "text": "Nečín\n\nObec Nečín se nachází v okrese Příbram ve Středočeském kraji, asi 11 km jihovýchodně od města Dobříš. Žije zde obyvatel.\n\nNejvyšší bod v obci je kopec Žebrácká Besídka (508 m n. m.). V okolí se těžila šedobílá nečínská žula a nachází se zde proto mnoho opuštěných a zatopených lomů.\n\nObec Nečín se skládá z osmi částí ležících na čtyřech katastrálních územích:\n\n\nPrvní písemná zmínka o obci pochází z roku 1570.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Nečín \"(přísl. Jablonce, Lipiny, Valečník, Žebrák, 981 obyvatel, poštovna)\" byly v roce 1932 evidovány tyto živnosti a obchody: hodinář, 3 hostince, 6 kamenických závodů, kolář, kovář, obchod s lahvovým pivem, obuvník, porodní asistentka, 3 řezníci, 5 obchodů se smíšeným zbožím, trafika, 2 truhláři, velkostatek.\n\nDopravní síť\nVeřejná doprava 2012\n\nÚzemím obce vedou turistické trasy Nečín - Daleké Dušníky - Strž, Obory - Hřiměždice - Žebrák - Strž a Žebrák - Nečín - Vrchy - Hřiměždice - Zadní Háje - Cholín.\n\n\n"}
{"id": "109509", "url": "https://cs.wikipedia.org/wiki?curid=109509", "title": "Stříbrná Skalice", "text": "Stříbrná Skalice\n\nObec Stříbrná Skalice se nachází v okrese Praha-východ, kraj Středočeský, v kopcovité krajině poblíž řeky Sázavy a rozkládá se asi devatenáct kilometrů jihovýchodně od města Říčany. Žije zde obyvatel. Nejvyšším bodem obce je vrch Skalka (516 m n. m.).\n\n\nPrvní písemná zmínka o obci pochází z roku 1361. Přívlastek \"Stříbrná\", v původní podobě \"Skalice hor stříbrných\", který značí dobývání stříbra v této oblasti, pochází ze 16. století. Dobu založení samotné Stříbrné Skalice neznáme, podle legendárního podání nejstarší kroniky stál hrad skalický již za času Přemysla Oráče v 8. stol. Z konce 12. století pochází románský kostelík, zasvěcený nejstaršímu patronu horníků sv. Jakubovi, který se nachází ve Stříbrné Skalici „V Rovných“. Starý název „Skalice hor stříbrných“ svědčí o tom, že v těchto místech bylo od nejstarších dob dobýváno stříbro. Skalické doly byly nejblíže ku Praze a daly podnět k vybudování pražské mincovny za vlády Ferdinanda I. (1526–1564). Tato událost se stala významným momentem v dějinách skalické obce jako báňského města. Přímo ve Skalici jsou dodnes zachovány staré štoly. Ve Státním okresním archivu v Kolíně je uloženo nejstarší stříbrné pečetidlo z roku 1610 ve stříbrném pouzdře. K obci Stříbrná Skalice dnes patří části Kostelní Střimelice, Hradové Střimelice a Hradec. Rozkládá se zde několik rybníků, z nichž nejznámější jsou Hruškov a \"Propast\". Krajina s krásnou a čistou přírodou je vyhlášenou a vyhledávanou rekreační oblastí.\n\nDějiny územně správního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Stříbrná Skalice \"(888 obyvatel, poštovní úřad, telegrafní úřad, četnická stanice, 2 katolické kostely)\" byly v roce 1932 evidovány tyto živnosti a obchody: 3 autodopravy, 2 bednáři, 2 cihelny, obchod s dobytkem, drogerie, družstvo pro rozvod elektrické energie ve Stříbrné Skalici, holič, 3 hostince, 3 hrnčíři, 3 kapelníci, kartáčník a štětkař, kominík, 2 kováři, 5 krejčí, 3 mlýny, obchod s obuví Baťa, 2 obuvníci, 3 pekaři, 2 pokrývači, 4 rolníci, 3 řezníci, 6 obchodů se smíšeným zbožím, spořitelní a záložní spolek pro Stříbrnou Skalici, 3 obchody se střižním zbožím, 3 švadleny, trafika, trhovec, 3 truhláři, včelařský spolek.\n\nVe vsi Kostelní Střimelice \"(přísl. Hradec, 369 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Kostelních Střimelicích, 2 hostince, kovář, mlýn, 2 obuvníci, řezník, 3 obchody se smíšeným zbožím, spořitelní a záložní spolek pro Kostelní Střimelice, trafika, truhlář.\n\n\nDopravní síť\n\nVeřejná doprava 2020\n\n\n\nV roce 2018 vyšla česká hra , ve které se obec vyskytuje.\n\nVe Stříbrné Skalici byly natočeny záběry z náměstí pro film z roku 1951, Dovolená s Andělem a ze hřbitova pro film z roku 1945, Řeka čaruje.\n\n"}
{"id": "109513", "url": "https://cs.wikipedia.org/wiki?curid=109513", "title": "Unkovice", "text": "Unkovice\n\nUnkovice jsou obec v okrese Brno-venkov v Jihomoravském kraji. Rozkládají se poblíž řeky Svratky v Dyjsko-svrateckém úvalu. Na přelomu 20. a 21. století došlo k téměř úplnému propojení zástavby Unkovic a sousedních Žabčic. Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční tratě Přední trať Unkovská, Díly).\n\nPrvní písemná zmínka o obci pochází z roku 1131. Původní název vesnice byl \"Chrám páně\". Asi okolo roku 1300 se vesnici začalo říkat \"Unišovice\" nebo také \"Hunkovice\". Prvním historicky doloženým vlastníkem obce byl Statek Žabčický, jehož pánem byl Ignát Žabčický z Martinic (1497–1500) a poté obec patřila panu Vilému z Pernštýna. V letech 1715–1742 Karlu svobodnému pánu ze Žerotína. Ten zde proměnil myslivárnu ve školu, kterou navštěvovali děti z ostatních vesnic. V roce 1743 koupil Židlochovice, Hunkovice a Žabčice hrabě Leopold z Dietrichsteinů a po něm byli obecním pánem knížata Karel Jan a František z Dietrichšteinů. Roku 1819 koupil obecní panství Albert Sasko-Těšínský a roku 1822 arcivévoda Karel Ludvík Rakouský.\n\nV raném období místní kostel sloužil i okolním vesnicím Hrušovanům, Žabčicím, Přísnoticím a Želízku s Koválovem. Želízko s Koválovem, dříve Horní Hunkovice, zanikly v době třicetileté války (1618) a dnes stojí na jejich místě rozsáhlé polnosti. Poté až roku 1630 byl v Židlochovicích vystavěn chrám Páně a unkovický kostel ztratil svou důležitost.\n\n\n\n"}
{"id": "109514", "url": "https://cs.wikipedia.org/wiki?curid=109514", "title": "Syrovice", "text": "Syrovice\n\nSyrovice jsou obec v okrese Brno-venkov v Jihomoravském kraji. Jejich katastrální území má rozlohu 827 ha. Žije zde obyvatel.\n\nJedná se o vinařskou obec ve Znojemské vinařské podoblasti (viniční tratě Stará hora, Nad Mlýnem).\n\nObcí, která se rozkládá v Dyjsko-svrateckém úvalu, protéká potok Syrůvka, jenž zde také pramení a zásobuje vodou zdejší rybník, nacházející se na jižním okraji vesnice. Při jižním břehu rybníka se nachází budova bývalého vodního mlýna.\n\nDominantou celé obce je zdejší farní kostel svatého Augustina, při němž se nachází také zdejší hřbitov. V obci sídlí místní sdružení Moravské hasičské jednoty, zemědělské družstvo, základní škola 1. stupně, mateřská škola a lihovar.\n\nV obci se každoročně koná pouťová slavnost v polovině měsíce července a Augustinské hody konané poslední víkend v srpnu.\n\nJméno Syrovice získala tato vesnice od mužského osobního jména \"Syr\". První písemná zmínka o obci pochází z roku 1294.\n\nAž do zrušení poddanství se Syrovice dělily na 3 díly s rozdílnou vrchností. K 1. červenci 1980 došlo k integraci obcí Bratčice, Ledce, Sobotovice a Syrovice pod společný místní národní výbor v Syrovicích, aniž by formálně došlo ke sloučení obcí v jednu. V integrovaném místním národním výboře měly Sobotovice 13 zástupců, Ledce 14, Bratčice 21, a Syrovice 24. Roku 1990 se pak všechny obce opětovně osamostatnily.\n\n\n\n"}
{"id": "109515", "url": "https://cs.wikipedia.org/wiki?curid=109515", "title": "Suchonice", "text": "Suchonice\n\nObec Suchonice se nachází v okrese Olomouc v Olomouckém kraji. Žije zde obyvatel.\n\nPrvní písemná zmínka o obci pochází z roku 1303.\n\n"}
{"id": "109516", "url": "https://cs.wikipedia.org/wiki?curid=109516", "title": "Vrchovany", "text": "Vrchovany\n\nObec Vrchovany (něm. \"Wrchhaben\") se nachází v okrese Česká Lípa, kraj Liberecký, necelé 3 km sv. od Dubé a 6 km západně od Doks; tato dvě města spojuje silnice II/270, probíhající právě přes Vrchovany. Jihozápadně od obce pramení potok Liběchovka. Žije zde  obyvatel.\n\nPrvní písemná zmínka o obci pochází z roku 1402.\n\n\n"}
{"id": "109517", "url": "https://cs.wikipedia.org/wiki?curid=109517", "title": "Vochov", "text": "Vochov\n\nVochov je vesnice v okrese Plzeň-sever v Plzeňském kraji. Po připojení Křimic k městu Plzni (1967) se stalo obcí v bezprostřední blízkosti tohoto hlavního města Plzeňského kraje. Obec je vzdálena vzdušnou čarou sedm kilometrů od středu Plzně směrem na severozápad, historický střed obce (správní budova) se nachází 356 m nad mořem. V blízkosti obce protéká řeka Mže. V obci žije obyvatel.\n\nVochov leží na silnici II. třídy č. 605 (na 8 km od Plzně odbočka vlevo), která byla, až do otevření dálnice D5 v roce 1997, hlavní silnicí z Plzně na hraniční přechod Rozvadov. Po otevření dálnice se doprava výrazně odlehčila. Vochovem prochází také hlavní železniční trať č. 170 Cheb–Plzeň – Praha (357,6 km zastávka Vochov).\n\nÚstí Vochovského potoka do řeky Mže bylo osídleno již v různých obdobích pravěku, jak to dokládají archeologické nálezy (Vochovská venuše, rondely aj.). Místní jméno \"Vochov\" vzniklo zřejmě z výrazu \"Vochův dvůr\" (osobní jméno Voch bylo staročeskou zkratkou jmen začínajících na Vo-, jako například Vojtěch, Vojslav, Volimír apod.).\n\nPrvní písemná zmínka o obci pochází z roku 1318, kdy žaloval Bohuslav z Vejprnic u pražského soudu na Miroslava z Vochova, že oblehl vejprnickou tvrz. Příslušník téhož rodu Jan Miroš z Vochova se v druhé polovině 15. století stává členem poselství krále Jiřího z Poděbrad, které putovalo k předním evropským královským dvorům. V roce 1459 se stal purkrabím Strakonického hradu. Na náhrobníku (Strakonice - městský kostel) je dodnes patrný plný znak vochovských vladyků – na kolčím štítě je jako erbovní znamení kruh. Z téhož erbu vychází dnešní podoba obecního znaku.\n\nZa druhé světové války byla jižně od vsi vybudována maketa Škodových závodů, aby posloužila jako klamný cíl pro spojenecké bombardéry.\n\n"}
{"id": "109519", "url": "https://cs.wikipedia.org/wiki?curid=109519", "title": "Dukla", "text": "Dukla\n\nDukla je město v jihovýchodní části Polska (bývalá historická Halič), v dnešním Podkarpatském vojvodství. Žije tu 2 126 obyvatel (2009), tj. 388 ob./km², ale celkový počet obyvatel \"gminy\", obsahující město a okolní vesnice je 16 638 (2004). Celková rozloha gminy je 333,04 km². Severně od Dukly leží město Krosno.\n\nNedaleko Dukly se podle legendy narodil kolem roku 1414 sv. Jan z Dukly. Na hoře Zaśpit se nachází jeho poustevna s grottou a ubytovnou pro poutníky. Místo navštívil v roce 1997 papež Jan Pavel II. u příležitosti jeho svatořečení.\n\nZa druhé světové války byly v Dukle Němci založeny dva pracovní tábory:\n\n\n\nNěkolik kilometrů jižně od Dukly na hranicích se Slovenskem se nachází Dukelský průsmyk, kde za druhé světové války probíhala Karpatsko-dukelská operace.\n\n"}
{"id": "109521", "url": "https://cs.wikipedia.org/wiki?curid=109521", "title": "Dukelský průsmyk", "text": "Dukelský průsmyk\n\nDukelský průsmyk (, , 502 m n. m.) je průsmyk (sedlo) v severní části Laborecké vrchoviny, mezi vrchem Kýčera (579,0 m n. m.) a Porubským sedlem. Sedlem probíhá slovensko-polská státní hranice.\n\nNa slovenském území přímo pod sedlem pramení na jih tekoucí Ladomirka. Jde o nejnižší a nejschůdnější přechod přes pohraniční hřeben Laborecké vrchoviny nad obcí Vyšný Komárnik.\n\nPrůsmykem vede důležitá silnice mezi Slovenskem a Polskem, silnice I/21 spojující slovenské město Svidník s polským městem Dukla, podle kterého byl průsmyk pojmenován.\n\nTaké jde o významnou křižovatku turistických cest: červeně značená mezinárodní trasa E3 z Porubského sedla po státní hranici dál na východ, vychází odtud červeně značená Cesta hrdinů SNP (součást mezinárodní trasy E8) do obce Medvedie. Na polské straně se připojují další dvě turistické stezky. Pod průsmykem se nalézá velké parkoviště, bufet a hotel.\n\nV roce 1915 přešlo u Dukelského průsmyku do ruského zajetí 1800 mužů z 28. pěšího pluku.\nDukelský průsmyk je znám z doby 2. světové války, kdy zde probíhala Karpatsko-dukelská vojenská operace, při které v období od 8. září 1944 do 27. listopadu 1944 zahynulo nebo bylo zraněno až 85000 sovětských a 6500 československých bojovníků.\n\nPamátník a hřbitov příslušníků 1. československého armádního sboru je národní kulturní památkou, na hřbitově se nacházejí hroby se jmény 1265 padlých bojovníků. Pod sedlem stojí kamenný pylon (výška 28 m) s monumentálním sousoším (slovenský název: „\"Vďaka matky sovietskemu vojakovi za oslobodenie\"“) a obřadní síní. Před památníkem byla vysázena „Alej hrdinů Dukly“. Přímo na státní hranici byla na místě bývalé „Pozorovatelny generála Ludvíka Svobody“ postavena 49 metrů vysoká věž.\n\nOd Dukelského průsmyku až po obec Krajná Poľana se rozkládá areál Vojenského přírodního muzea na Dukle a Památník pyrotechniků (čtyři metry vysoký žulový kvádr s rukama, symbolizuje ženistu zneškodňujícího miny nastražené Němci).\n\n\n"}
{"id": "109522", "url": "https://cs.wikipedia.org/wiki?curid=109522", "title": "Kristen French", "text": "Kristen French\n\nKristen Dawn French (10. května 1976 – 19. dubna 1992) byla kanadská školačka, jedna z obětí Karly Homolky a Paula Bernarda. Její únos inicioval vznik kampaně Zelená stužka naděje. Její zavraždění se řadí k nejbrutálnějším zločinům kanadské historie.\n\nKristen French byla dcerou Douga a Donny Frenchových. Měla staršího bratra Darrena a mladší sestru. Byla úspěšnou a mezi spolužáky oblíbenou žačkou katolické Holy Cross Secondary School ve městě St. Catharines v kanadské provincii Ontario. Krom vynikajícího prospěchu se mohla chlubit i několika medailemi z bruslařských soutěží, na nichž svoji školu reprezentovala. Mimo to milovala veslování a byla členkou školního týmu.\n\n16. dubna 1992 (byl zelený čtvrtek a začínal dlouhý Velikonoční víkend) ji na cestě ze školy zastavila Karla Homolka předstírající, že zabloudila. Na pokus Kristen popsat jí cestu odvětila, že je to na ni moc složité, a požádala ji, aby s ní poodešla k jejímu autu a ukázala jí cestu na mapě. Auto stálo opodál, aby se oběť cestou k němu dostatečně vzdálila z rušnější ulice a od proudu ostatních školaček. \n\nNutno podotknout, že se celkově jednalo velmi dobře promyšlenou past. V St. Catharines tvoří hlavní ulice jakousi změť, vedenou podle starých klikatých indiánských stezek a návštěvníci odjinud se zde ztrácejí a ptají na cestu pravidelně. Karla byla navíc ideální volavka - nejenže vypadala důvěryhodně, ale také byla na svůj věk velice drobná a křehká, takže neexistoval jediný důvod, proč by se jí už na první pohled fyzicky mnohem zdatnější Kristen měla obávat. Paul byl ukryt mimo auto a dívka jej nemohla vidět.\n\nZatímco hledání na mapě upoutalo dívčinu pozornost, Karlin manžel se k ní nepozorovaně zezadu přiblížil, uchopil ji a pokoušel se ji přinutit nastoupit. Navzdory tomu, že ji přitom ohrožoval nožem, se dívka urputně bránila, oba manželé ji ale nakonec společnými silami vtáhli do auta a odvezli (Kristen během zápasu přišla o chuchvalec vlasů a utrpěla řezné zranění na krku). \n\nBěhem únosu se manželé nijak nepokoušeli maskovat či zastírat před Kristen své obličeje. Posléze jí sice na nějakou dobu zavázali oči, ale to byla spíše malá epizoda. Vzhledem k tomu, že minimálně Karlu viděla jasně již při únosu, nemohlo mít toto opatření žádný reálný význam a podle znalců sloužilo spíše k dezorientaci a zvýšení zoufalství oběti. Oba únosci už od počátku museli počítat s tím, že dívku nakonec zavraždí. Posléze jí pásku sundali, používali svá jména, volali jménem na psa a celkově si nijak nedělali starosti s tím, co by se mohla dovědět.\n\nKatolickou školu si únosci vybrali, protože předpokládali, že na ní studující dívka bude jistěji panna, po níž Paul toužil, a že bude spíše ochotná Karle pomoci s hledáním cesty. Konkrétně Kristen si Paul vybral proto, že se mu vysoká dívka s kaštanovými vlasy líbila.\n\nRodiče krátce poté začali Kristen postrádat. Policie nalezla místo únosu a na něm zřetelné stopy zápasu: dívčinu botu, její vytrhané a uřezané vlasy a kus mapy, kromě toho únos viděl i očitý svědek. Ten měl být trumfem policie, ovšem opak byl pravdou - pokud měla Kristen nějakou šanci na přežití díky potenciální pomoci policie, tak ji jeho výpověď zcela pohřbila. \n\nSvědek se špatným zrakem, který viděl akci natolik zdaleka a nejasně, že si původně ani neuvědomil, že jde o únos, označil únosce za dva muže a jejich vůz jako světlé (světle šedé) \"Camaro\". Karla a Paul byli ovšem muž a žena, kteří vlastnili a k únosu použili úplně jiné auto (zlatý \"Nissan\"). Mohli být tedy prozatím klidní - jedna z největších pátracích akcí v historii Kanady byla na počátku zaměřena zcela špatným směrem a urputná snaha, s níž policie kontrolovala všechny vlastníky vozů \"Camaro\" a zastavovala každý vůz tohoto typu, kdykoliv se objevil na ulici, se zcela míjela účinkem.\n\nDívčini spolužáci ziniciovali v reakci na její zmizení kampaň Zelená stužka naděje, která běží dodnes a má spolu s na ni napojenými činnostmi a organizacemi pomáhat k nalezení zmizelých dětí a poskytovat podporu jejich rodinám. Tisíce dobrovolníků procházeli oblast a plakáty s fotografiemi dívky, fotografiemi figurín oblečených stejně jako ona při únosu a podezřelého auta se objevovaly po celé Kanadě. Všechny naděje však pohasly 30. dubna 1992, kdy bylo v Burlingtonu nalezeno tělo Kristen nesoucí jasné stopy opakovaného znásilňování a brutálního mučení.\n\nSmrt Kristen byla šokem pro celou Kanadu a vyvolala bouřlivou odezvu. 5. května byla ustavena speciální skupina složená z kanadských policistů a agentů FBI, která dostala za úkol najít vraha Kristen a dříve zavražděné Leslie. Byla pojmenována Green Ribbon Task Force (česky přibližně \"Zvláštní skupina zelené stužky\"). Na dopadení vrahů bylo vypsáno několik odměn pohybujících se v nevídaných sumách. \n\nJako pachatelé hrůzného zločinu byli posléze obviněni Karla Homolka a Paul Bernardo. Kristen nakonec byla třetí a poslední z obětí, jejichž zavraždění se jim podařilo prokázat (více viz případ Bernard & Homolka). Zpočátku stavěla obžaloba na výpovědích Karly, posléze se na scéně objevily videokazety, na které si Paul a Karla nahráli utrpení Kristen a dalších dívek. Ty byly nakonec jedním z klíčových důkazů při jejich odsouzení. \n\nVideokazety ukázaly, že se dívka nejdříve plnila Paulovy příkazy, byť její spolupráce byla značně pasivní, ale to u něj vyvolalo ještě zběsilejší chování a zvrácenější nápady. Dívka po odeznění počátečního šoku začala jeho stupňujícím se požadavkům vzdorovat, což jej dráždilo ještě více. Prosecutor (státní zástupce) zdůraznil, že Kristen trpěla mnohem déle a více, než předchozí oběti, což dle něj zjevně souviselo s jejím statečným chováním a snahou Paula za pomoci fyzického i psychického mučení zlomit její odpor (v čemž zjevně neuspěl). Dívka jej několikrát nazvala bastardem (je to jediné hrubé slovo, které bylo z její strany zaznamenáno). Ke konci odmítla splnit jeho požadavky sexuálních úsluh i hrozby dalším mučením a smrtí slovy: „\"Pro některé věci stojí za to zemřít.\"“ (orig. \"„Some things are worth dying for.“\"). Její poslední zaznamenaná slova byla určena Bernardovi a zněla „\"Nechápu, jak s Vámi Vaše žena může zůstávat, když…\"“ (orig.: „\"I don't know how your wife can stand to be around you, cause… \"“).\n\nStejně jako u Leslie Mahaffy se nepodařilo jednoznačně prokázat, kdo z manželů Kristen nakonec zavraždil, byť soud dospěl k závěru, že to byl Paul. Jisté je, že zemřela na Hod Boží Velikonoční, patrně krátce před tím, než oba vrahové zasedli k velikonoční večeři s Karlinými rodiči. Karla tvrdila, že Paul Kristen stejně jako Leslie uškrtil elektrickým kabelem, Paul tvrdil, že odešel z domu a když se vrátil, Karla mu oznámila, že dívku musela zabít, protože se pokusila o útěk (údajně ji měla ubodat grilovací jehlicí). Na kazetách její smrt zachycena nebyla. Pitva prokázala škrcení i bodné rány způsobené tenkým dlouhým předmětem. Patologové nebyli schopni podat jednoznačný posudek - nicméně připustili, že škrcení (které bylo pravděpodobně příčinou smrti) mohlo probíhat ve stejnou dobu, kdy byly zasazeny potenciálně smrtelné rány. Je možné, že Kristen oba manželé zavraždili společně.\n\nKazety však každopádně zpochybnily Karlinu verzi, že se akcí účastnila nedobrovolně a pasivně – aktivně se na nich účastnila znásilňování a mučení dívky zároveň se svým manželem i samostatně. Činila tak s velkou vynalézavostí a minimálně stejnou brutalitou jako byla jeho a dávala přitom najevo, že jí to působí potěšení. Karla ovšem tvrdila (a stále tvrdí), že nadšení a potěšení jen hrála, aby vyhověla manželovi. Řada znalců to označila minimálně za velmi nepravděpodobné, někteří po zhlédnutí videokazet zpochybnili její verzi a prohlásili, že dle jejich názoru byla osobou, která spoluiniciovala únosy a mohla i vraždit. Žaloba se však rozhodla na tyto názory nebrat zřetel a setrvala na pozici dohody mezi ní a Karlou, která předpokládala, že Karla je oběť přinucená ke spoluúčasti, což Karle výměnou za svědectví zajišťovalo maximálně dvanáctiletý trest pro vraždu 2. stupně.\n\nPaul Bernard byl za únosy, mučení, znásilnění a vraždy Kristen a dalších dívek a řadu dalších znásilnění odsouzen na doživotí bez možnosti propuštění. Karla, která pomohla manžela usvědčit, byla již dlouho před ním (a před objevením videokazet) na základě dohody s obžalobou odsouzena za spoluvinnu na 12 let vězení. Přestože se po objevení videokazet objevily pokusy obnovit proces a obžalovat ji jako plného spoluviníka, úřad prosecutora se nakonec rozhodl zůstat v intencích dohody, kterou s Karlou uzavřel (ačkoliv připustil, že kdyby se proces konal znovu, takováto dohoda by už ve světle nových důkazů nebyla možná. Nízká výše jejího trestu pobouřila kanadskou veřejnost, a to tím spíše, že byla založena na velmi diskutabilních a neprokazatelných tvrzeních Karly o nedobrovolnosti její účasti, a že dohoda s vyšetřovateli byla původně uzavřena na základě jejího lživého tvrzení, že se všech akcí účastnila čistě pasivně. Její případ je dodnes udáván jako vzorový příklad zneužití systému dohody mezi obžalobou a svědkem. Karla opustila vězení v roce 2005.\n\nKanadské soudy nerozhodly pouze o trestech. Frenchovi vyvinuli nezměrné úsilí, aby zabránili zveřejnění a volnému šíření pásek a policejní a soudní dokumentace případu, detailně popisující utrpení jejich dcery. Soudce sám po objevení kazet a zhlédnutí několika sekvencí rozhodl, že ačkoliv jsou videokazety klíčovým důkazem, nebudou promítnuty při veřejném slyšení, protože jejich obsah je natolik hrůzný, že jeho předvedení na veřejnosti je zcela nemyslitelné. Povolil pouze zvukový záznam s písemným komentářem policejních expertů. Ovšem i podrobné soudní protokoly byly podle příbuzných obětí příliš sdílné. Vládní úřady a soudy nakonec učinily bezprecedentní rozhodnutí: soudní zápisy podrobně popisující děj na kazetách, které Homolka a Bernard vyrobili, byly vyňaty z dokumentů přístupných veřejnosti. Dále bylo rozhodnuto, že kazety i veškeré jejich kopie musí být zničeny a jejich obsah (ani obsah podrobné soudní dokumentace) nesmí být publikován (v případě pásek ani zhlédnut) a že případné porušení těchto nařízení bude posuzováno jako výroba, neoprávněné držení či šíření dětské pornografie (\"Karla Homolka case publication ban\").\n\n10. května 1992, v den, kdy by Kristen oslavila 16 narozeniny, naposledy závodil její školní veslařský tým. Zvítězil a jeho členky předaly své medaile rodině Frenchových jako posmrtnou poctu Kristen, a dodali, že cítili, že \"„její duch ten den závodil s nimi“\".\n\nNa počest Kristen byl pojmenován Závod zelené stužky v St. Catharines, její pomník stojí na začátku trasy.\n\nSpisovatel Stephen Williams, jeden z předních autorů kanadské kriminalistické literatury faktu, byl v letech 2000 a 2005 Korunou volán k odpovědnosti za porušení publikačního zákazu ve dvou svých knihách pojednávajících o případu Homolkových, v nichž zveřejnil přepisy a zakázané detaily některých scén z videokazet (Stephen Williams posléze připustil, že pasáže byly vytvořeny na základě zhlédnutí pásek). Byl za to odsouzen k relativně mírnému trestu a zavázal se, že bude napříště publikační omezení nařízená vládou dodržovat.\n\nV roce 2006 přišel do kin film \"Bestie Karla\", který zcela akceptuje Karlinu verzi událostí. Ve filmu je zobrazen i únos a utrpení Kristen (oběť Kaitlyn Ross hraná Sarah Foret), ovšem snaha brát ohled na diváky a žijící příbuzné vedla k tomu, že zatímco únos je předveden celkem realisticky, následně film pouze předvádí či naznačuje některé mírné formy mučení, kterému musela čelit. Nejhrůznější okolnosti jsou zcela vynechány a celkově si podle filmu nelze udělat o jejím utrpení po únosu realistický obrázek. Natočení a promítání filmu značně pobouřilo kanadskou veřejnost.\n\n\n\n"}
{"id": "109524", "url": "https://cs.wikipedia.org/wiki?curid=109524", "title": "Braníškov", "text": "Braníškov\n\nBraníškov je obec v okrese Brno-venkov v Jihomoravském kraji. Rozkládá se v Křižanovské vrchovině, na okraji přírodního parku Údolí Bílého potoka. Žije zde obyvatel.\n\nPrvní písemná zmínka o obci pochází z roku 1360.\n\nV roce 1905 byla dostavěna jednotřídní škola, jejíž provoz byl v roce 1964 ukončen pro malý počet žáků a škola byla přestavěna na obecní úřad, knihovnu a prodejnu potravin.\n\n\n\n"}
{"id": "109525", "url": "https://cs.wikipedia.org/wiki?curid=109525", "title": "Radostice", "text": "Radostice\n\nRadostice jsou obec v okrese Brno-venkov v Jihomoravském kraji. Rozkládají se v Bobravské vrchovině v katastrálním území Radostice u Brna, na okraji přírodního parku Bobrava. Žije zde obyvatel.\n\nPrvní písemná zmínka o této obci pochází z roku 1330.\n\nRoku 1333 se uvádí jako majitelé Radostic bratři Mikuláš a Petr z Radostic. Roku 1353 byly Radostice Kunešem z Měnína prodány Petru Čebínovi a jeho dědicům. Roku 1373 je koupil Mejnuš z Mlékovic.\n\nOd poloviny 14. století ze fungovala vlastní duchovní správa, farář zde působil až do konce 16. století, poté byla obec přifařena do ořechvské farnosti.\n\nNa počátku 18. století zde bylo 17 domů, pouze 3 z nich byly po třicetileté válce osídlené. V roce 1790 zde bylo už 31 domů s 143 obyvateli, roku 1834 to už bylo 39 domů a 198 obyvatel.\n\n\n\n\n"}
{"id": "109526", "url": "https://cs.wikipedia.org/wiki?curid=109526", "title": "Sovětice", "text": "Sovětice\n\nObec Sovětice () se nachází v okrese Hradec Králové, kraj Královéhradecký, 8 km na jihovýchod od města Hořice. Žije zde obyvatel.\n\n\nPrvní písemná zmínka o obci pochází z roku 1369.\n\n\n"}
{"id": "109527", "url": "https://cs.wikipedia.org/wiki?curid=109527", "title": "Solenice", "text": "Solenice\n\nObec Solenice se nachází v okrese Příbram, kraj Středočeský, asi 17 km jihovýchodně od Příbrami. Žije zde obyvatel.\n\nObec se nachází na břehu Vltavy kousek pod hrází vodní nádrže Orlík. Bývalé ubytovny pro dělníky a stavbaře byly upraveny na rekreační zařízení a obytné domy.\n\nObec Solenice se skládá ze tří částí na třech katastrálních územích:\n\nPrvní písemná zmínka o obci pochází z roku 1430.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\nVeřejná doprava 2012\n\n\n"}
{"id": "109529", "url": "https://cs.wikipedia.org/wiki?curid=109529", "title": "Rozhled", "text": "Rozhled\n\nRozhled (dříve osada \"Tolštejn\", něm. \"Tollenstein\") je součást obce Jiřetín pod Jedlovou, leží pod hradem Tolštejnem, v nadmořské výšče 470 metrů, na severní straně Lužických hor, ve Šluknovském výběžku, na severu\nČeské republiky. Rozhled leží ve stejnojmenném katastrálním území o výměře 3,98 km; je zde evidováno 97 adres.\n\nDle archeologických nálezů stávala na místě dnešní osady Rozhled sklářská huť, naproti rekreačnímu středisku Slovan. Nacházela se na nejnižším severním cípu louky na levém břehu Bílého potoka.\n\nPozději vznikla podél Bílého potoka osada a od panského sídla ji odlišovala druhá část jména \"Tollendorf\".\nPrvní doklad o vsi je z roku 1471 . Tehdy se jmenova \"Dohllendorf\". Podruhé v panských deskách v roce 1485 je uváděna jako \"Tolndorf\", Měla vlastní samosprávu, sestávající z rychtáře a konšelů. Od roku je vedena rychtářská kniha, zachycující především změny nemovitostí a sirotčí záležitosti. První známým rychtářem byl Georg Pietschmann (1561–1583). Majitel panství mu prodal krčmu pod hradem, načež rychtář o čtyři roky později prodal svoji zahradnickou usedlost. Její příslušenství tvořila také výzbroj, meč a další zbraň, zvaná \"partyzána\". Po jeho smrti koupil rychtu Matz Schmidt, který je jako její držitel doložen v letech 1583–1592. Po něm se jako rychtář připomíná Christoph Süsemilch. Byl jím do roku 1635.\n\nV osadě je socha sv. Jana Nepomuckého. Byla postavena v roce 1728, před jeho svatořečením v roce 1729.\n\nNa katastrálním území Rozhledu, u tzv. Cestářské cesty poblíž silnice I/9 se nachází pomník. Zřízen byl na lichtenštejnském panství k padesátému výročí panování knížete Jana II. Lichtenštejnského a obsahuje stručný zápis: „FJL 1858–1908“.\n\nPo druhé světové válce byl německý název pro hrad i ves dlouho nahrazován pseudospisovným \"Tolštýn\". Později dostala osada úřední, ale nevýstižné jméno \"Rozhled\".\n\n\nDnes v osadě Rozhled dolní stanice vleku na Jedlovou.\n\n"}
{"id": "109530", "url": "https://cs.wikipedia.org/wiki?curid=109530", "title": "Říčky", "text": "Říčky\n\nNázev Říčky má více sídel:\n\n\n\nSlovo Říčky je také součástí názvu:\n\n"}
{"id": "109531", "url": "https://cs.wikipedia.org/wiki?curid=109531", "title": "WASP", "text": "WASP\n\nWASP je severoamerický sociologický pojem pocházející z akronymu slovního spojení \"White Anglo-Saxon Protestant\" (bílý anglosaský protestant), přičemž písmeno \"W\" může znamenat také \"Wealthy\", tj. „bohatý“. Používá se často v hanlivém smyslu k označení osob většinou bílé pleti pocházejících ze zámožných rodin, kde bohatství přetrvává po několik generací. Spadá také do širší kategorie establishmentu, tj. vládnoucí třídy.\n\nPoužití slova se rozšířilo i v anglicky mluvících součástech bývalého britského koloniálního impéria, např. v Austrálii, kde by bylo zbytečné \"W\", pokud znamená \"White\" (bílý), protože anglosasové jsou pouze běloši. Je ale možné být bílý protestant a přitom nebýt Anglosas, např. Ir, Welšan nebo Skot. \"WASP\" zde slouží k nábožensko-rasovému odlišení příslušníků velmi specifické vládnoucí třídy v bývalých britských koloniích a jejich následovníků. \n"}
{"id": "109533", "url": "https://cs.wikipedia.org/wiki?curid=109533", "title": "Werner Heisenberg", "text": "Werner Heisenberg\n\nWerner Karl Heisenberg (5. prosince 1901 Würzburg – 1. února 1976 Mnichov) byl německý teoretický fyzik, matematik a filozof, jemuž byla za podíl na objevu kvantové mechaniky v roce 1932 udělena Nobelova cena za fyziku. Heisenberg jako první sestavil matematický model atomu pomocí maticového výpočtu. Společně s Maxem Bornem a Pascualem Jordanem je zakladatelem tzv. maticové kvantové mechaniky – popisu atomu v relativistickém pojetí fyziky (tzv. Heisenbergova-Bornova-Jordanova mechanika). Heisenberg byl nejvýznamnějším spolupracovníkem a hlavním matematikem významného dánského teoretického fyzika Nielse Bohra. Mezi jeho další významné objevy patří zejména matematický princip nekomutativnosti násobitele, kterou objevil v oblasti maticového výpočtu. (tzv. nutnost změny pořadí součinu matice, která je jedním z principů maticové algebry ) Jeho nejznámějším a nejproslulejším objevem je však slavný tzv. Heisenbergův princip neurčitosti (relace neurčitosti). Společně s Wolfgangem Paulim jsou zakladateli základních principů tzv. teorie kvantového pole.\n\nJiž ve svých dvaadvaceti letech obhájil, (s nečekanými potížemi) doktorát z fyziky a brzy se stal vysokoškolským profesorem. Byl aktivním sportovcem, horolezcem, milovníkem vážné hudby a uznávaným amatérským klavíristou.\n\nJiž při středoškolském studiu na gymnáziu, si vyučující zejména matematiky a fyziky všimli Heisenbergova mimořádného talentu a nadání. V roce 1920 Werner Heisenberg zahájil studium na vysoké škole v Mnichově a velmi brzy na sebe svým nadáním upoutal průkopníka atomové a kvantové fyziky prof. Arnolda Sommerfelda. V roce 1922 se stává odborným asistentem vynikajícího matematika a fyzika Maxe Borna na univerzitě v Göttingenu. V roce 1923 se setkal s Albertem Einsteinem, což Heisenberg považoval za zásadní impuls ve své další vědecké kariéře. V roce 1923 Werner Heisenberg získal doktorát z hydrodynamiky a v následujícím roce 1924 dokončil habilitační práci nutnou k výuce na vysokých školách. Již v roce 1925 se osobně setkal na Ústavu teoretické fyziky v Kodani s Nielsem Bohrem. V červenci 1925 vydal vědeckou publikaci, ve které objasnil princip nekomutativního násobení a ihned o něj projevily zájem nejprestižnější univerzity z celé Evropy. V září 1925 vyšla ve spolupráci s Pascualem Jordanem první vědecká publikace o kvantové mechanice \"Zur Quantenmechanik. V\" listopadu 1925 vyšla proslulá vědecká publikace „tří mužů“, Borna, Heisenberga a Jordana \"Zur Quantenmechanik II\", která je základním pilířem teorie kvantové mechaniky. Následující rok se stal profesorem na proslulé univerzitě v Göttingenu.\n\nHeisenbergova rovnice je relativistickým abstraktním modelem popisu atomu. Matematickým aparátem je vektorový a maticový počet. Tento přístup a vysvětlení atomu upoutal nejen Nielse Bohra, ale také jeho švýcarského kolegu Wolfganga Pauliho.\n\nPočátkem roku 1926 však přišel do atomové fyziky nečekaný impuls. Ve čtyřech vědeckých publikacích (cca 140 stránek) zveřejnil odlišný popis atomu rakouský fyzik a matematik Erwin Schrödinger. Jeho rovnice popisuje časový a prostorový vývoj vlnové funkce částice, která se pohybuje v poli sil. Heisenberg na Schrödingerovo pojetí vizualizace atomu veřejně zaútočil a označil jeho pojetí za zcela nesmyslné a scestné. Erwin Schrödinger obhajoval svoji časoprostorovou vlnovou rovnici a označil Heisenbergovu matematicko-abstraktní pojetí atomu za naprosto naivní a v podstatě hloupé. Na Schrödingerově přednášce v Mnichově v roce 1926 dosáhl jejich názorový rozpor vrcholné fáze. Heisenberg zde Schrödingera před veřejností osobně napadl. Vědeckou komunitou a studenty v Mnichově, byl však Heisenberg z vysokoškolské auly doslova vypískán. Schrödingerova pohybová rovnice, byla pro Heisenberga určitou osobní urážkou, která principiálně vyvracela jeho koncepci abstraktní matematické derivace popisu atomu.\n\nTyto dva na první pohled zcela odlišné matematické i filozofické pohledy na podstatu popisu atomu, jsou však z hlediska dnešní kvantové mechaniky zcela ekvivalentní, tzn. vzájemně se doplňují. Tuto skutečnost později při svých matematických revizích doložil i samotný Erwin Schrödinger.\n\nKoncem roku 1926 se Heisenberg zklamaný neúspěchem v Mnichově vrátil zpět na Ústav teoretické fyziky do Kodaně. Společně s Bohrem intenzívně hledali řešení, jak znovu vědeckému světu dokázat správnost cesty v jejich kvantovém popisu atomu. Téměř celá odborná vědecká komunita, však byla v této chvíli proti jejich striktně matematickému modelu popisu atomu.\n\nBritský teoretický fyzik a popularizátor vědy prof. Jim Al-Khalili z univerzity v Surrey zformuloval hlavní výchozí myšlenky Heisenbergovy rovnice o popisu atomu, ve svém dokumentárním pořadu Atom 1 takto: \"„Atom je natolik jedinečný a neobvyklý, že jej nelze degradovat pomocí jednoduché analogie v podobě jakési pravděpodobnostní vlny, ani prostřednictvím oběžné dráhy, tak jak se o to pokusil Erwin Schrödinger se svou vlnovou rovnicí. Taktéž nelze přijat model vícepodlažní budovy, jak ji představil Niels Bohr. Nastal čas vzdát se jakékoliv snahy o vizualizaci – nákres atomu.“\"\n\nWerner Heisenberg došel ve svých nesmírně problematických úvahách postupně k názoru, že atom je v podstatě omezenosti lidského smyslového vnímání v konečném důsledku nepoznatelný. Z této teze vyvodil, že člověk je ve svém pozorování atomu limitován tím, jak se částice chovají na subatomární úrovni. „\"Protože nemůžeme přesným fyzikálním měřením přesně určit polohu elektronu, nelze správně zjistit zejména jeho hybnost a energii.\"“\n\nV roce 1927 Heisenberg zformuloval slavný princip neurčitosti. Ten specifikuje jisté teoretické hranice naší schopnosti provádět vědecká měření. Podle principu neurčitosti ani sebelepší zdokonalení měřícího přístroje nedovolí získat absolutně přesné výsledky (se stejnou přesností neurčíme nikdy dráhu a rychlost elektronů – čili jejich polohu – a energii. Podle nových poznatků v této původní formulaci již tento princip zcela neplatí). Heisenbergův princip neurčitosti byl pro Nielse Bohra a jeho kolegy klíčovým impulsem ke svolání proslulé Solvayské konference v Bruselu v roce 1927. V témže roce byl Heisenberg jmenován ředitelem (\"ordentlicher Professor\" ) teoretické fyziky a vedoucím katedry fyziky na univerzitě v Lipsku. Heisenberg prostřednictvím  Pauliho vylučovacího principu objasnil záhady ferromagnetismu a počátkem roku 1929 rozpracoval společně s Paulim základy teorie kvantového pole. Téhož roku uskutečnil s Paulem Diracem světové turné - návštěvy vysokých škol a vědeckých institucí v Číně, Indii, Japonsku, USA a Rusku.\n\nPřestože Heisenberg nebyl přesvědčený nacista, odmítl emigrovat před příchodem druhé světové války z rodného Německa. Během ní byl pak hlavní osobou německého projektu na sestrojení jaderného reaktoru a jaderné zbraně. Heisenberg sice nebyl členem NSDAP a s nacisty \"přímo nesympatizoval\", nicméně to byl především on, komu se podařilo u nacistů probudit zájem o tuto „neárijskou teorii“. Hlavně se mu podařilo je přesvědčit, že lze výzkum prakticky využít pro sestrojení jaderného reaktoru i jaderné zbraně.\n\nPokud jde o práci německých atomových vědců, byla jejich činnost desítky let líčena tak, že atomovou bombu mohli Němci vyrobit, ale němečtí vědci tento projekt záměrně sabotovali. O této skutečnosti chtěl Heisenberg vyrozumět v Kodani svého kolegu Nielse Bohra. Zde se však Heisenberg setkal se zásadním neporozuměním a Bohr se nad nabídkou možnosti spolupráce s nacisty úplně zhrozil. Avšak stěžejním zdrojem pro rozšíření této legendy ve světě, je nepochybně bestseller žurnalisty Roberta Jungka \"Jasnější než tisíc sluncí\" (1956) a také Heisenbergovy zajímavé, nicméně právě v tomto ohledu mystifikující vzpomínky \"Část a celek: Rozhovory o atomové fyzice\" (1969). Celý tento morálně-konspirační příběh nejnověji ještě umocnil další žurnalista Thomas Powers ve své knize \"Heisenbergova válka\" (1993). Heisenberg je u něj dokonce vylíčen jako sabotér celého jaderného projektu, který zamlčoval zásadní výpočty a poskytoval nesprávné údaje. Podle něj byl přímo tím, kdo celý projekt znemožnil a v konečném důsledku umrtvil. O neblahém setkání Heisenberga s Bohrem v okupované Kodani roku 1941 byla sepsána úspěšná divadelní hra Kodaň (Copenhagen) od M. Frayna.\n\nAtomoví vědci pracovali v tzv. \"Uranovém spolku\", který byl zřízen v roce 1939. Byl součástí fyzikálního institutu \"Společnosti císaře Viléma na podporu věd,\" jež byla jednou z nejdůležitějších a nejvýznamnějších vědeckých organizací 20.století.\n\nOd devadesátých let 20. století máme k dispozici téměř kompletní dokumentaci o každodenní práci fyziků a matematiků. Dále je k dispozici řada dalších průkazných archivních materiálů, které vedly k vyvrácení a reinterpretaci uvedené legendy o Heisenbergovi a činnosti celé skupiny. Mezi jeho členy patřili např. Otto Hahn, Max von Laue, Philipp Lenard, Walther Gerlach, Kurt Diebner, Abraham Ezau, Klaus Clusius, Walther Bothe, Erich Bagge a mnoho dalších vynikajících vědců. Velkolepý projekt byl zahájen v dubnu 1939 a poté byl přeorganizován 1. září 1939 ( tzv.druhý uranverein). Když v prosinci 1938 Otto Hahn a Fritz Strassmann za přispění Lise Meittnerové dokázali, že atomy uranu lze rozštěpit jejich bombardováním neutrony, představoval Uranový spolek absolutní světovou špičku. Projekt byl původně rozdělen do devíti fyzikálních ústavů a jejich cíle byly rozděleny do třech oblastí - jaderný reaktor, uran s těžkou vodou a obohacování uranu. Heisenberg byl ředitelem Ústavu teoretické fyziky na univerzitě v Lipsku až do léta 1942 a byl jednou z největších vědeckých kapacit celého projektu. V počátku se zabýval zejména separaci izotopů a měření jaderných konstant. (cca 7 fyziků a fyzikálních chemiků). Byla to však jen jedna část celého rozsáhlého německého \"atomového klubu\". \n\nPod vedením Heisenberga byl v Lipsku sestaven pravděpodobně první funkční pokusný jaderný reaktor na světě. Koule vyplněná uranem, parafinem a těžkou vodou, v níž skutečně docházelo k omezenému jadernému štěpení. V červnu 1942 však reaktor z dosud neobjasněných příčin explodoval. Později v Berlíně vznikl nový reaktor, kde už měla probíhat skutečná řízená řetězová jaderná reakce. O tomto objevu se po válce ovšem velmi dlouho mlčelo. Dne 4. června 1942 byl Heisenberg povolán jako \"vedoucí projektu\", aby podal zprávu ministrovi průmyslu Albertovi Speerovi  o výsledcích výzkumu k rozvoji jaderných zbraní. Heisenberg konstatoval, že bomba nemůže být postavena před rokem 1945 a bude vyžadovat značné finanční výdaje i mnoho dalších kvalifikovaných pracovních sil.\n\nOd 9. června 1942 došlo rozhodnutím Alberta Speera a Adolfa Hitlera k revizi cílů výzkumu uranového spolku. Uranový projekt měl pokračovat v oblasti využití jeho tepelné energie. Od 1. července 1942 byl Heisenberg jmenován ředitelem fyzikálního institutu císaře Viléma (\"Kaiser-Wilhelm Institut für Physik) a o\"d února 1943 byl jmenován ředitelem ústavu teoretické fyziky v Berlíně. V dubnu téhož roku byl zvolen členem Pruské akademie věd.\n\nNebyl to přímo Heisenberg, kdo vedl od počátku hlavní část vývoje jaderné zbraně. Mnohem větší nadšení pro atomovou bombu projevil fyzik, vynálezce a politik Wilhelm Ohnesorge, který se ve Třetí říši stal ministrem poštovních úřadů. Když Hitlerovi líčil skvělé možnosti nové zbraně, ten mu odpověděl: \"\"To by mi tak ještě scházelo - aby atomovou bombu vynalezl můj ministr pošt !\"\" Ohnesorge angažoval schopného fyzika a technika barona Manfreda von Ardenneho, vynálezce elektronového mikroskopu. Ten dal dohromady výzkumný tým, jehož největší hvězdou se od roku 1940 stal rakouský fyzik Fritz Houtermans. Skupina stavěla výkonný urychlovač částic a pravděpodobně pokračovala i ve vývoji lipského reaktoru. Čeho všeho dosáhli, není příliš jasné, protože Rusové po válce von Ardenneho i s celým jeho institutem přestěhovali na Krym. Kolem jejich aktivit je dodnes mnoho nejasného a ledacos stále ještě přísně tajného. Jiné skupiny usilovaly o bombu v rámci armády nebo jednotek SS. O nich se toho ví dodnes vůbec nejméně.\n\nJedním z nejmocnějších a nejvlivnějších jaderných fyziků v nacistickém Německu, byl zejména Erich Schumann. Byl ředitelem katedry fyziky II na Rýnské univerzitě Fridricha Viléma v Bonnu. Byl také vedoucím výzkumného oddělení HWA, náměstkem ministra vědy oddělení OKW a  zplnomocněnec pro vysoce výbušné látky. Společně s Kurtem Diebnerem měl po celou dobu projektu větší kontrolu nad výzkumem jaderného štěpení, než měl Walther Bothe, Klaus Clusius, Otto Hahn, Paul Harteck nebo Werner Heisenberg.\n\nV roce 1997 umožnila Společnost Maxe Plancka badatelům ničím nerušený a nadále už necenzurovaný přístup k veškerým archivním dokumentům. Tak započal komplexní výzkum vědeckých aktivit nejen tohoto sdružení. \"\"Pro dokreslení můžeme uvést, že Heisenberg byl jedním z těch, kdo působil po válce v tzv. denacifikačním procesu a určitým způsobem rehabilitoval i vědce, kteří byli přesvědčení nacisté.\"\" Nejnovější publikací k uvedenému tématu je rozsáhlá a fundovaná kniha šestnácti historiků vědy s názvem - \"Společnost císaře Viléma za národního socialismu (2009).\"\n\nMark Walker, jeden z autorů publikace, uvádí, že se v roce 2004 z ruských archivů podařilo získat překvapivě klíčové a doslova skandální důkazy. Dokumenty byly zabaveny v německých ústavech na konci války sovětskou NKVD a celá desetiletí o nich nevěděli ani spojenci. Tyto archivní materiály mimo jiné potvrzují, že jaderní vědci včetně Heisenberga výzkum nijak nebrzdili ani nesabotovali. Skutečnost je bohužel přesně opačná. \"\"Na sestrojení jaderného reaktoru a přípravě nukleární zbraně (především skrze plutoniovou alternativu), naopak až do svého zadržení na konci války intenzívně a úporně pracovali. Nejnovější výzkumy tedy dosvědčují, že fyzici s nacisty, kteří považovali kvantovou teorii za příliš formální , nepraktickou a židovskou, aktivně kolaborovali.\" \"\n\nDo celkového obrazu o činnosti Heisenberga, nám však podle Walkera zbývá doplnit ještě jeden důležitý a stále chybějící dokument. Týká se propočtu kritického množství štěpného materiálu potřebného k sestrojení uranové a plutoniové bomby. Na konci vývoje měla být tzv. \" \"špinavá jaderná bomba\"\". \"V\" \"dokumentech Heisenbergovy skupiny se zachoval pouze nákres takového zařízení, jehož hmotnost a rozměry přesně odpovídaly parametrům rakety V-2.\" Skutečných příčin, proč k jaderné zbrani Němci nakonec nedospěli, je patrně víc. Rozhodující byl zřejmě Hitlerův nezájem. Podle některých výpovědí se bomby bál ze stejných důvodů, proč nechtěl jiné zbraně hromadného ničení (např. chemické a bakteriologické). Hitler údajně řekl roku 1944 Otto Skorzenymu : \"\"Jako odpověď na první bombu, by přišla druhá a lidstvo by bylo nuceno se vydat na cestu k vyhubení,\"\" S jiným zdůvodněním přišel Albert Speer, ministr zbrojního průmyslu na Norimberském procesu. Podle něj chtěl Hitler v zimě 1941-42 vědět, jestli je možné bombu připravit během tři čtvrtě roku. Když obdržel zápornou odpověď, ztratil Hitler o tuto \"superzbraň\" zájem.\n\n1. května 1945 byl Werner Heisenberg společně s dalšími devíti vědci uranového spolku zatčen spojenci ve známé operaci Epsilon. Poté byli vědci internováni až do ledna 1946 ve Farm Hall v Anglii . Během tohoto období byli vědci odposloucháváni, aby se zjistilo jak blízko bylo Německo k sestavení jaderné zbraně.\n\nV říjnu 1945 se objevila zpráva od maršála Žukova určená Stalinovi. V listě má být uvedeno: \"\"Na základě námi shromážděného materiálu je možné dospět k závěru, že Němci dosáhli na poli jaderné energie dobrých výsledků v oblasti teoretického i praktického výzkumu, včetně využití jaderné energie ke stavbě atomové bomby. \"\" Na stavu věci se tedy na základě Žukovova dokladu v podstatě nic zásadního nemění: \"Třetí říše neměla nikdy průmyslové kapacity k vyprodukování Plutonia 239 nebo dokonce vysoce obohaceného uranu 235 v množství postačujícím pro nukleární zbraně.\"\"\n„\"Ve skutečnosti byl způsob, jímž Bohr uvažoval o atomických fenoménech už od roku 1912, vždy něčím prostředkujícím mezi fyzikou a filosofií.\"“\n\n\"„Expert je někdo, kdo zná některé nejhorší chyby, které je možné udělat v jeho oboru, a ví, jak se jim vyhnout.“\"\n\n\"„Ideje nejsou zodpovědné za to, co z nich lidé udělají.“\"\n\n\"„V diktatuře mohou klást aktivní odpor jen lidé, kteří zdánlivě s režimem spolupracují. Kdo se proti němu vysloví veřejně, ztrácí příležitost k jakémukoliv účinnému odporu.“\"\n\n\"„V létě 1939 mohlo ještě dvanáct lidí zabránit výrobě atomových bomb – kdyby se navzájem dohodli.“\"\n\n„\"Nejsmutnější kapitolou moderní fyziky je a zůstává Dirakova teorie… Dirakovu teorii považuji za … učený brak, který nikdo nemůže brát vážně.“\" (1930)\n\n\n\n"}
{"id": "109535", "url": "https://cs.wikipedia.org/wiki?curid=109535", "title": "Nui", "text": "Nui\n\nNui je jednou z devíti oblastí (tři z nich se skládají z jednoho ostrova, šest jsou atoly složené z několika ostrovů) ostrovního státu Tuvalu v Tichém oceánu.\nPři sčítání v roce 2002 mělo 548 obyvatel.\n\nNui se skládá z nejméně 21 ostrovů: Fenua Tapu, Meang, Motupuakaka, Pakantou, Piliaieve, Pongalei, Talalolae, Tokinivae, Unimai a nejméně 12 dalších malých ostrovů. Největším je na severovýchodě ležící Fenua Tapu, který je obydlený. Je na něm vesnice s dvěma čtvrtěmi, Fenua Tapu a Tanrake.\n\nLidé na Nui hovoří tuvalštinou, oficiálním jazykem Tuvalu a gilbertštinou (jazyk Kiribati), protože první obyvatelé přišli na Nui z Kiribati.\n\nSouostroví Tuvalu se rozhodlo zvýšit příjmy prodejem svých poštovních známek na filatelistických trzích. Proto vydávalo známky (státní ceniny) platící na všech svých částech a také pro každý větší ostrov zvlášť. Od roku 1984 tedy existují známky s označením NUI – TUVALU.\n"}
{"id": "109537", "url": "https://cs.wikipedia.org/wiki?curid=109537", "title": "Bazilišek zelený", "text": "Bazilišek zelený\n\nBazilišek zelený (\"Basiliscus plumifrons\") je ještěr z čeledi leguánovitých.\n\nMá dlouhé zadní nohy s velmi dlouhými prsty, dlouhý tenký ocas a na hlavě a na hřbetě vysoký hřeben. Je jasně zelený, nepravidelně světle modře či bíle skvrnitý. Dospělí jedinci dorůstají až 80 cm, z čehož dvě třetiny připadají na ocas.\nBazilišci skvěle běhají po souši, šplhají po stromech a jsou výbornými plavci. Dorozumívají se navzájem kýváním hlavy. Jsou to zvířata společenská, avšak samci jsou vysoce teritoriální a svoje území si hájí bojem.\n\nVyskytuje se v křovinách a nízkém stromoví, poblíž sladkých vod (řeky, jezera) v oblastech Jižní Ameriky od Guatemaly až po Kostariku.\n\nJeho potravu tvoří převážně plody a hmyz, nepohrdne však ani malými vodními obratlovci nebo myšími mláďaty.\n\nSamice naklade 4 až 17 vajec, inkubace trvá 50-75 dní a probíhá při teplotách 27-30 stupňů.\n\nV případě nebezpečí prchá rychlým během po zadních nohou, rovnováhu udržuje pomocí ocasu. Dokáže vyvinout rychlost i přes 10 km/h a na kratší vzdálenost je schopen běžet po vodní hladině, kvůli tomu se mu také někdy přezdívá Ježíšova ještěrka.\n\nSpolu s leguánem zeleným jsou velmi oblíbení mezi chovateli.\n\n\n"}
{"id": "109539", "url": "https://cs.wikipedia.org/wiki?curid=109539", "title": "Albany County (New York)", "text": "Albany County (New York)\n\nAlbany je okres (county) státu New York, jeho sídelním městem je hlavní město státu Albany.\n\nOkres byl poprvé osídlen v roce 1624 Holandskou Západoindickou společností (Dutch West Indies Company). Angličané převzali správu nad územím v roce 1664 a okres Albany vznikl jako správní jednotka v roce 1683.\n\nOkres Albany má rozlohu 1380 km². V roce 2010 zde žilo 304 204 obyvatel (v roce 2000 jich bylo 294 565. Podíl žen na celkové populaci je 52,0 %.\n"}
{"id": "109544", "url": "https://cs.wikipedia.org/wiki?curid=109544", "title": "Yahya Jammeh", "text": "Yahya Jammeh\n\nYahya (Abdul-Aziz Jemus Junkung) Jammeh (* 25. května 1965, Kanilai, Gambie) byl prezidentem Gambie v letech 1994 až 2017.\n\nYahya Jameh získal základní a střední vzdělání v rodné Gambii. Po maturitě vstoupil v roce 1984 do armády. Jako příslušník mírových sborů v hodnosti seržanta působil v Libérii. Po návratu do vlasti spolu se skupinou mladých veteránů, kteří liberijskou misi nedostali zaplacenu, svrhl v červenci roku 1994 nekrvavým, ale zjevně nepříliš předem plánovaným způsobem presidenta Dawda Jawaru.\n\nJammeh stál v čele státu nejprve jako předseda pětičlenné Armed Forces Provisional Ruling Council (Dočasná vládnoucí rada ozbrojených sil), přestál několik pokusů o své svržení, včetně snahy o převrat ze strany některých ostatních členů Rady. Uplatňoval značně autoritářský způsob vlády, zároveň však bylo patrné, že mu chybí hlubší koncepce politického programu.\n\nKapitán Jammeh (všichni členové Rady se povýšili na kapitána) se rozhodl z armády odejít (při té příležitosti byl povýšen na plukovníka), aby se ve volbách roku 1996 mohl ucházet o presidentský úřad. Ústavní podmínky pro uchazeče o úřad presidenta byly Jammehovi napsány na míru – kandidát musel být ve věku mezi 30 a 65 lety. Takováto věková hranice znemožnila kandidaturu řadě politických veteránů, kteří se mohli stát Jammehovi vážnými soupeři. Presidentské volby Jammeh skutečně vyhrál, avšak jejich poctivost byla mezinárodně zpochybňována.\nSvůj úřad obhájil ve volbách v říjnu 2001, které již byly mezinárodními pozorovateli, na rozdíl od gambijské opozice, označeny za celkem spravedlivé. Nicméně po volbách se Jammeh do značné míry vrátil k autoritativnímu způsobu vládnutí s represivním postojem vůči opozici.\n22. září 2006 byl již potřetí zvolen prezidentem, když získal 67.3% hlasů.\n\n2. prosince 2016 odstoupil z prezidentské volby, poté co jeho protikandidát Adama Barrow získal většinu hlasů. Poté, co Jammeh původně výsledky voleb uznal, rozhodl se o týden později volby prohlásit za neplatné. 18. ledna 2017, den před vypršením svého mandátu Yahya Jammeh vyhlásil devadesátidenní stav ohrožení státu, poté co regionální blok ECOWAS nevyloučil vojenskou intervenci pod vedením sousedního Senegalu. Po několika jednáních s představiteli jiných afrických států (především s nigerijským prezidentem Muhhamadem Buhari) a pod hrozbou vojenského zásahu ze zahraničí se Jammeh 21. ledna vzdal moci a odletěl z Gambie do Rovníkové Guiney.\n"}
{"id": "109553", "url": "https://cs.wikipedia.org/wiki?curid=109553", "title": "Dactyl (měsíc)", "text": "Dactyl (měsíc)\n\nDactyl (z řečtiny \"prst\") je malý měsíc obíhající kolem planetky (243) Ida v hlavním pásu planetek. 17. února 1994 ho objevila Ann Harch (členka mise Galileo) na snímcích sondy Galileo z 28. srpna 1993, když sonda na své cestě k Jupiteru zkoumala objekty v této oblasti.\n\nOběžná doba měsíce o rozměrech 1,4×1,2×1,6 km kolem planetky Ida je udávána v rozmezí 20 hodin až 1,54 dne. Průměrná vzdálenost od Idy je 90 km se sklonem 9° k rovníku planetky. Oběžná dráha měsíce zatím nebyla přesně stanovena.\n\nPůvod měsíce je nejasný, existují dvě hypotézy, které se jej snaží objasnit. Jedna předpokládá, že měsíc i planetka vznikly současně, druhá tvrdí, že měsíc byl z planetky vyražen při impaktu. Obě hypotézy však mají problémy a nedokáží přesně vysvětlit současný stav.\nDactyl představuje vůbec první objevený měsíc, který obíhá kolem planetky. Jeho objev ukončil dlouhé vědecké debaty, zda mohou mít i planetky měsíc.\n\nPůvodní označení bylo S/1993 (243) I a až poté byl pojmenován po mytologických stvořeních, která s nymfou Idou pečovala na Krétě o malého Dia.\n"}
{"id": "109558", "url": "https://cs.wikipedia.org/wiki?curid=109558", "title": "Nanumaga", "text": "Nanumaga\n\nNanumaga nebo též Nanumanga je ostrov, atol a oblast ostrovního státu Tuvalu.\n\nOstrov s rozlohou kolem 3 km² má tvar vejce. Má tři laguny, z nichž největší - Vaiatoa se skládá ze čtyř ostrovů. Rostou zde mangrovníky a suchá vegetace.\n\nNa ostrově jsou dva mysy - severní \"Te Kampapa\" a jižní \"Te Papa\".\nPři sčítání v roce 2002 zde žilo 589 obyvatel.\nNa západě ostrova jsou dvě vesnice, \"Tonga\" (308 obyvatel) a \"Tokelau\" (281 obyvatel).\n\nV roce 1986 byla na severním pobřeží dvěma potápěči pátrajícími po místní legendě „velkého podmořského domu“ objevena jeskyně pod hladinou moře více než 40 metrů hluboko ve stěně korálového útesu. Tmavá místa na stropě a stěnách a začerněné úlomky korálů ukazují na používání ohně pradávnými obyvateli.\n\nPoslední doba, kdy mohla být jeskyně obývána díky nízké hladině moře se datuje před více než 8000 lety. Dodnes předpokládaná doba osídlení Tichého oceánu je před 6000 lety.\n"}
{"id": "109559", "url": "https://cs.wikipedia.org/wiki?curid=109559", "title": "1. česká softbalová liga žen", "text": "1. česká softbalová liga žen\n\n1. česká softballová liga žen (1.ČSLŽ) je nejvyšší softballová liga žen v ČR organizovaná Českou softballovou asociací (ČSA). Tato soutěž je ČSA pořádána od roku 1993. Dříve se nejvyšší soutěž hrála pod názvem 1. národní liga žen (1.NLŽ). Od roku 2009 nese soutěž název Extraliga žen.\n\nVítěz série finálových utkání (play-off), získává pro příslušný rok titul „Mistr ČR v softballu“, putovní pohár a právo účasti v Poháru mistrů evropských zemí (PMEZ) v následujícím roce. Poražený finalista má právo účasti v Poháru vítězů pohárů (PVP).\n"}
{"id": "109560", "url": "https://cs.wikipedia.org/wiki?curid=109560", "title": "Ašóka", "text": "Ašóka\n\nAšóka (ze sanskrtu, v dévanágarí अशोक; okolo 304 př. n. l.–232 př. n. l.), v páli Asóka, byl třetí král Maurjovské říše a jeden z nejvýznamnějších panovníků v dějinách Indie. Je jedním z nejznámějších buddhistických vládců a zasloužil se o rozšíření buddhismu napříč Indickým subkontinentem i mimo něj; díky němu buddhismus zakotvil na Srí Lance, kde je dodnes převažujícím náboženstvím. O šíření buddhismu se Ašóka snažil zejména pomocí vysílání buddhistických misií a skalních nápisů informujících o dharmě, které v novodobém bádání napomohly určit hranice Maurjovské říše.\n\nAšóka byl vnukem zakladatele dynastie Maurjů Čandragupty Maurji a synem Bindusáry. Ašókovým předchůdcům se podařilo vybudovat rozsáhlou říši, která zabírala takřka celý Indický poloostrov. Ašóka po nástupu na trůn dále rozšiřoval a upevňoval postavení své říše. Po dobytí Kalingy kolem roku 260 př. n. l., kdy zemřely sta tisíce lidí, se stal buddhistou. Není zcela jasné, zda tak učinil z osobních pohnutek či čistě politických důvodů. Po své konverzi Ašóka začal s šířením buddhismu, začal navštěvovat buddhistická poutní místa jako Lumbiní či Vaišálí, kde nechal vztyčit kamenné sloupy s nápisy v písmu bráhmí, z nichž se mnohé dochovaly do dnešních dnů.\n\nKamenný sloup v Sárnáthu, který nechal Ašóka vztyčit, završovala hlavice se čtyřmi lvy stojícími na podstavci s reliéfní výzdobou. V současné době jsou tito lvi zobrazeni na státním znaku Indie a jeden z reliéfních motivů na podstavci zvaný ašókačakra (druh dharmačakry) tvoří součást indické vlajky.\n\nKrál Ašóka je v historických záznamech nazýván různými jmény. Mezi ně patří zejména Ašókavardhana a Dévánámprija Prijadaršin (v prákrtu Dévánampija Pijadasí), doslova něco jako „skýtající milý pohled“. Jako král Prijadaršin bývá označován v drtivé většině ediktů, jejichž autorství je Ašókovi připisováno. Pouze dva z těchto nápisů obsahují jméno Ašóky v jeho nesanskrtské podobě Asókó. Mezi badateli nepanuje úplná shoda, jaké bylo původní jméno krále, který je dnes znám pod jménem Ašóka, avšak většina z nich se přiklání k názoru, že jméno Prijadaršin je královský epiteton.\n\nKruté činy v prvním období Ašókovy vlády se podepsaly i na jeho občasné přezdívce Čandášóka, totiž „Ašóka Strašný“, po přijetí buddhismu je už nazýván sanskrtským výrazem Dharmášóka (v páli Dhammásóká), čili „dharmový král“. Ve skalních nápisech bývá označován také jako dévánám prija, čili „bohům milý“. Samotné jméno Ašóka znamená „prostý lítostí“ či „zármutku“ a dnes zcela převládá. Jméno Ašóka je ze sanskrtu, pálijská podoba tohoto jména zní Asóka.\n\nAšóka byl třetím panovníkem z královské dynastie Maurjů, kterou ve 2. polovině 4. století př. n. l. založil Čandragupta Maurja. Čandragupta pravděpodobně pocházel z nižší kasty vaišjů. V době jeho života území Indického poloostrova dobývaly řecké armády Alexandra Makedonského a později jeho nástupce Seleuka I. Níkátora. Podle řeckých pramenů, kde Čandragupta vystupuje pod jménem Sandrakotta, se Čandragupta pokoušel přemluvit Alexandra Makedonského, aby napadl území magadhského panovníka Dhány Nandy a učinil tak konec říše Nandovců. Alexandr však Čandraguptovy výzvy odmítl a obrátil se na pochod zpět do Řecka.\n\nČandragupta se proto se svým věrným rádcem Čánakjou rozhodli o dobytí říše Nandovců s pomocí jiných prostředků. Podařilo se jim sjednotit kmenové státy na severu Indie a s jejich pomocí porazit říši Nandů i získat zpět z rukou Řeků některá území na severozápadě Indického poloostrova. Vládcem všech dobytých území se poté stal sám Čandragupta, který za hlavní město ustanovil Patáliputru (dnešní Patnu), Čánakja se stal první ministrem. Není přesně jisté, v jakém pořadí se tyto události staly, nicméně kolem roku 317 př. n. l. byla v rukou Čandragupty již značná část Indického subkontinentu.\n\nČandragupta i jeho nástupci udržovali přátelské styky se Seleukovci. Podrobnosti ohledně správy říše a jejím rozdělení se dochovaly ve spisu \"Indika\" řeckého velvyslance Megasthenéna. Důležitým spisem, který informuje o tehdejší situaci v Maurjovské říši, je též Čánakjův spis \"Arthašástra\". Po Čandraguptově smrti se maurjovského trůnu v roce 297 př. n. l. chopil jeho syn Bindusára. Bindusára dále rozšiřoval už tak mocnou a velkou říši. Podařilo se mu posunout jižní hranice Maurjovské říše až k Maisúru a potlačit mnohá povstání proti maurjovské vládě. I za jeho vlády pravděpodobně působil na královském dvoře Čánakja jako první ministr. V pořadí třetím panovníkem, který usedl na maurjovský trůn, se stal Ašóka.\n\nExistuje velké množství pramenů, které nějakým způsobem o Ašókovi informují. Jedná se především o buddhistické spisy, zápisy z kronik, nápisy na sloupech, skalních stěnách apod. Je však těžké rozsoudit, které z těchto zpráv informují o skutečných událostech, a které nejsou založeny na pravdě. Zejména o raném období Ašókova života nejsou věrohodné prameny k dispozici. Je však jisté, že byl synem krále Bindusáry a v mladém věku ho jeho otec vyslal potlačit vzpouru do Takšašíly.\n\nLegenda praví, že Ašókova matka Subhadrángí byla bráhmanského původu a pocházela z Čampy v dnešním Biháru. Poté, co jí bylo předpovězeno, že porodí výjimečné děti, ji její otec poslal ke králi Bindusárovi. Před návštěvou krále ji však zadržely královy milenky, které v ní a její kráse viděly konkurenci a přidělily ji práci lazebnice. Po nějakém čase Subhadrángí spatřila krále jak spí na svém loži. Vzala nůžky a zastřihla mu vousy tak šikovně, že se jí král po svém probuzení zavázal splnit jakékoliv přání. Subhadrángí si tedy přála stát se jeho ženou. Když za nedlouho porodila králi syna, dala mu jméno Ašóka (čili „prostý zármutku“), což mělo symbolizovat její oproštění od dřívějšího smutku, kdy pracovala jako lazebnice.\n\nBadatelé se rozcházejí v názoru, ve kterém roce přesně se Ašóka narodil, bylo to však okolo roku 304 př. n. l. Podle tradičního vyprávění měl Ašóka původně 99 či 98 bratrů. Byl prý nevzhledný a proto jej jeho otec neměl v oblibě. Když vypuklo v Takšašíle povstání proti Maurjům, rozhodl se Bindusára vyslat tam Ašóku, aby povstání uklidnil. Mladý Ašóka se tedy s nevelkou armádou vydal do Takšašíly, kde se mu podařilo vyjednat složení zbraní nespokojené části obyvatelstva. O této události podává informaci aramejsky psaný nápis ze Sirkapu.\n\nBindusára před svým odchodem z trůnu ustanovil za svého nástupce Susíma, který se však netěšil velké oblibě. S pomocí Susímových odpůrců byl na trůn dosazen Ašóka. Krátce poté měl Ašóka všechny své bratry zavraždit. Je však pravděpodobně, že tato legenda je vymyšlená, aby skrze dřívější Ašókovu krutost lépe vynikl jeho pozdější příklon k buddhismu.\n\nPrvní skutečně doloženou historickou událostí z Ašókova života je vojenské tažení proti Kalinze. Tento státní útvar se nacházel ve východní části Indického subkontinentu (v oblasti dnešní Urísy) a byl jednou z klíčových oblastí celého poloostrova, zejména kvůli cestám do jižní Indie, které přes něj vedly. Ašóka po svém otci převzal velmi rozsáhlou říši, která v té době zabírala značnou část Indického poloostrova, a Kalinga byla jedním z mála území, které do říše Maurjů ještě nepatřily. Ašóka se proto rozhodl toto území dobýt. Stalo se tak v osmém roce jeho vlády, tedy kolem roku 260 př. n. l. 13. skalní nápis líčí tuto událost následovně:\n\nPo této krvavé bitvě měl tedy Ašóka přijmout buddhismus a stát se zastáncem jednoho z klíčových principů buddhismu – ahinsá („nenásilí“). O jeho dřívějším náboženském přesvědčení se nic neví, není však vyloučeno, že byl hinduista či džinista. Není však jasné, do jaké míry hrály v Ašókově rozhodnutí osobní sympatie a do jaké míry se na jeho přijetí dharmy podepsal politický záměr. Podle Dušana Zbavitele byla hlavním motivem Ašókovy proměny válka proti Kalinze, podle Jana Filipského ústřední roli v jeho konverzi k buddhismu hrála vnitropolitická situace Maurjovské říše. Ašókovo přijetí buddhismu se stalo námětem mnoha buddhistických vyprávění, které v prvních staletích po přelomu letopočtu daly základ původně v sanskrtu psanému spisu s názvem \"Ašókávadaná\".\n\nNení výjimkou, že se historické záznamy o Ašókovi zmiňují jako o buddhistickém mnichu. To je však velmi nepravděpodobné, řízení státu by nebylo možné skloubit s požadavky, jaké byly kladeny na řádového mnicha. Ašóka byl tedy jen laický vyznavač buddhismu (upásaka). Poté, co začal vyznávat buddhismus, začal se aktivně podílet na jeho šíření. I přes Ašókovo jasné stranění buddhismu byl k ostatním náboženstvím tolerantní.\n\nAšóka se účastnil poutí k významným buddhistickým místům. Mimo jiné navštívil i Lumbiní, místo narození prince Siddhárthy, a stal se tak prvním historicky doloženým poutníkem k tomuto místu. Podle tradičního podání Ašóka nechal shromáždit všech osm částí Buddhových ostatků, které po Buddhově parinirváně připadly různým králům, a rozdělil je do 84 000 stúp, které za tímto účelem nechal postavit po celé říši. Některé Buddhovy relikvie se prostřednictvím Ašókových vyslanců dostaly až do Thajska.\n\nV pořadí třetí buddhistický koncil, který se konal v hlavním městě Maurjovské říše Patáliputře kolem roku 250 př. n. l., měl svolat král Ašóka. Na tomto koncilu se jednalo o postavení arhata a o tzv. pěti tezích Bhadry Mahádévy. Mahádéva zastával názor, že kritéria pro rozpoznání arhata by se měla zmírnit. Velká část mnišské obce s ním však nesouhlasila a po tomto buddhistickém koncilu se mnišská obec rozštěpila i přestože se Ašóka pokoušel jejich spor uklidnit.\n\nAšóka vyslal i několik buddhistických misií. K těm nejvýznamnějším patří misie vyslané na Srí Lanku. Skupina šesti mnichů vedená Ašókovým synem Madindou vyrazila kolem roku 250 př. n. l. Na Srí Lance se misijní skupině dostalo vlídného přijetí krále Tissy, který přijal buddhismus i s celým svým dvorem a příchozím mnichům nechal vystavět klášter. Další srílanské misie se účastnila i Ašókova dcera Sanghamitta, která na Srí Lanku přinesla odnož stromu probuzení z Bódhgaji. Z odnože vyrostl strom, který je dnes nejstarší historický strom na světě. Další buddhističtí misionáři byli vysláni do Gandháry, Kašmíru, himálajských oblastí, Řecko-baktrijského království, tamilských oblastí jižní Indie a pravděpodobně i ještě dále až na území Barmy či Kyrenaiky.\n\nV Ašókových nápisech bývá pojem dharma vykládána specifickým způsobem. Dá se vyložit jako konání dobrých skutků, laskavost vůči ostatním, slitování, neubližování, nehříšnost atd. Tato skutečnost spolu s faktem, že dharma i ahinsá jsou pojmy hojně využívané i v džinismu, vedla některé badatele z konce 19. století k domněnce, že Ašóka mohl být džinista. Další textové rozbory skalních nápisů však ukázaly, že tato možnost je velmi nepravděpodobná. Ašóka pokládal šíření dharmy za natolik důležité, že sestavil zvláštní úřad, který měl dohlížet na dodržování zásad dharmy veřejností.\n\nAšóka za svůj život nechal vybudovat velké množství staveb. Mezi ně patří především sloupy, které se dodnes nachází na mnoha místech Indie i mimo ni. K nejzachovalejším sloupům patří ty v Lumbiní, Vaišálí, Biháru a Sárnáthu. Sloup v Sarnáthu byl původně zakončen hlavicí se čtyřmi lvy obrácenými vždy na jinou světovou stranu. Seděli na vysokém podstavci, jehož součástí byla vyobrazení slonů a zvláštních dharmačaker, tzv. ašókačaker se čtyřiadvaceti paprsky. Tito lvi se stali jedním ze symbolů Indie. Jsou vyobrazeni na současných indických bankovkách a tvoří ústřední motiv státního znaku Indie. Ašókačakra je vyobrazena na současné indické vlajce. Podobný sloup Ašókým sloupům je tzv. železný pilíř v Dillí, který pochází z dob guptovského krále Čandragupty II.\n\nDalším důležitým pozůstatkem z Ašókovy doby jsou jeho edikty, které byly nalezeny na různých místech Indického poloostrova na skalních stěnách či sloupech. V drtivé většině jsou psány v písmu bráhmí (jen výjimečně v písmu kharóšthí), což poskytuje důkaz toho, že Indové již v té době znali písmo, i když ještě nezapisovali literární díla. Jazykem nápisů je prákrt. Nápisy vytesané v době krále Ašóky dnes představují nejstarší dochované písemné památky v Indii a badatelům pomohly v určování územní rozlohy Maurjovské říše. Obsahem těchto nápisů jsou především vyprávění o Ašókovi či jeho činech, výklady dharmy, metody nezabíjení apod.\n\nAšóka také nechal vybudovat velké množství stúp a buddhistických klášterů. Některé z nich (nebo jejich pozůstatky) se dochovaly i do současné doby. Mezi nejznámější patří např. stúpa v Sáňčí. Stavby, které nechal Ašóka vybudovat, jsou velmi rozmanité a často jsou zdobeny rozmanitými uměleckými prvky. Hodně autorů proto zastává názor, že indické umění v historické době má své počátky v době Ašóky. V oblasti užitkových staveb se dochovaly do skal vytesané jeskynní příbytky sloužící mnichům jako obydlí.\n\nPoslední období Ašókovy vlády buddhistické texty líčí v nepříznivém světle. Ašókova moc měla být značně oslabena a podle některých textů Ašóka dokonce abdikoval a stal se buddhistickým mnichem. Tyto zprávy se však zdají značně přehnané, i když je pravděpodobné, že ke konci jeho vlády skutečně došlo k výraznému oslabení jeho vlivu.\n\nPosledním historicky doloženým činem Ašóky je vytesání skupiny skalních nápisů, které informují o nejnovějších výsledcích při šíření Buddhova učení.\n\nAšóka zanechal svým nástupcům mocnou říši, která zabírala drtivou většinu Indického poloostrova. Jeho nástupci však nadále nedokázali tak obrovskou a mocnou říši udržet a říše Maurjů začala pomalu upadat. Není přesně jisté, čím to bylo způsobeno. Někteří badatelé se přiklání k názoru, že se jednalo o důsledek stále vzrůstající revolty bráhmanské kasty proti Ašókově vyzdvihování buddhismu. Je však pravděpodobnější, že úpadek Maurjovské říše byl způsoben celkovou politicko-ekonomickou krizí. Asi jen půlstoletí po Ašókově smrti nastal konec Maurjovské říše. Poslední panovník z dynastie Maurjů král Bhadratha byl zavražděn Pušjamitrou Šungou, který tak položil základ říši Šungů. Dynastie Šungů byla nakloněna védsko-bráhmanské tradici a za její doby vlády zažil buddhismus úpadek. Ašóka bývá buddhistickými texty považován za velkého světce a buddhistu. Díky němu se stal buddhismus v Indii převládajícím náboženstvím, i když později ustoupil hinduismu a islámu.\n\nO Ašókovi bylo napsáno již několik knih. V roce 2001 vyšel bollywoodský film o Ašókovi se stejnojmenným názvem, ve kterém postavu Ašóky ztvárnil indický herec Shahrukh Khan.\n\n\n"}
{"id": "109561", "url": "https://cs.wikipedia.org/wiki?curid=109561", "title": "Pavlovův dům", "text": "Pavlovův dům\n\nPavlovův dům (: ) je cihlová trojposchoďová obytná budova stojící na okraji náměstí 9. ledna ve Volgogradu. Před druhou světovou válkou byla budova známa jako Dům odborníků. Nyní je nazván po jednom z hrdinských obránců z bitvy o Stalingrad.\n\nDům byl jedním z nejprestižnějších ve městě, před válkou ho obývali továrenští specialisté a pracovníci komunistické strany. Z vojenského hlediska měl dům nesmírnou hodnotu, protože přímo okolo něho vedla cesta k nedaleké řece Volze a z jeho oken bylo možné palbou z ručních zbraní pokrýt jedno z nejdůležitějších náměstí ve městě. To bylo hlavní příčinou toho, že velení sovětské 13. gardové střelecké divize označilo dům jako významný taktický bod a rozhodlo se jej prozkoumat. Úkolem byl pověřen Jakov Pavlov, spolu s dalšími třemi průzkumníky. V noci na 23. září 1942 pronikli do slabě bráněné budovy a zlikvidovali nepřátelské německé kulometné družstvo. Průzkumníci pak bránili dům do 3. října 1942, kdy jim přišel na pomoc zbytek jejich roty.\n\nOd 3. října do 25. listopadu (58 dní) dům bránilo v obklíčení celkem 23 sovětských vojáků, průměrně jich však bylo jen 15 bojeschopných. Budovu v přestávkách mezi boji obehnali ostnatým drátem a minami, do oken umístili kulomety, na obranu před tanky přinesli protitankové pušky a dva minomety. Dům byl pravidelně pod palbou německého dělostřelectva a minometů, několikrát ho napadlo i letectvo. Během celé doby, kdy se bojovalo, žilo ve sklepení domu několik civilistů, kteří snášeli příkoří bojů o Stalingrad spolu s obránci budovy. V rukou sovětských vojáků pak dům zůstal až do konce bitvy o Stalingrad. V plánech a mapách, které byly po kapitulaci ukořistěné německým vojskům, byl Pavlovův dům vedený jako sovětská pevnost. Na počest seržanta Pavlova dostal dům jméno „Pavlovův dům“. \n\nPavlovův dům se stal nehynoucím symbolem vytrvalosti a mužnosti obránců Stalingradu. Bráněný jen hrstkou obránců vytrval a nepadl ani v těch nejtěžších bojích do rukou nepřítele. Po válce byl částečně zrekonstruován a zakonzervován, východní část budovy, která je dnes muzeem, má podobu jako v době bojů. \n\nTento dům se stal rovněž stěžejním motivem ruského filmu Stalingrad (2013). \n\n"}
{"id": "109569", "url": "https://cs.wikipedia.org/wiki?curid=109569", "title": "Řecká kolonizace", "text": "Řecká kolonizace\n\nŘecká kolonizace probíhala ve dvou hlavních vlnách: zhruba 1100–900 a poté 754–535 př. n. l. Důvodem kolonizace bylo mj. přelidnění řeckého pobřeží, nedostatek orné půdy a potravin a potřeba ochrany obchodních cest a odbytišť.\n\nProbíhala směrem na východ, na maloasijské pobřeží. Zde byla založena města Efez, Mílétos (údajně v roce 1053 př. n. l.), Halikarnássos, Pergamon, Milas, Keramos a další. Řecké obyvatelstvo se na maloasijském pobřeží udrželo 3000 let, ale roku 1922 bylo vyhnáno.\n\nMěsto, odkud kolonisté odešli, bylo pro novou osadu ve vztahu metropole. Nová osada sice vystupovala jako samostatná polis, ale s metropolí byly okamžitě navázány obchodní styky, zůstávaly rodinné vazby. I další generace si uvědomovaly kulturní a náboženskou blízkost.\n\nTzv. „Velká kolonizace“ již probíhala v celém Středomoří i v oblasti Černého moře. Datuje se zhruba mezi lety 755–535 př.n.l. Řecká města tehdy kolonizovala oblasti jako jižní Galie (založení Marseille), jižní Itálii a Sicílie (Velké Řecko), Kyrenaiku a Černé moře (Tauris, Kolchis). Existovaly dva typy kolonií: \"apoikiai\" a \"emporia\". První byly městské státy samy o sobě, druhé jen řecké obchodní kolonie.\n\nVelká kolonizace byla nejvýznamnějším projevem hospodářského, sociálního i kulturního rozvoje Řecka v archaickém období. Důvodem osídlování dalších oblastí v raném období kolonizace bylo hlavně hledání nové zemědělské půdy, neboť převážně hornaté Řecko neposkytovalo možnost obživy relativnímu přebytku obyvatel. K odchodu ovšem řadu lidí přiměly též zostřené sociální konflikty provázející formování městských států. V koloniích se brzy začala rozvíjet řemeslná výroba i obchod jak s místním obyvatelstvem, tak s mateřským Řeckem. Každá nově založená kolonie byla samostatným, nezávislým městským státem (polis), který s mateřskou obcí – metropolí – měl společné většinou jen kulty a náboženství. I kolonisté mohli zakládat další kolonie, což se také často dělo.\n\nKolonizace však nebyla pouhým přesídlováním. Přinesla i nové kontakty s kmeny a oblastmi do té doby nepoznanými, jinými náboženskými představami a koneckonců i poznávání sebe sama, uvědomování si své příslušnosti ke stejné jazykové a kulturní oblasti, tj. uvědomování si svého \"helénství\" (tj. příslušnosti k společnosti Řeků). Kolonizace a styk s odlišnými kulturami vytvořily i příznivé podmínky k pozdějšímu vzniku přírodní filosofie v Malé Asii a daly impuls k základům vědeckého poznávání světa, na jehož počátku stojí systematizace zajímavých problémů.\n\nNa jednu stranu podpořila kolonizace Středozemí šíření helénismu a rozmach řeckého obchodu. Na druhé straně došlo k přílivu levného zboží a potravin na řeckou pevninu a masové upadání obyvatelstva řeckých polis do dlužního otroctví, což vedlo ke zvětšování sociálního napětí.\n\n\n"}
{"id": "109582", "url": "https://cs.wikipedia.org/wiki?curid=109582", "title": "Frýdlantská výšina", "text": "Frýdlantská výšina\n\nFrýdlantská výšina je 399,1 metrů vysoký kopec nad městem Frýdlant v okrese Liberec. Kopec je také znám jako Resselův kopec () nebo jako U Rozhledny. Od roku 1907 na něm stojí 21 metrů vysoká cihlová rozhledna a odpočinkový areál.\n\nPrvní rozhlednu otevřel 6. června 1890 frýdlantský Okrášlovací spolek. Šlo o 14 metrů vysokou dřevěnou věž krytou po celém obvodu. Jejím stavitelem byl místní podnikatel v oboru truhlářství Josef Haupt. Ten se také později stal předsedou spolku a jeho pamětní deska se dodnes nachází na stěně rozhledny (je viditelná jen z přistavěné klubovny). Tato věž však musela být na jaře 1906 pro celkovou zchátralost vlivem povětrnostních podmínek stržena.\n\nJiž 17. května 1906 byl položen základní kámen nové rozhledny – tentokrát z pálených cihel a žulových kvádrů. Postavila ji firma Appel&Hampel za částku necelých 9000 korun, z čehož 1000 korun složil stavitel Antonín Dressler, kterého připomíná tabulka na západní straně věže a po kterém byla rozhledna nazvána Dresslerova výšina. Rozhledna včetně přistavěného pohostinství byla slavnostně otevřena 30. dubna 1907.\n\nDne 2. května 1940 byla správa rozhledny převedena na Německý horský spolek pro Ještědské a Jizerské hory. Po roce 1945 pohostinství nefungovalo, rozhledna byla neudržována a chátrala, přesto však zůstávala přístupná a to až do roku 1958, kdy byla nad podlažním platem stavebně upravena, zastřešena a používána jako lokální převaděč televizního signálu. Do zděné budovy někdejšího pohostinství pak bylo umístěno zařízení pro navigaci dopravních letadel.\n\nTelekomunikační systémy byly roku 1979 přeneseny na novou ocelovou věž a na jaře roku 1980 byla rozhledna i zchátralé budovy předány frýdlantským městským národním výborem TJ Slovan Frýdlant. Tělovýchovná jednota je dala do užívání svému turistickému odboru, který ji znovu zpřístupnil 6. listopadu 1982. V roce 1992 se odbor KČT ve Frýdlantě registroval na MV ČR jako samostatný Klub turistů Frýdlant (KTF) a uzavřel smlouvu s TJ Slovan Frýdlant o dlouhodobém pronájmu celého areálu „U rozhledny“.\n\nNa rozhlednu vede sto schodů. Kvůli vzrostlým stromům a nízké nadmořské výšce je rozhled z ní omezen, přesto lze vidět velkou část Jizerských hor a masiv Smrku, celé město Frýdlant i se zámkem, Ještěd, Lužické hory a polské povrchové doly. Rozhledna se nazývá buď prostě jako Frýdlantská rozhledna nebo Frýdlantská výšina.\n"}
{"id": "109583", "url": "https://cs.wikipedia.org/wiki?curid=109583", "title": "Pohlavní buňka", "text": "Pohlavní buňka\n\nPohlavní buňka, neboli gameta (z řec. \"γαμετης\"), je zvláštní typ buňky, jejímž úkolem je umožnit vznik nového jedince v procesu pohlavního rozmnožování.\n\nGamety vznikají procesem redukčního dělení gametocytů, při kterém se snižuje počet chromozómových sad na polovinu, bývají tedy nejčastěji haploidní, obsahují jen jednu sadu (protože většina organismů, které tvoří gamety, mají sady dvě). Obvykle je ke vzniku nového jedince potřebné oplození, splynutí dvou gamet opačného pohlaví. Tak vznikne diploidní zygota, která se může dále vyvíjet. Existují ale i výjimky, kdy se může dále dělit i neoplozená pohlavní buňka (viz parthenogeneze u hmyzu a rostlin nebo vzácnější androgeneze)\n\nGamety bývají rozlišené podle pohlaví: samičí pohlavní buňka bývá větší, nepohyblivá a nazývá se vajíčko (ovum), samčí gamety jsou menší a mohou být opatřené jedním nebo více bičíky, takže jsou pohyblivé a mohou se aktivně dostávat k vajíčku. Bičíkaté samčí gamety se nazývají spermie, nalezneme je u všech živočichů i u některých rostlin (mechorosty). U semenných rostlin je samičí gametou vaječná buňka (oosféra) a samčími gametami jsou spermatické buňky pylové láčky. Vajíčko a pylové zrno odpovídají výtrusům.\n\nNěkteré organismy mohou tvořit jak samčí, tak samičí gamety (hermafroditi u živočichů, jednodomé rostliny), jiné mají pohlaví oddělené a jedinec může tvořit jen samčí nebo jen samičí gamety. Živočichové s odděleným pohlavím se nazývají gonochoristé, rostliny pak označujeme jako dvoudomé.\n\nGamety živočichů se tvoří v gonádách, u rostlin, pohlavně se rozmnožujících hub a některých dalších organismů v gametangiích. Samičí gametangia jsou někdy nazývána archegonia (zárodečníky), samčí antheridia (pelatky).\n"}
{"id": "109586", "url": "https://cs.wikipedia.org/wiki?curid=109586", "title": "Mikuláš z Husi", "text": "Mikuláš z Husi\n\nMikuláš z Husi, původně Mikuláš z Pístného (kolem 1375 – 24. prosince 1420 Praha) byl český zeman a husitský válečník. Patřil k prvním hejtmanům Tábora, účastnil se řady bojů počátku husitských válek, ale již v druhém roce jejich trvání zemřel následkem tragické nehody.\n\nPrvní zmínka o něm pochází z roku 1389. V roce 1406 byl králem Václavem IV. dosazen na hrad Hus jako dědičný purkrabí. Od roku 1415 se začal psát \"z Husi a Čichtic\". V tehdy vzniklých náboženských sporech podporoval stranu pod obojí. V červenci 1419, když Václav IV. navštívil kostel sv. Apolináře, předstoupil Mikuláš před krále a žádal ho veřejně, aby připustil svobodu přijímání pod obojí. Václav IV. se žádosti zalekl a vypověděl Mikuláše z Prahy, ten uposlechl, ale pořádal na horách velká setkání lidu a počal pomýšlet na organizaci lidu k brannému odporu.\n\nKrátce po smrti Václava IV. se vrátil do Prahy. V čele lidu vedl útok na Malou Stranu (4. listopadu 1419). Po příměří mezi královnou Žofií a Čeňkem z Vartenberka uzavřeném 13. listopadu opustil Prahu a obsadil Zelenou Horu u Nepomuku a nazval jí horou Olivetskou. Protože ji však nemohl uhájit proti panu Bohuslavovi ze Švamberka, ustoupil do Tábora, kde byl zvolen za prvního ze čtyř hejtmanů. Když se Pražané obrátili na Tábor o pomoc, vtrhl Mikuláš se Žižkou do Prahy. Díky zprávě, že Oldřich II. z Rožmberka oblehl Tábor, vydal se ihned se 350 jezdci k Táboru, smluvil se s posádkou města a dne 30. června 1420 Oldřicha napadl a krvavě porazil. Nato s málo jezdci (30-40) spěchal pomoci Pražanům a Žižkovi, kteří obléhali Vyšehrad. Obsadil ostrůvek ve Vltavě proti Podolí. Zmařil tak Zikmundův úmysl zásobovat Vyšehrad po vodě. Poté se pevným ležením usadil na Pankráci, kde 1. listopadu přispěl k porážce křižáckého vojska.\n\nPo vítězství se však rozdělili Pražané i Žižka a když 14. listopadu po dohodě stran bylo ustanoveno požádat zvláštním poselstvím polského krále Vladislava, aby přijal korunu českou, odpíral Mikuláš tvrdě, že úmyslem Táborů je, aby zvolen byl za krále Čech. Pravděpodobně doufal, že by mohl být zvolen on sám. Protože v tomto bodě nedošlo k dohodě a tím, že strany učinily mezi sebou také narovnání ve věcech náboženských, čímž se postavily proti novotám táborských kněží, odjel 17. listopadu k vojsku před Popovice a po jejich dobytí ke hradu Leštnu. Když 19. listopadu obec staroměstská a po ní i novoměstská odňala úřad konšelský táborským přívržencům, uzavřel Mikuláš s posádkou v Leštně příměří a dal se do obléhání Říčan a vyzval Pražany, aby mu vyslali pomoc. Odjel do Prahy a žádal po konšelích, aby dle někdejší smlouvy brány a věže městské byly střeženy společně od Pražanů a Táborů. Konšelé, kteří poznali jeho záměry, nepřistoupili k této smlouvě a po dobytí Říčan svolali do Prahy sjezd panstva a duchovenstva obou stran, aby urovnali vzniklé sváry. Dne 10. prosince, když se všichni dohodli, aby se spory o víru dále řešily v domě Petra Zmrzlíka ze Svojšína, vystrojili konšelé oběd na Staroměstské radnici. Pozvali k němu tehdejší osobnosti, mezi nimi i Žižku a Mikuláše. Mikuláš však odepřel přijít, protože by ho prý na radnici mohli zabít. Téhož dne Prahu opustil, přísahaje, že se nikdy více nevrátí. Když však přijel s družinou k můstku přes Botič, splašil se jeho kůň a Mikuláš spadl a vážně se zranil. Byl donesen do domu Oldřicha z Rožmberka, kterého se dříve zmocnil, a na Vánoce 24. prosince 1420 zemřel.\n\n\n"}
{"id": "109589", "url": "https://cs.wikipedia.org/wiki?curid=109589", "title": "Peršané", "text": "Peršané\n\nPeršané byli původně západoíránské etnikum v oblasti severně od Perského zálivu, v tzv. Persidě (dnešní íránská provincie Fárs). Dnes se tímto termínem označují lidé íránského původu hovořící perštinou (fársí) a žijící v Íránu. Ve střední Asii hovoří mimoto persky Tádžikové, v Afghánistánu je variantou perštiny dárí. Arabové nazývají Peršany výrazem \"Adžam\", což znamená Nearabové. V průběhu dějin převzali Peršané mnohé prvky od Arabů a Turků, aniž by tím ovšem jejich identita byla dotčena.\n\nV historických pramenech jsou Peršané poprvé zmíněni asi roku 844 př. n. l. jako obyvatelé země \"Parsua\", lokalizované poblíž Urmijského jezera, odtud se přesunuli do dnešního Fársu, kolem roku 700 př. n. l. se zde etablovali jako dominantní etnikum, zůstali však závislí na Médech a Asýrii. Teprve Kýros II. z dynastie Achaimenovců položil v 6. století př. n. l. základy samostatné mocné říše.\n\nNábožensky jsou dnešní Peršané šíitskými muslimy, vzácně sunnity, zarathuštrovci, vyznavači bahá'í či křesťany. Peršané tvoří zhruba 50% obyvatel Íránu a jsou nejdůležitější národnostní skupinou v tomto rozlehlém státě – politicky i kulturně.\n\n\n"}
{"id": "109590", "url": "https://cs.wikipedia.org/wiki?curid=109590", "title": "Seznam nejvyšších staveb světa", "text": "Seznam nejvyšších staveb světa\n\nNásledující seznamy obsahují nejvyšší stavby světa podle různých kritérií. Stavby psané kurzívou a bíle podbarvené již nestojí.\n\nTento seznam obsahuje osm nejvyšších staveb světa. Další nejsou uváděny, protože již delší dobu je v USA stanoven limit maximální výšky 2 000 stop (asi 609,6 metru) a staveb přesně této výšky je přes dvacet jedna.\n\nToto je seznam volně stojících staveb světa vyšších než 450 metrů. Do výšky jsou započítána i případná vysílací zařízení na vrcholu budov.\n\nDo postavení Empire State Building se tabulka shoduje s tabulkou staveb (viz výše).\n\n"}
{"id": "109599", "url": "https://cs.wikipedia.org/wiki?curid=109599", "title": "Rosomák sibiřský", "text": "Rosomák sibiřský\n\nRosomák sibiřský (\"Gulo gulo\") je největší suchozemský člen čeledi lasicovitých. Jedná se o silného masožravce, který připomíná spíše malého medvěda, nežli ostatní lasicovité. Má reputaci zuřivého a silného zvířete, jeho schopnost ulovit mnohem většího živočicha je i zdokumentována. Ačkoliv jde spíše o samotářské zvíře, příbuzní rosomáci mohou dlouhodobě žít ve vzájemné blízkosti. Živí se širokou škálou živočichů a mršinami.\n\nRosomák obývá především území tajgy a tundry severní polokoule, nejvíce jedinců se vyskytuje v severní Kanadě, na Aljašce, v severských státech Evropy, v západním Rusku a na Sibiři. Počty rosomáků zažívají stálý pokles od začátku 19. století, jelikož musí čelit pytlákům a úbytku a fragmentaci jejich životního prostředí, a to především v jižní části jejich evropského rozšíření, odkud v podstatě vymizel. V Severní Americe a Asii je situace o něco lepší. IUCN řadí tuto šelmy mezi druhy málo dotčené.\n\nV rámci druhu \"Gulo gulo\" existuje jasné rozdělení mezi dvěma poddruhy: eurasijský \"Gulo gulo gulo\" a americký \"Gulo gulo luscus\". Někteří zoologové pak popsali další čtyři severoamerické poddruhy, mezi které patří \"Gulo gulo vancouverensis\", jehož rozšíření je omezeno na Vancouverův ostrov, a \"Gulo gulo katschemakensis\", který se vyskytuje pouze na Kenajském poloostrově, dále pak \"Gulo gulo albus\" a \"Gulo gulo luteus\". Nejnověji přijatá taxonomie však rozpoznává buď pouze dva kontinentální poddruhy, nebo holarktický druh \"Gulo gulo\" bez poddruhů.\n\nNedávno nalezené genetické důkazy ukazují, že všechny severoamerické poddruhy rosomáků pocházejí z jednoho předchůdce, který pravděpodobně opustil interkontinentální most, místo nějž dnes existuje Beringův průliv, při poslední době ledové a pokračoval rychle na jih, avšak tato teorie je díky obtížnému sběru vzorků v extrémně vyčerpané jižní části rozšíření rosomáka velice nejistá.\n\nDo rodu \"Gulo\" je řazen ještě vyhynulý †\"Gulo schlosseri\". \n\nGenetické důkazy prokazují, že nejbližšími příbuznými rosomáků jsou hyrare a kuna, jejichž předchůdci pochází z Eurasie. Rosomáci jsou pravděpodobně vývojově nejbližší kunám rodu \"Martes\" a \"Hyrare\", ale oddělili se již v miocénu, což někdy vědce vede k řazení rosomáků spolu s jejich předky do zvláštní podčeledi \"Guloninae\". Předky rosomáků budou zřejmě \"Iberictis\", miocénní \"Proputorius\" a spodně pliocénní \"Plesiogulo (Perunium)\".\n\nAnatomicky se jedná o silné a svalnaté zvíře s krátkýma nohama, širokou kulatou hlavou, malýma očima, krátkýma kulatýma ušima, připomínající spíše medvěda než ostatní členy čeledi lasicovitých. Přestože má krátké nohy, může se díky svým velkým pětiprstým tlapám a správnému postoji pohybovat i v hlubokém sněhu.\n\nDospělý rosomák dosahuje velikosti středně velkého psa. Je 65 až 107 centimetrů dlouhý, jeho ocas měří 17 až 26 centimetrů a jeho váha dosahuje 6 až 25 kilogramů (nejčastěji 10-18 kg), i když výjimečně velcí samci mohou vážit přes 30 kilogramů. Samci jsou zhruba o 10 % větší a 30 % těžší než samice. Rosomákova výška je 30 až 45 centimetrů. Jedná se o největšího suchozemského zástupce čeledi lasicovitých, z celé čeledi jsou větší pouze vydra mořská a vydra obrovská.\n\nRosomáci mají silnou tmavou mastnou srst, která je hydrofobní, a tak je mrazuvzdorná. To vedlo k tradiční oblíbenosti kožešiny z rosomáků mezi lovci a pytláky, kteří ji používali jako přikrývky nebo materiál k výrobě větrovek do arktických podmínek. U některých jedinců je jasně viditelná stříbřitá obličejová maska, od ramene pak vede až k huňatému ocasu bledý hnědožlutý pruh. Někdy mají dobře viditelné bílé vrstvy srsti v oblasti hrdla a hrudi.\n\nStejně jako mnoho dalších lasicovitých, i rosomák používá své anální žlázy ke značkování teritoria a sexuálnímu vábení. Pronikavý zápach vysloužil rosomákovi mnohé přezdívky, jako „tchoří medvěd“ nebo „zlá kočka“. Dále mají v zadní části úst speciální stoličku, která je otočena o 90 stupňů směrem dovnitř. To rosomákům umožňuje zpracovat zmrzlou potravu. Zubní vzorec rosomáka je I 3/3, C 1/1, P 4/4, M 1/2, celkem tedy 38 zubů. Stisk čelistí je extrémně silný, srovnatelný s hyenou skvrnitou, a dovoluje drtit kosti velkých kopytníků.\n\nRosomák je silný a všestranný predátor i mrchožrout. Mezi jeho kořist patří i velká zvířata a bylo zaznamenáno, že rosomák ulovil i jelena mnohokrát většího, než je on sám. Hlavními zdroji potravy jsou však urzoni, veverky, bobři, svišťové, králíci, hraboši, myši, rejskovití, lumíci, sobi polární, srnci obecní, jelenci běloocasí, jelenci ušatí, ovce, losi evropští a wapitiové. Občas ukořistí i menší predátory, jako například kuny, norky, lišky, rysy kanadské, mustely, rysy ostrovidy nebo mláďata kojotů a vlků. Často loví živá zvířata, která nejsou obtížnou kořistí, včetně zvířat chycených do pastí, novorozená mláďata nebo dospělé jeleny, losy či soby, kteří jsou omezeni hlubokým sněhem. Někdy dodávají potravě rozmanitost ptačí, především husí, vejce, kořínky, semínka, larvy hmyzu a plody. Velkou část potravy rosomáků představují mršiny, na kterých jsou téměř závislí v zimě a časně zjara. Mršinu mohou najít sami, vyčkat až ji jiný predátor, jako vlčí smečka, opustí, nebo predátora od mršiny zaženou. Ať už jí živé zvíře nebo mršinu, jeho styl stravování je dychtivý, což mu vyneslo přezdívku „nenasyta“, která také tvoří základ jeho vědeckého jména.\n\nRosomáci obývající Eurasii jsou daleko aktivnějšími lovci než jejich severoameričtí příbuzní. Možná za to můžou řidší populace konkurenčních predátorů, takže se nesmí rosomák spoléhat na to, že některému predátorovi kořist ukradne. Často požírají mršiny opuštěné smečkou vlků, takže změny počtu vlků mohou zavinit změny počtu rosomáků. Evropští rosomáci mohou také jíst rostliny.\n\nDíky silným čelistem, ostrým drápům a odolné srsti je rosomák, podobně jako ostatní lasicovití, velice silný na zvíře své velikosti. Svou kořist může po ulovení bránit před většími i početnějšími predátory. Existuje minimálně jeden zdokumentovaný případ pokusu 5,4 kilogramu vážícího rosomáka o krádež kořisti zhruba 200 kilogramů těžkému medvědu baribalovi. V tomto případě však baribal nedal rosomákovi žádnou šanci na přežití. V jiném případě však rosomák, také vážící okolo 5 kilogramů, přemohl v souboji ledního medvěda. Zatímco rosomákům se daří lépe nacházet mršiny než vlkům, příchod vlků do teritoria rosomáka někdy vede k vymizení rosomáka z dané oblasti. Obecně jsou vlci nejen konkurenty ale i nejdůležitějšími predátory rosomáků, i když občas můžou padnout za oběť i medvědům a výjimečně též pumám a orlům (většinou jde o mladé nezkušené jedince).\n\nÚspěšní samci tvoří celoživotní vztahy se 2 až 3 samicemi, které příležitostně navštěvují, zatímco ostatní samci přežívají bez družky. Dobou družení je léto, ale samotné zasazení embrya do dělohy probíhá až na začátku zimy, čímž je odložen vývoj plodu. Pokud nemají samice dostatek potravy, žádná mláďata se nenarodí. Samice rosomáků jsou březí 30 až 50 dní, na jaře se pak rodí dvě nebo tři mláďata. Ty se vyvíjejí rychle a velikosti dospělého rosomáka dosahují už v prvním roce. Jejich délka života dosahuje pěti až třiceti let, avšak horní hranice dosáhlo jen několik výjimečných jedinců. Otci po narození navštěvují svá mláďata až do jejich odstavení v 10 týdnech. Některá se však po půl roce vrátí ke svému otci a nějakou dobu žijí s ním.\n\nRosomáci žijí především v izolovaných severních oblastech, jako jsou boreální (severské lesy), horské a tundrové oblasti Kanady, Aljašky, Ruska (především Sibiř) a Skandinávie, k nalezení však jsou vzácně i v Estonsku (potulní jedinci), na severovýchodě Číny a v Mongolsku. V letech 2008 a 2009 byl rosomák zpozorován až tak daleko na jihu, jako je pohoří Sierra Nevada, nedaleko jezera Tahoe, poprvé od roku 1922. Menší populace rosomáků se vyskytují rovněž ve Skalnatých horách, Severních Kaskádách, nejjihovýchodněji pak ve státě Michigan. Většina severoamerických rosomáků však obývá území Kanady.\n\nCelkový počet rosomáků na světě je neznámý. Zvíře potřebuje malou hustotu osídlení a má velká teritoria, která u samců dosahují až 620 km² a u samic kolem 200 km². Často jsou samičí teritoria částí teritoria samce. Většinou se dospělí samci snaží nenarušovat teritorium jiného samce. Stopování rosomáků dokazuje, že za měsíc jsou schopni urazit stovky kilometrů.\n\nSamice v únoru začínají vyhrabávat nory ve sněhu, které pak používají až do poloviny května, kdy opouští svá mláďata. Území, které rosomák pobývá mimo sezonu, jsou tedy omezena na území, kde sníh taje až na konci jara. To vede k obavám, že globální oteplování povede ke snížení populace rosomáků.\n\nSpolečnost pro ochranu divokého života v červnu 2009 oznámila, že provádí výzkumy života rosomáků, které probíhaly už tři měsíce a postupně se přesunuly na sever státu Colorado. Výzkumníci nejprve našli mladého samce nedaleko národního parku Grand Teton ve Wyomingu a následovali jej zhruba 800 kilometrů na jih. Jedná se o prvního spatřeného rosomáka v Coloradu od roku 1919, jeho pozorování bylo potvrzeno i Ministerstvem přírodních zdrojů státu Colorado.\n\nPotřeba rosomáků obývat velká teritoria může vést k jejich konfliktům s lidským rozšířením, snížit počty rosomáků může lovení i pytlačení, které už zavinilo jejich ústup z velké části původního výskytu. Pokusy dostat rosomáka na seznam ohrožených zvířat však zatím neslaví úspěch.\nOkolo jednoho sta rosomáků žije v zoologických zahradách v Severní Americe a Evropě, kde se daří jejich odchov, avšak s velkými obtížemi a vysokou úmrtností. V České republice je chová ZOO Brno, ZOO Ústí nad Labem, Zoopark Chomutov a ZOO Hluboká\n\nZa rosomákovu reputaci nenasytného jedlíka, která se vyskytuje i v jeho latinském názvu, pravděpodobně může špatná etymologie. Ve staré švédštině se mu říkalo \"fjellfräss\", tedy horská kočka, což se dostalo do němčiny, kde se rosomák označuje jako \"Vielfraß\", neboli hltoun. V dalších západogermánských jazycích je rosomákovo jméno podobné, jako například v nizozemštině (\"veelvraat\").\n\nFinské jméno rosomáka zní \"ahma\", což znamená nenasyta, Estonci mu říkají \"ahm\", což znamená totéž. Východní Slované nazývají rosomáka \"rosomacha\", což může, stejně jako české a polské jméno \"rosomák/rosomak\", pocházet z finského \"rasva maha\" (tlusté břicho). Podobně je na tom maďarština, kde se rosomák překládá jako \"rozsomák\" a \"torkosborz\", což znamená nenasytný jezevec.\n\nFrankofonní obyvatelé Kanady nazývají rosomáka \"carcajou\", podobně jako indiánský kmen Innuů. Ve Francii se však rosomák nazývá \"glouton\", což znamená nenasyta. O nenasytnosti však není zmínka ani v angličtině, ani v severogermánských jazycích. Anglický název \"wolverine\" pravděpodobně znamená malý vlk, mezi Nory, Dány, Švédy a Islanďany je výslovnost prakticky stejná: „jerf“. Na Sibiři ho Evenkové nazývají \"atyrkan\" a Jakuti \"Siegen\".\n\nMnoho měst, organizací a sportovních týmů používá rosomáka jako svého maskota. Například americký stát Michigan je tradičně znám jako \"The Wolverine State\", tedy stát rosomáků, a maskotem University of Michigan je kdo jiný než rosomák. Důvod je dobře známý: mnoho obyvatelů Detroitu se rozhodlo v americké občanské válce dobrovolně bojovat za Unii. Vedl je George Armstrong Custer, který je nazval rosomáky. Jeho myšlenka pocházela z kdysi lukrativního obchodu s kožešinami rosomáků, který byl provozován okolo města Sault Ste. Marie v 18. století. V Michiganu jsou však nyní rosomáci extrémně vzácní. V roce 2004 byl ve vesnici Ubly spatřen první michiganský rosomák po 200 letech. Jeho tělo bylo nalezeno mrtvé roku 2010.\n\nRosomák je významnou postavou bájí a mýtů indiánského kmene Innuů, kteří obývají Québec a Labradorský poloostrov. V jednom z mýtů je rosomák dokonce stvořitelem světa.\n\nDále je Rosomák (Wolverine) jednou z častých postav v komiksech společnosti Marvel Comics, kde vyniká svým samotářským, agresivním chováním a na svou velikost až přílišnou silou.\n\nVe filmu je rosomák ústřední postavou celovečerního snímku \"Running Free\" z roku 1994. Dále o něm vznikl německý dokument, nebo například televizní stanice PBS mu věnovala jeden díl dokumentárního cyklu \"Nature\".\n\nRosomák se rovněž vyskytuje v akční počítačové hře Far Cry 5 v Montanském fiktivním regionu Hope County\n\n"}
{"id": "109605", "url": "https://cs.wikipedia.org/wiki?curid=109605", "title": "Francesco Durante", "text": "Francesco Durante\n\nFrancesco Durante (31. března 1684 Frattamaggiore – 30. srpna 1755, Neapol) byl italský skladatel a pedagog první poloviny 18. století. Koncentroval se převážně na duchovní hudbu a pedagogickou činnost a patří k čelným představitelům neapolské školy.\n\nByl sedmým z jedenácti dětí Gaetana Durante a Orsoly Capasso. Narodil se ve Frattamaggiore v Neapolském království obou Sicilií. Již v útlém věku byl přijat na konzervatoř Conservatorio dei poveri di Gesù Cristo, kde jeho učitelem byl Gaetano Greco. Dalšího vzdělání se mu dostalo na konzervatoři sv. Onofria Kapuánského (Neapolitan Conservatorio di S Onofrio a Capuana), kde byl jeho strýc Don Angelo Durante ředitelem. Zde studoval mimo jiné u Alessandra Scarlattiho a u houslisty Gaetana Francone.\n\nPokud je známo, tak prvním jeho veřejně provedeným dílem se stalo v roce 1705 scherzo drammatico na církevní námět nazvané \"„Prodigii della divina misericordia verso i divoti del glorioso S Antonio di Padova“,\" které se však nedochovalo. \n\nMálo toho víme o jeho činnosti mezi roky 1705 a 1728, kdy byl jmenován ředitelem konzervatoře \"Conservatorio delle Poveri di Gesu Cristo\". Zdá se, že pobýval v Římě a studoval u Giuseppe Pitoniho a Bernarda Pasquiniho a že jeho mše \"„Missa S Ildefonsi per S Giacomo degli Spagnuoli“\" byla psána pro Řím. Stejně dobře to ale mohlo být pro Španělský chrám v Neapoli. Zcela určitě byl v roce 1710 zpátky v Neapoli a učil na strýcově konzervatoři, kterou opustil roku 1711. Jeho jméno je rovněž uvedeno na seznam mistrů a profesorů prestižní \"Congregatione e Accademia di S Cecilia in Rome\" pro rok 1718. Jeho pobyt v Římě měl patrně velký vliv na to, že se jako skladatel věnoval spíše duchovní hudbě než opeře, na rozdíl od většiny neapolských kolegů té doby. \n\nDuchovní drama \"„La cerva assetata avero l'anima nelle fiamme“\" mělo premiéru v Neapoli v únoru 1719 a v té době zde zcela jistě Durante i žil.\n\nPoprvé se oženil v roce 1714. Manželství s o 12 let starší Orsolou di Laurentis nebylo šťastné. Orsola byla údajně hašteřivá a neprojevovala o práci svého manžela žádný zájem.\n\nV roce 1728 byl jmenován ředitelem konzervatoře \"Conservatorio delle Poveri di Gesu Cristo\", když dosavadní ředitel a jeho bývalý učitel Gaetano Greco odešel na odpočinek. To lze považovat za významnou poctu jeho pedagogickým i tvůrčím schopnostem. Mezi jeho studenty na této škole byl mimo jiné i Giovanni Battista Pergolesi. \n\nTuto konzervatoř z neznámých důvodů opustil roku 1739 a v roce 1742 byl zvolen ředitelem konzervatoře \"Conservatorio della S Maria di Loreto\", kde nahradil Porporu, který rok před tím odešel do Benátek. Na této škole byl učitelem takových pozdějších hvězd neapolského nebe, jako byli Pasquale Anfossi, Fedele Fenaroli, Pietro Alessandro Guglielmi, Antonio Sacchini a Tommaso Traetta.\n\nPo smrti Leonarda Lea se stal v roce 1745 ředitelem na škole ve které sám získal základy hudebního vzdělání, na \"Conservatorio di S Onofrio a Capuana\". Jeho žákem zde byl Nicolo Piccini, později jeden z nejslavnějších neapolských operních skladatelů. Piccini byl prý Durantemu dokonce více synem než žákem. Ucházel se i o uvolněné místo prvního kapelníka Královské kaple, ale nebyl úspěšný navzdory vysokému ocenění svých prací, které k žádosti přiložil.\n\nPrvní manželka Orsola zemřela roku 1741. O tři roky později se znovu oženil s Annou Furano z Neapole. I ta zemřela po několika málo letech a tak se Durante ve svých 63 letech oženil potřetí, s dvaadvacetiletou Angelou Annou Carminou Giacobbe.\n\nzemřel v Neapoli 30. srpna 1755 ve věku 71 let a byl pohřben v chrámu sv. Lorenza.\n\nDobové prameny o něm hovoří jako o muži jednoduchého vystupování, leč hlubokých vědomostí v oblasti hudby a jako o respektovaném arbitru v otázkách harmonie a kontrapunktu. Jeho studenti na něj vesměs vzpomínají s hlubokou úctou a láskou.\n\nByl ředitelem dvou nejslavnějších neapolských konzervatoří a vychoval řadu předních skladatelů té doby od Antonia Sacchini až k Nicolo Piccinimu, a Giovanni Paisiellovi. Je považován za jednoho z největších skladatelů duchovní hudby. Za svého života nenapsal žádné jevištní dílo na světské motivy a i jeho instrumentální tvorba je relativně chudá. Jeho sakrální skladby se však vyznačují vysokou invencí, dokonalým propracováním a smyslem pro dramatický účinek. Obzvláště je ceněno jeho pedagogické působení. Instruktivní skladby pro cembalo a solfeggia (hlasová cvičení) jsou dodnes používány v hudebním školství celého světa.\n\n\n\n\n\n\n\n\n\n\n\n\n\n\n"}
{"id": "109606", "url": "https://cs.wikipedia.org/wiki?curid=109606", "title": "The Kinks", "text": "The Kinks\n\nThe Kinks, anglická skupina, založená v roce 1963 pod původním názvem The Ravens. Jedna z nejslavnějších a nejvýznamnějších rockových skupin 60. let. Vedle The Beatles, The Rolling Stones, The Who a řady dalších patřili k nejpopulárnějším hudebním skupinám.\n\nSkupina vznikla v roce 1963 jako The Ravens. Pod tímto názvem nahráli jeden jediný nevydaný singl „I'm A Hog For You Baby“/„I Belived You“.\nJiž jako The Kinks vydali debutový singl „Long Tall Sally“ (původně hit Little Richarda), který byl pravým opakem úspěšné cover verze od The Beatles. Píseň byla zpomalena a sám Ray Davies po letech přiznal, že jeho hlasu vůbec neseděla. Singl propadl. Jako pověstná první vlaštovka se na b-straně objevila autorská píseň Raye Daviese „I Took My Baby Home“. Druhého a již plně autorského singlu „You Do Something To Me“/„You Still Want Me“ se prodalo 127 kusů. Úspěch přišel až s třetím singlem. Syrová a energická nahrávka „You Really Got Me“ se vyšplhala v hitparádě na první příčku britské hitparády. Na úspěchu skladby se kromě energického a dnes již klasického riffu podepsal také zvuku kytary Dave Daviese, který propíchl pletací jehlicí reproduktor svého zeleného zesilovače a ten pak připojil na velký VOX. Kytara tak zněla nakřáple a syrově a dodala skladbě správný „drive“.\n\nProducent Shel Talmy tehdy viděl v The Kinks zlatý důl a během následujících osmnácti měsíců dokázal z The Kinks dostat sérii hitů, jejichž autorem je Ray Davies. Od bezprostředních a úderných písniček Ray Davies přešel k textově propracovaným skladbám, v nichž dokázal převést typicky anglickou tematiku i humor do širší a srozumitelnější formy. Druhým hitem číslo jedna se rok po „You Really Got Me“ stala skladba „Tired of Waiting for You“. Písničky „Dedicated Follower of Fasion“ (ironický komentář na módní fanatiky), výjimečná „Waterloo Sunset“ (titul písně odkazuje k londýnským reáliím - k názvu stanice londýnského metra; Ray Daviese hlavní motiv napadl, když ležel v nemocnici svatého Tomáše a díval se z nemocničního okna ven a byl fascinován množstvím světel projíždějících automobilů, ačkoliv sám je odpůrcem automobilové dopravy a auta doslova nesnáší) či „Autumn Almanac“ mu vysloužily nejvyšší respekt, srovnatelný s dvojicí Lennon-McCartney. Posledním hitem číslo jedna byla pro skupinu skladba „Sunny Afternoon“.\n\nJeště v šedesátých letech napsal Ray Davies hudbu k filmu \"The Virgin Soldiers\", jeho bratr Dave natočil v roce 1967 (s doprovodem The Kinks) hit „Death of a Clown“, který ve Spojených státech vyšel pod hlavičkou The Kinks. Jako doprovodná zpěvačka se na nahrávce objevuje první manželka Ray Daviese Rasa (ta pak zpívá vokály i na celém albu \"Something Else by the Kinks\"). Spolu s „Waterloo Sunset“ a hořkou skladbou „David Watts“ ji zachycuje album \"Something Else by the Kinks\", kterým skončila spolupráce skupiny s Shelem Talmym. Ta byla ale „rozviklána“ již několik let před tím. Říká se, že když Talmy opustil studio, Ray Davies si písně předělal po svém.\n\nDalší nahrávky už produkoval výhradně Ray Davies. Podobně jako v případě The Beatles měla následující alba The Kinks charakter tematických celků, zvláště \"The Kinks Are the Village Green Preservation Society\" a \"Arthur (Or the Decline and Fall of the British Empire)\"; druhá z nich byla vlastně jednou z prvních rockových oper, kterou Ray Davies napsal pro televizi Granada. Obě desky obsahují řadu autobiografických prvků. Novým baskytaristou se tehdy stal John Dalton. V roce 1970 se skupina vrátila do singlových hitparád ve Spojených státech i ve Spojeném království kontroverzní, ale velmi zdařilou písničkou „Lola“ o transvestitismu. Album \"Lola versus Powerman and the Moneygoround, Part One\" ostře komentovalo agresivní manipulaci v showbyznysu.\n\nV téže době Ray Davies natočil soundtrack k filmu \"Percy\" a hrál hlavní roli v televizní inscenaci \"The Long Distance Piano Player\". Protože v té době vypršel kontrakt se společností Pye i s manažmentem, přešla skupina k RCA. První album pro novou značku \"Muswell Hillbillies\" natočili The Kinks s klávesistou Johnem Goslingem a dechovou sekcí skupiny Mike Cotton Sound, ze všech hráčů se pak stali stálí členové. Album \"Muswell Hillbillies\" se stalo společně se \"Something Else by the Kinks\" dvěma kritiky nejlépe hodnocenými alby v historii skupiny.\nVe Spojených státech ovšem popularita skupiny stoupala. V roce 1970 se totiž mohli opět vrátit do Spojených států, kam měli od roku 1965 kvůli rvačce v televizi zakázán vstup. Další tvorba měla silný divadelní podtext, čerpala z tradice kabaretu a velmi často šlo o velkolepé projekty. Albem \"Sleepwalker\" v roce 1977 přešli k nahrávací společnosti Arista, po konceptuálních albech \"Preservation Act 1\" (1973), \"Preservation Act 2\" (1974) a \"Soap Opera\" (1975) se vrátili zpět k „písničkové“ tvorbě.\n\nV roce 1974 založili The Kinks vlastní značku Konk Records, pro kterou Ray Davies produkoval album \"Stage Door Johnnies\" pro zpěvačku Claire Hamill a debut skupiny Café Society. V roce 1977 přesunuli Konk pod Aristu. Novým baskytaristou se načas stal Andy Pyle (ex. Savoy Brown), dechová sekce odešla. V roce 1979 vyšla ve Spojených státech velmi úspěšná deska \"Low Budget\", která byla prvou deskou, kterou The Kinks natočili v amerických studiích. Ke skupině se na albu přidal basista Jim Rodford, který před tím hrál ve skupině Argent svého bratrance Roda Argenta. Dále následovalo úspěšné živé dvojalbum \"One for the Road\", které bylo natočeno během turné The Kinks po Spojených státech, živá verze skladby „Lola“ pronikla do amerického žebříčku Hot 100.\n\nS albem \"Give the People What They Want\" se Kinks vrátili k přímočařejšímu rocku a syrovějšímu zvuku. Ray Davies znovu potvrdil svůj potenciál coby „hitmaker“ v roce 1983 skladbou „Come Dancing“ z alba \"State of Confusion\". Následovalo album \"Word of Mouth\", na němž se objevilo několik skladeb, které zazněly v úspěšném a kritiky ceněném televizním filmu \"Return to Waterloo\", ke kterému napsal scénář a režíroval jej Ray Davies. V roce 1986 následovalo album \"Think Visual\" a v roce 1989 album \"UK Jive\". Kapela dále pokračovala v koncertech s novým bubeníkem Bobem Henritem, který již při nahrávání desky \"Think Visual\" nahradil původního bubeníka Micka Avoryho, který se skupinou hrál od jejích počátků, a klávesistou Markem Haleym.\n\nRepertoár The Kinks inspiroval mnohé ke vzniku řady coververzí. K těm známějším patří „Stop Your Sobbing“ a „I Go To Sleep“ od The Pretenders, další natočili Fall, Kirsty MacColl, The Jam, David Bowie nebo Van Halen. V roce 1976 pronikli The Stranglers do žebříčků s pečlivě okopírovanou verzí „All The Day And All Of The Night“. Kapela byla uvedena do Rock and Roll Hall of Fame a patří k nejrespektovanějším britským kapelám, na čemž mají zásluhu skladby Raye Daviese, i jejich zcela specifický „britský“ postoj.\n\nV roce 1991 přešli The Kinks k vydavatelství Columbia, kde vydali album \"Phobia\". Posledním albem, které skupina vydala, bylo dvojalbum \"To the Bone\". Album je složeno z živých elektrických i akustického vystoupení Kinks a ze studiových remaků jejich starších více i méně známých skladeb. Jako bonus se jako poslední dvě písně druhého cd objevil zbrusu nový singl „Animal“ a „To the Bone“.\n\nOd roku 1996 Kinks jako skupina neexistovali. Svůj poslední koncert odehráli v norském Oslu. Ray i Dave Daviesové vystupují od roku 1996 sólově. Roku 2018 byla kapela obnovena se záměrem natočit nové album.\n\n\n\n\n\n\n"}
{"id": "109616", "url": "https://cs.wikipedia.org/wiki?curid=109616", "title": "Renata Vesecká", "text": "Renata Vesecká\n\nRenata Vesecká (* 27. března 1960 Praha) je česká právnička, dřívější prokurátorka a státní zástupkyně, od roku 2011 advokátka. V letech 2005–2010 byla nejvyšší státní zástupkyní.\n\nAbsolvovala Právnickou fakultu Univerzity Karlovy v Praze. V roce 1984 začala pracovat na prokuratuře, čekatelskou praxi vykonávala na Okresní prokuratuře v Havlíčkově Brodě. Po složení závěrečné zkoušky působila jako vyšetřovatelka Okresní prokuratury v Pardubicích a od roku 1988 vykonávala funkci náměstkyně okresního prokurátora (a později okresního státního zástupce) v Havlíčkově Brodě. V 90. letech absolvovala dlouhodobé stáže na Vrchním státním zastupitelství v Praze a Nejvyšším státním zastupitelství. V roce 2000 se stala krajskou státní zástupkyní v Hradci Králové, v této funkci se dostala do povědomí široké veřejnosti např. v souvislosti s případy rasově motivované vraždy svitavského Roma Oty Absolona Vlastimilem Pechancem a sériových vrahů manželů Jaroslava a Dany Stodolových.\n\nOd 30. září 2005 byla vládou pověřena řízením Nejvyššího státního zastupitelství, 9. listopadu 2005 byla jmenována nejvyšší státní zástupkyní.\n\nRenata Vesecká byla kritizována za postup během trestního stíhání Jiřího Čunka. Marie Benešová, bývalá nejvyšší státní zástupkyně a stínová ministryně spravedlnosti za ČSSD, ji v této souvislosti označila za součást tzv. „\"justiční mafie\"“, která nezákonným způsobem ovlivňuje průběh některých zájmových trestních věcí. Vesecká a další osoby označené za součást tzv. „justiční mafie“ se poté v řízení na ochranu osobnosti domáhaly po Marii Benešové omluvy. Nejvyšší soud vleklý spor ukončil rozhodnutím, že se Benešová omlouvat nemusí. Vzhledem k tomu, že tak kvůli rozsudku nižšího soudu již dříve učinila, se obě strany dohodly, že Benešová omluvu nebude brát zpět a žalobci jí vrátí 370 000 Kč, které jim musela již dříve vyplatit.\n\nDne 12. března 2009 vyzvala Strana zelených své koaliční partnery ve vládě, aby pro obnovu důvěry ve státní zastupitelství odvolali Veseckou z funkce nejvyšší státní zástupkyně. Strana reagovala především na odvolaní šéfa liberecké pobočky Krajského státního zastupitelství v Ústí nad Labem Adama Bašného, který se kriticky vyjádřil k údajné korupční kauze bývalého vicepremiéra Jiřího Čunka (KDU-ČSL). Kriticky se k práci Vesecké vyjádřil 14. března 2009 ombudsman Otakar Motejl, který uvedl: „\"Kdybych měl něco navrhnout, tak bych navrhl paní doktorce Vesecké, aby odešla\"“. Také Unie státních zástupců vyzvala Renatu Veseckou, aby zvážila setrvání ve funkci, a následně i Soudcovská unie vyzvala Veseckou k tomu, aby zvážila své další setrvání ve funkci.\n\nVláda nakonec jednomyslně Veseckou odvolala až 27. října 2010 s tím, že ve funkci setrvá do konce roku 2010, byť Věci veřejné a TOP 09 požadovaly její dřívější odchod. Dne 1. ledna 2011 se novým nejvyšším státním zástupcem stal JUDr. Pavel Zeman. Dne 28. února 2011 rezignovala na funkci státní zástupkyně, podle jejích slov kvůli ministru spravedlnosti Jiřímu Pospíšilovi. Funkce jí zanikla ke konci dubna 2011. Od 1. května 2011 působila jako advokátka v advokátní kanceláři Kalcso, Vesecká, Kropáčová Kalcsová se sídlem v Hradci Králové.\n\nV listopadu 2014 ji předsedkyně Energetického regulačního úřadu Alena Vitásková jmenovala do funkce místopředsedkyně úřadu, na začátku června 2015 byla v souvislosti s organizačními změnami převedena na jiný post. V srpnu téhož roku byla Vitásková za jmenování Vesecké obviněna Policií ČR ze spáchání trestného činu.\n\n"}
{"id": "109624", "url": "https://cs.wikipedia.org/wiki?curid=109624", "title": "Triton (měsíc)", "text": "Triton (měsíc)\n\nTriton (nebo také Neptun I) je největší z měsíců planety Neptun. Byl objeven 10. října 1846 britským astronomem Williamem Lassellem. Je to jediný známý velký měsíc ve Sluneční soustavě s retrográdním pohybem, což znamená, že obíhá v protisměru rotace své planety. S 2700 km v průměru se řadí na pozici sedmého největšího měsíce ve Sluneční soustavě. Kvůli retrográdní dráze a složení podobnému Plutu se předpokládá, že pochází z Kuiperova pásu. Zhruba 15–35 % Tritonu tvoří led. Jeho povrch se skládá ze zmrzlého dusíku a vrstvy ledu, která zřejmě skrývá pevné jádro z hornin a kovů. Jádro tvoří až dvě třetiny jeho celkové hmotnosti. Průměrná hustota Tritonu je 2,061 g/cm.\n\nTriton je jako jeden z mála měsíců ve Sluneční soustavě geologicky aktivní. Jeho relativně mladý povrch má složitou geologickou historii a vyskytují se na něm kryovulkány, které chrlí dusík. Jeho dusíkatá atmosféra je velmi řídká, atmosférický tlak dosahuje hodnoty méně než 1/70 000 tlaku na úrovni moře na Zemi.\n\nV roce 1989 okolo Tritonu proletěla sonda Voyager 2, která poprvé provedla důkladné pozorování měsíce. Na další vesmírné mise k Tritonu se zatím nepodařilo sehnat finance.\n\nTriton objevil ve své observatoři poblíž Liverpoolu britský astronom William Lassell 10. října 1846, pouhých 17 dní po objevení samotného Neptunu německými astronomy Johannem Gottfriedem Gallem a Heinrichem Louisem d'Arrestem, kteří získali souřadnice planety z výpočtů francouzského astronoma a matematika Urbaina Le Verriera.\n\nLassell, povoláním sládek, začal stavět svůj amatérský dalekohled v roce 1820. Když se John Herschel dověděl o objevu Neptunu, napsal Lassellovi, aby zkusil najít jeho potenciální měsíce. Lassell objevil Triton pouhých osm dní poté. Lassell také tvrdil, že objevil Neptunovy prstence. Ale i když byla existence těchto prstenů později opravdu prokázána, jsou tak slabé a temné, že se o tomto Lassellově objevu pochybuje.\n\nTriton je pojmenován po řeckém bohu moří Tritonovi (Τρίτων), synu Poseidóna (což je ekvivalent římského boha Neptuna). Toto jméno poprvé navrhl v roce 1880 Camille Flammarion ve své knize \"Populární astronomie\", ale oficiálně byl tak Triton pojmenován až o několik desetiletí později. Až do objevu druhého měsíce Neptunu Nereidy v roce 1949 se Tritonu říkalo „Neptunův satelit“. Lassell svůj objev nepojmenoval, i když o pár let později navrhl název osmého měsíce Saturnu (Hyperion), svého dalšího objevu. Třetí a čtvrtý měsíc Uranu (Ariel a Umbriel), které Lassell objevil v roce 1851, pojmenoval John Herschel.\n\nTriton je výjimečný mezi velkými měsíci Sluneční soustavy svou retrográdní dráhou okolo své planety (obíhá ve směru opačném k rotaci planety). Většina vnějších nepravidelných měsíců Jupiteru a Saturnu a některé vnější měsíce Uranu mají také retrográdní dráhu, ale ty jsou mnohem vzdálenější od svých planet a také menší; průměr největšího z nich, Phoebe, dosahuje jen 8 % průměru (a 0,03 % hmotnosti) Tritonu.\n\nTriton kolem Neptunu obíhá vázaně, což znamená, že k planetě je stále přivrácená jedna strana měsíce. Kvůli nezvyklému sklonu dráhy je Tritonova osa rotace nakloněna o 157° vůči ose rotace Neptunu, která je nakloněna o 30° vůči rovině Neptunova oběhu. Důsledkem těchto dvou sklonů os je, že Tritonova osa rotace leží blízko rovině Neptunova oběhu, a tak na Tritonu během Neptunova roku střídavě svítí slunce na jednu z polárních oblastí. To má pravděpodobně za následek výrazné sezónní výkyvy klimatu.\n\nDráha oběhu Tritonu kolem Neptunu má tvar téměř dokonalé kružnice s téměř nulovou excentricitou. Působením slapových sil se zmenšuje průměrná vzdálenost Tritonu od Neptunu a předpokládá se, že asi za 3,6 miliard let Triton překročí Rocheovu mez Neptunu. Triton se potom buď srazí s atmosférou Neptunu a nebo se rozpadne a vytvoří prstenec podobný tomu okolo Saturnu.\n\nMěsíce s retrográdní dráhou nemohly vzniknout ve stejné oblasti sluneční mlhoviny jako planety, které obíhají. Předpokládá se, že Triton má původ v Kuiperově pásu, odkud ho Neptun zachytil. Kuiperův pás je prstenec složený převážně z malých zmrzlých těles rozkládající se od oběžné dráhy Neptunu až do vzdálenosti přibližně 55 AU od Slunce. Nachází se v něm ale i několik trpasličích planet, například Pluto. Triton je jen o málo větší než Pluto a má téměř stejné chemické složení, takže obě tělesa pravděpodobně vznikla ve stejné oblasti Sluneční soustavy.\n\nNavrhovaná myšlenka zachycení Tritonu by mohla vysvětlit několik vlastností Neptunova systému, jako například neobvykle velikou excentricitu měsíce Nereidy a malý počet měsíců v porovnání s ostatními plynnými obry. Tritonova původní excentrická dráha by se křížila s drahami nepravidelných měsíců a přerušila by dráhy menších přirozených satelitů gravitačními silami.\n\nExcentrická dráha po zachycení Tritonu by také měla za následek oteplování vnitřku měsíce. Kvůli tomu by vnitřek Tritonu zůstal několik miliard let v tekutém stavu, což podporují současná zjištění. Tento vnitřní zdroj tepla zmizel se zakulacením dráhy.\n\nZachycení Tritonu mohlo proběhnout dvěma způsoby. Aby mohlo být těleso gravitačně zachyceno planetou, musí ztratit energii a tím se zpomalit natolik, aby nemohlo uniknout z gravitačního pole planety. Jedna teorie zní, že Triton byl zpomalen kolizí s jiným tělesem, a to buď s takovým, které okolo Neptunu procházelo (což je nepravděpodobné), a nebo přímo s jiným měsícem Neptunu (což je pravděpodobnější). Další teorie navrhuje možnost, že Triton před zachycením tvořil s jiným objektem binární systém (jako například Charon s Plutem). Když se tento binární systém přiblížil k Neptunu, orbitální energie se přesunula z Tritonu na druhý objekt, který se z gravitačního pole Neptunu odpoutal. Tuto teorii podporují některá zjištění, například že mezi objekty Kuiperova pásu jsou binární systémy velmi běžné. Takovéto události mohly být při vzniku Neptunu nebo během jeho migračního období běžné.\n\nTriton je sedmý největší měsíc a šestnácté největší těleso Sluneční soustavy; je větší než trpasličí planety Pluto a Eris. Zabírá více než 99,5 % hmotnosti objektů obíhajících okolo Neptunu včetně jeho prstenců a dvanácti dalších měsíců Jeho hmotnost je větší než celková hmotnost všech známých měsíců ve Sluneční soustavě menších než on sám. Velikostí poloměru, hustotou , teplotou a chemickým složením je podobný Plutu.\n\nStejně jako u Pluta je 55 % Tritonova povrchu pokryto zmrzlým dusíkem, 15–35 % vodním ledem a zbylých 10–30 % suchým ledem (zmrzlý oxid uhličitý). V malém množství se tam vyskytuje také methan (0,1 %) a oxid uhelnatý (0,05 %). Na povrchu je možná i amoniak v důsledku výskytu dihydrátu amoniaku v litosféře. Hustota Tritonu naznačuje, že zhruba 30–45 % tvoří vodní led a zbytek hornina. Jeho povrch zabírá plochu 23 milionů km², což je 4,5 % povrchu Země. Triton má poměrně vysoké albedo, odráží 60–95 % slunečních paprsků. Země odráží pouze 11 %.\n\nPředpokládá se, že Triton je diferenciovaný stejně jako Země, tedy že má pevné jádro, plášť a kůru. Plášť, kterým je obaleno jádro tvořené kovy a horninami, se skládá z ledu. Pod povrchem Tritonu je dostatek hornin na to, aby radioaktivní rozpad podporoval proudění tepla v plášti. Toto teplo může stačit k tomu, aby dalo vznik podpovrchovému oceánu (podobnému, jako má možná Europa). Potencionální vrstva tekuté vody by mohla dát vznik primitivním formám života.\n\nTritonova atmosféra je tvořena především dusíkem se stopami oxidu uhelnatého a blízko povrchu i se stopami metanu. Vznikla nejspíše vypařováním dusíku z povrchu měsíce, stejně jako je to u Pluta. Povrchová teplota dosahuje minimálně , protože dusíkatý led má krystalickou hexagonální strukturu a přechod mezi touto teplejší strukturou a krychlovou strukturou nastává právě při této teplotě. Maximální teplota je něco málo nad 40 K. Tento rozsah teploty je menší než na Plutu, kde je průměrná teplota . Tlak na povrchu měsíce je pouze pascalů millibarů).\n\nTurbulence na povrchu měsíce vytváří troposféru, která sahá do výšky 8 km. Triton má místo běžné stratosféry rovnou termosféru ve výšce od 8 do 950 km a nad ní ještě exosféru. Ve vrchních vrstvách atmosféry teplota dosahuje hodnoty 95 ± 5 K, což je více než na povrchu, a to kvůli teplu získanému z vesmíru. Ve většině částech troposféry se nacházejí mlhy složené nejspíše z uhlovodíků a nitrilů, které vznikají působením slunečního záření na methan. Dusík na Tritonu vytváří mračna sahající 1 až 3 km nad jeho povrch.\n\nPozorování ze Země v devadesátých letech 20. století naznačila, že měsíc má hustější atmosféru, než se předtím myslelo z dat sondy Voyager 2. Dalšími pozorováními bylo zjištěno, že se teplota na Tritonu mezi lety 1989 a 1998 zvedla o 5 %. Tato pozorování ukazují, že měsíc se blíží k neobvykle teplému období, které nastává jednou za několik stovek let. Jednou z možných příčin je snížení albeda, které by umožnilo vstřebat více tepla. \n\nVšechny znalosti o povrchu měsíce byly zjištěny sondou Voyager 2 v roce 1989. Na 40 % povrchu, které Voyager zmapoval, se vyskytovaly kaňony, skály a ledové plochy, nejčastěji ze zmrzlého methanu. Jeho povrch je poměrně plochý a jeho výškové převýšení mezi dvěma body nepřesahuje výškový kilometr. Na měsíci je celkem málo impaktních kráterů. Z analýzy hustoty a rozmístění kráterů vyplynulo, že Tritonův povrch je v geologickém smyslu velmi mladý, v různých oblastech se jeho stáří odhaduje mezi 6 miliony a 50 miliony let.\n\nTriton je geologicky aktivní; jeho povrch je mladý a nevyskytuje se na něm mnoho impaktních kráterů. I když je složen ze zmrzlých složek, podpovrchové procesy jsou podobné jako ty, které na Zemi vytvářejí sopky a riftová údolí, ale namísto roztavených hornin vyvrhují amoniak a led. Povrch pokrývají údolí a hřebeny, což je nejspíše důsledek tektoniky a ledového vulkanismu. Většina povrchových útvarů je endogenního původu, konkrétně spíše vulkanického než tektonického.\n\nKdyž Voyager 2 zkoumal Triton, astronomové zaznamenali několik gejzírům podobných erupcí špatně viditelného dusíku doprovázeného prachovými částicemi, které stoupaly až do výšky 8 km nad povrch měsíce. Spolu se Zemí, měsíci Io a Enceladem je tak Triton jedním z mála známých objektů Sluneční soustavy, na kterém byla pozorována aktivní vulkanická činnost. (Venuše, Mars, Europa, Titan a Dione jsou možná také vulkanicky aktivní.)\n\nVšechny pozorované gejzíry se nacházely mezi 50° a 57° jižní šířky, což je oblast blízká subsolárnímu bodu. To naznačuje, že potřebné teplo je dodávané Sluncem. Předpokládá se, že povrch Tritonu tvoří průsvitná vrstva zmrzlého dusíku, pod kterou se nachází vrstva tmavšího materiálu, což způsobuje podobný jev jako skleníkový efekt na Zemi. Zvýšení teploty o pouhé 4 K oproti okolní teplotě 37 K by mohlo způsobit erupci pozorovaných rozměrů. Tyto výtrysky jsou odlišné od kryovulkanických procesů na jiných objektech Sluneční soustavy, kde hraje důležitou roli vnitřní teplo tělesa. Předpokládá se, že podobné procesy jako u Tritonu, ale s oxidem uhličitým, probíhají i na jižní polární čepičce Marsu během každého jara.\n\nErupce gejzíru může trvat až jeden rok. Snímky sondy Voyger 2 ukázaly množství oblastí s tmavým materiálem v oblastí gejzírů na jižní polokouli měsíce. Mezi lety 1977 a 1989, kdy okolo měsíce proletěl Voyager 2, výrazně ztratil Triton svou původní načervenalou barvu a zbledl, což naznačuje, že během těchto dvanácti let světlejší zamrzlý dusík pokryl vrstvu červeného materiálu. \n\nJižní polární oblast měsíce je tvořena čepičkou zmrzlého dusíku a metanu posetou impaktními krátery a gejzíry. O severním pólu se toho ví velmi málo, protože při průletu sondy Voyager 2 byl na noční straně. Předpokládá se ale, že Triton severní polární čepičku má.\n\nVyvýšené roviny na východní polokouli Tritonu překrývají starší útvary, takže je téměř jisté, že jsou výsledkem vulkanických procesů. Roviny jsou prosety prohlubněmi, z kterých pravděpodobně láva unikala. Složení lávy není s určitostí známo, ale nejspíše to bude směs amoniaku a vody.\n\nNa Tritonu se nacházejí čtyři roviny zhruba kruhového tvaru. Jsou to zatím nejplošší objevená místa na měsíci, maximální rozdíl nadmořské výšky v rámci těchto rovin je 200 m. Vznikly nejspíše erupcí ledové lávy. \n\nNa povrchu se také nacházejí spletité struktury tvořené hřbety a údolími, které vznikly pravděpodobně kvůli střídajícím se obdobím ochlazování a oteplování. Mnoho z nich je také možná tektonického původu a mohlo vzniknout horizontálním zlomem nebo riftem. Některé z nich vypadají jako hřbety na Europě a mohou tak mít stejný původ. V rovníkové oblasti dlouhé zlomy se souběžnými pohořími vytvářejí rýhy.\n\nZápadní polokoule Tritonu je pokryta zvláštní směsicí útvarů, které v celku připomínají povrch melounu kantalupu. Předpokládá se, že tato část je nejstarší částí povrchu měsíce. Pravděpodobně pokrývá většinu západní polokoule Tritonu.\n\nTakovýto vrásčitý povrch, který se z většiny skládá ze znečištěného ledu, se ze zatím objevených objektů objevuje jen na Tritonu. Prolákliny, které obsahuje, mají 30–40 km v průměru. Pravděpodobně nejsou výsledkem dopadu kráterů, protože mají podobnou velikost. Vznikly pravděpodobně působením diapirismu, kdy méně hustý materiál vystupuje na povrch skrze hustší materiál. Mezi další teorie jejich vzniku patří působení kryovulkanismu.\n\nKvůli neustálým geologickým aktivitám je výskyt impaktních kráterů na povrchu Tritonu celkem výjimečný. Když Voyager 2 zkoumal krátery na tomto měsíci, nalezl pouze 179 takových, které jsou nesporně impaktní. Např. na Uranově měsíci Mirandě, jejíž povrch je velký pouze 3 % povrchu Tritonu, bylo nalezeno 835 impaktních kráterů. Největší nám známý impaktní kráter na Tritonu má poloměr 27 km. Byly nalezeny i větší krátery, ale ty nejspíše nejsou impaktního původu, nýbrž vulkanického.\n\nVětšina impaktních kráterů je soustředěna na straně, která je ve směru oběhu měsíce, okolo rovníku mezi 30° a 70° zeměpisné délky, a má původ v oběžné dráze Neptunu. Vzhledem k tomu, že jedna strana je stále natočena k Neptunu, se astronomové domnívají, že na zadní straně (vzhledem k oběhu) je méně impaktních kráterů, ale protože Voyager prozkoumal jen 40 % povrchu, ale tento závěr zatím není potvrzen.\n\nVlastnosti oběžné dráhy Tritonu byly určeny s velkou přesností v 19. století. Bylo objeveno, že má retrográdní dráhu s velkým úhlem inklinace k rovině Neptunova oběhu. První detailní pozorování samotného měsíce proběhlo v roce 1930. Celkově o něm bylo známo velmi málo do doby, než byl koncem 20. století pozorován Voyagerem 2.\n\nPřed Voyagerem 2 si astronomové mysleli, že na Tritonu mohou být moře s tekutým dusíkem a atmosféra z dusíku a methanu s hustotou až 30 % hustoty atmosféry Země. Tyto odhady se ale ukázaly býti silně přeceněné. Hustou atmosféru měl měsíc nejspíše krátce po svém vzniku.\n\nPrvní pokus o změření průměru měsíce provedl Gerard Kuiper v roce 1954. Naměřil hodnotu 3800 km. Další měření dávala hodnoty mezi 2500 a 6000 km, neboli od velikostí trochu menších než průměr Měsíce po téměř polovinu průměru Země. Data z Voyageru 2 z 25. října 1989 vedla k mnohem přesnějšímu odhadu na 2706 km.\n\nV devadesátých letech 20. století byla provedena pozorování, která naznačují vyšší hustotu atmosféry, než naměřil Voyager 2.\n\nNové návrhy na mise k Neptunovu systému, které měly být uskutečněny v druhém desetiletí 21. století, předkládali vědci NASA v několika posledních desetiletích. Všechny počítaly s Tritonem jako s hlavním cílem a několik z nich navrhovalo možnost povrchové sondy (obdobně jako Huygens na Titanu). NASA se ale v současnosti zaměřuje na systémy Jupiteru a Saturnu a na žádné z těchto návrhů se nepodařilo získat finance.\n\n\n"}
{"id": "109628", "url": "https://cs.wikipedia.org/wiki?curid=109628", "title": "Urban II.", "text": "Urban II.\n\nPocházel z významné šlechtické rodiny, dostalo se mu dobrého vzdělání. V mládí byl arcijáhnem v Remeši, později se stal mnichem v Cluny a převorem. V roce 1079 jej opat vyslal do Říma. De Lageryho si papež velice oblíbil a učinil ho kardinálem. Papežem byl zvolen v roce 1088 a přijal jméno Urban II.\n\nJeho nejvýznamnější počin se týká 27. listopadu 1095, kdy svolal velkou církevní radu do města Clermont-Ferrand, kde svým plamenným projevem o okupaci Svaté země Turky vyvolal první křížovou výpravu.\nV roce 1095 se konal koncil v Piacenze na kterém uvrhnul vzdoropapeže Klementa III. do klátby.\n"}
{"id": "109630", "url": "https://cs.wikipedia.org/wiki?curid=109630", "title": "Rakety Ares", "text": "Rakety Ares\n\nAres byla plánovaná nová generace nosných kosmických raket NASA, patřících do programu Constellation. Program Constellation měl vrátit lidstvo na Měsíc a později také doletět na Mars. Nosná raketa pro dopravu lidské posádky je pojmenována \"Ares I\" a nákladní \"Ares V\".\n\nPojmenování „I a V“ bylo zvoleno na počest vícestupňovým raketám Saturn I a Saturn V, používaných v programu Apollo, jež byly první americké nosné rakety, speciálně vyvinuté pro vynesení kosmické lodi s lidskou posádkou na dráhu k Měsíci. Prezidentův návrh rozpočtu Spojených států pro rok 2011 zveřejněný 1. února 2010 zahrnuje v kapitole věnované NASA zrušení celého programu Constellation, tedy i vývoje raket Ares.\n\n\"Ares I\" měla být dvojstupňová raketa. První stupeň tvoří jediný pětisegmentový pomocný raketový motor (Solid Rocket Booster), který vychází z pomocného raketového motoru amerického raketoplánu. Druhý stupeň je poháněn motorem J-2X, spalující kapalný kyslík a vodík, který je odvozen z motoru J-2 používaného v programu Apollo. Je především určen k vynášení pilotované lodi Orion, jejíž posádku tvoří čtyři až šest astronautů. Raketa může vynést na nízkou oběžnou dráhu až 25 tun nákladu.\n\nBěhem dvou a půl minut po startu měl vynést první stupeň raketu do výšky 60 kilometrů s rychlostí 6,1 Mach. Po spálení všech pohonných látek se měl pomocný raketový motor oddělit a mělo dojít k zážehu motoru J-2X, který měl vynést posádku do výšky 100 kilometrů nad zemský povrch.\n\nÚkolem \"Ares I\" měla být přeprava posádky na Mezinárodní vesmírnou stanici (plánováno po roce 2014) a kolem roku 2020 dostat člověka na povrch Měsíce.\n\n\"Ares V\" měl sloužit k dopravě až 130 tun nákladu na nízkou oběžnou dráhu kolem Země a 65 tun na Měsíc. První stupeň má využít dvou pětisegmentových pomocných raketových motorů (Solid Rocket Booster) připevněných z boku palivové nádrže, která dodává kapalný kyslík a vodík pěti raketovým motorům RS-68 upevněným pod touto nádrží. Na vrcholu nádrže je mezistupňový válec, který obsahuje oddělovací raketové motory a nově navržený nástavec, který spojuje první a druhý stupeň. Vrchní stupeň je poháněn motory J-2X spalující kapalný kyslík a vodík.\nHorní kompozitní kryt chrání lunární modul, který zahrnuje stupeň pro sestup posádky na povrch Měsíce a stupeň pro výstup z měsíčního povrchu zpět do lodi Orion a následný návrat posádky domů.\n\n"}
{"id": "109631", "url": "https://cs.wikipedia.org/wiki?curid=109631", "title": "Tajuplný ostrov", "text": "Tajuplný ostrov\n\nTajuplný ostrov (1875, \"L'île mystérieuse\") je jeden z nejznámějších románů francouzského spisovatele Julesa Verna z jeho cyklu \"Podivuhodné cesty\" (\"Les Voyages extraordinaires\"). Tvoří závěrečný díl volné trilogie, do které ještě patří \"Děti kapitána Granta\" (1867-1868, \"Les enfants du capitaine Grant\") a \"Dvacet tisíc mil pod mořem\" (1869-1870, \"Vingt mille lieues sous les mers\"). S předcházejícím díly je spjat některými postavami a částečně i místem děje. Mezi jednotlivými díly však panuje časový nesoulad (viz níže).\n\nZa americké občanské války \"„Severu proti Jihu“\" uprchne balónem z jižanského zajetí skupina pěti seveřanů vedená Cyrusem Smithem. Jejich balón je větrnou smrští zahnán nad moře, kde je zničen, a uprchlíci se zachrání na pustém ostrově v jižním Tichém oceánu, 2000 km od nejbližšího obydleného místa, ostrovů Polynésie. Na počest amerického prezidenta a bojovníka proti otrokářství Abrahama Lincolna jej nazvou \"Lincolnův ostrov\".\n\nPo zajištění holého života využijí trosečníci všech svých vědeckých a technických znalostí a přírodních podmínek ostrova k vybudování pohodlného sídla. Ve skupině trosečníků jsou zastoupena různá povolání (inženýr, lodní tesař, novinář, přírodopisec), je tu vedle nedospělého chlapce také černoch a později dokonce i bývalý trestanec Ayrton (postava z Vernova románu \"Děti kapitána Granta\"), kterého trosečníci našli na blízkém ostrově Tabor. Ti všichni spojí síly, aby přemohli svízele svého postavení a ovládli přírodu ve svůj prospěch. Verne tím oslavuje lidskou solidaritu, sílu kolektivu a přátelství mezi lidmi.\n\nS románem \"Dvacet tisíc mil pod mořem\" spojuje knihu \"Tajuplný ostrov\" postava umírajícího kapitána Nema, jehož ponorka \"Nautilus\" má na ostrově základnu. Tím se z klasické „robinzonády“ stal vědeckofantastický román. Kapitán Nemo nejprve tajně trosečníkům pomáhá a torpédem zničí loď pirátů, nemůže však odvrátit sopečnou katastrofu, jež ostrov zničí. Po objevení Nemo trosečníky seznámí se svou minulostí: Je indický kníže Dakkar, který byl duší povstání sipáhijů v roce 1857. Po rozdrcení povstání s dvaceti nejvěrnějšími vybudoval \"Nautilus\" a přijal bojové jméno Nemo (latinsky \"nikdo\"). Muži postupně umírali. Osamělý Nemo se uchýlil do jednoho z přístavů, jež tajně vybudoval, a šest let v něm pobýval, dokud se nesetkal s Cyrusem Smithem a jeho přáteli. Nakonec požádá trosečníky, aby po jeho smrti \"Nautilus\" potopili otevřením kohoutů, které umožňují naplnit ho vodou.\n\nBrzy po potopení \"Nautilu\" je ostrov zničen výbuchem sopky. Trosečníci se zachrání na jeho posledním skalisku, které ještě vyčnívá nad vodou, a před smrtí hladem a žízní je zachrání jachta \"Duncan\", připlouvající pro Ayrtona.\nRomán byl několikrát zfilmován:\n\n\nKnihu \"Tajuplný ostrov\" poprvé ilustroval Jules Férat.\n\nČeská vydání v 60. až 80. letech 20.století proslavilo nakladatelství SNDK (Albatros) v grafické úpravě Jiřího Blažka.\n\nMezi jednotlivými díly trilogie panuje časový nesoulad. \"Děti kapitána Granta\" se odehrávají v letech 1864 až 1865. Na konci příběhu, v březnu roku 1865 je Ayrton vysazen na ostrově Tabor. V \"Tajuplném ostrově\" se děj příběhu odehrává v letech 1865 až 1869. Cyrus Smith se svými přáteli nalézá Ayrtona v prosinci roku 1866, přičemž Ayrton prohlašuje, že byl na ostrov vysazen před dvanácti lety, tj. v roce 1854, deset let před datem zmíněným v \"Dětech kapitána Granta\". V \"Tajuplném ostrově\" sděluje Cyrus Smith roku 1869 Nemovi, že ho zná z Aronnaxovy knihy, kterou napsal o své podmořské cestě na palubě \"Nautila\", a Nemo tvrdí, že je to již šestnáct let, co Aronnax z ponorky uprchl. Ale \"Dvacet tisíc mil pod mořem\" se odehrává v roce 1866 a ne v roce 1853. V \"Tajuplném ostrově\" se dále dozvídáme, že kníže Dakkar přijal jméno Nemo po porážce povstání, které se odehrálo v roce 1857, a zemřel údajně po třiceti letech, což by znamenalo rok 1887 a ne 1869.\n\nUž Jules Verne i jeho vydavatel Pierre-Jules Hetzel si těchto časových paradoxů byli vědomi. Verne je nakonec vyřešil poznámkou v \"Tajuplném ostrově\", že s ohledem na nejrůznější okolnosti nemohl uvést skutečná data.\n\n\n"}
{"id": "109632", "url": "https://cs.wikipedia.org/wiki?curid=109632", "title": "Tachpenés", "text": "Tachpenés\n\nTachpenés byla egyptská královna, manželka faraóna neznámého jména, která žila v 10. století př. n. l. Vychovávala svého synovce Genubata z edomského královského rodu.\n\nJediná historická zpráva o ní se nachází v Bibli, v 1. knize královské.\n"}
{"id": "109640", "url": "https://cs.wikipedia.org/wiki?curid=109640", "title": "Face to Face", "text": "Face to Face\n\nFace to Face je album anglické rockové skupiny The Kinks které poprvé vyšlo 28. října 1966.\n\nAlbum \"The Kink Kontroversy\" sice znamenalo pro Kinks podstatný krok vpřed, ve srovnání s následující deskou \"Face to Face\" však její kvality blednou. Tohle LP je jedním z nejpovedenějších souborů popových songů v 60. letech. Odráží fascinaci Raye Daviese britskou společností a jejím rozdělení, což promítl do několika svěžích charakterových portrétů. Tak, jak rostli oba bratři Daviesové jako skladatelé, zlepšovala se i celá skupina po muzikantské stránce. Deska je plná skvělých momentů, ať už máme na mysli rozverné havajské rytmy v rockové vypalovačce \"Holiday in Waikiki\", mručivé dotyky Indie ve skladbě \"Fancy\", téměř kabaretní podání \"Dandy\" či pozvolna se valící hitovku \"Sunny Afternoon\". Za poslech rozhodně stojí ale i další písně \"Rosy Won't You Please Come Home\", \"Party Line\", \"Too Much on My Mind\", \"Rainy Day in June\" nebo \"Most Exclusive Residence for Sale\". Všechny dohromady tvoří jednu z nejvýraznějších nahrávek své éry.\n\nAutorem všech skladeb je Ray Davies.\n\n\n"}
{"id": "109641", "url": "https://cs.wikipedia.org/wiki?curid=109641", "title": "Flashback (počítačová hra)", "text": "Flashback (počítačová hra)\n\nFlashback: The quest for identity, nebo též jenom Flashback je plošinová akční adventura francouzského týmu Delphine Software. Hra byla poprvé vydána v roce 1992 na disketách, v roce 1995 vyšla mírně vylepšená na CD. Hra byla vyvíjena pro Amigu, ale dočkala se portování na nespočet platforem – kromě PC DOS také na Apple Macintosh, SegaCD, 3DO a jiné. Později byla neoficiálně portovaná například pod Linux, Mac OS X, PS2. \nHra je považována za duchovního nástupce Another Worldu, i když žádné zřejmé spojení mezi těmito hrami není. Paul Cuisset, který spoluvytvářel Flashback a Eric Chahi, tvůrce Another Worldu, se ovšem osobně znali a Another World zřejmě měl na právě vznikající hru veliký vliv.\nHra kombinuje žánr plošinové arkády, akce a adventury. Na animaci byla použita rotoskopie v pokročilejší formě než u Prince of Persia. \nHlavní hrdina, Conrad B. Hart, je mladý vědec a atlet. Zpočátku neví nic, má vymazanou paměť a jediným vodítkem je nahrávka, kterou sám sobě v minulosti nahrál. Při krkolomném útěku z očividně nepřátelské základny Conrad havaruje a skončí v džungli plné mutantů a jiných život ohrožujících věcí, že ho jeho pronásledovatelé raději ponechají svému osudu. \n\nHra dosáhla nebývalého komerčního úspěchu, dokonce je nejprodávanější francouzskou hrou všech dob.\n\nVe 21. století vládnou Zemi bývalé Spojené národy, později známé pod zkratkou IEG (Interplanetary Earth Governement). V roce 2025 nastává znovuooživení vesmírného výzkumu díky přílivu peněz z neznámých zdrojů. Vznikají první kolonie na Měsíci, které postihne katastrofa v podobě úniku fatálního meta-viru, takže jsou potom na dlouhou dobu uzavřené a opuštěné. Ovšem vesmírná kolonizace pokračuje dále a na Marsu, Merkuru, na některých měsících Jupitera a v pásu asteroidů vznikají první těžební kolonie. Možnost dopravy mezi těmito koloniemi a Zemí je omezována. V roce 2062 propukávají v těchto koloniích masívní stávky, hlavně kvůli špatným pracovním podmínkám a omezenému přístupu na Zemi. Reakcí IEG na tyto události je znovuotevření kolonií na Měsíci pro detenční účely a zformování ISA (Interplanetary Security Agency), represivní instituce, která má za úkol udržovat rostoucí říši pod kontrolou všemi prostředky. V roce 2076 je věznění na Měsíci v plném proudu. ISA je čím dál tím dotěrnější a kontroluje celou společnost. Cesty z kolonií na Zemi jsou nyní téměř nemožné, výjimečně jsou jízdenky poskytnuty jako odměna. Poprvé je v tomto roce řádně prozkoumán Saturnův měsíc Titan.\n\nTen je do dvaceti let kolonizován, města jsou schována pod obřími dómy a jako zdroj kyslíku slouží umělé džungle. Těžební operace se rozběhnou velmi rychle, ale dostupnost surovin na Zemi je podivně nízká a dochází k ekonomické depresi.\n\nV roce 2116 prudce stoupá počet dětí narozených s poškozenou DNA. Vědci nejsou schopni určit příčinu.\nNa Titanu dochází ke znárodnění těžebního průmyslu IEG pod záminkou neefektivity předešlého managementu. Dostupnost surovin se ale stále nelepší, začínají se objevovat zvěsti o tom, že část dodávek surovin je odkláněna na neznámé místo. V New Washingtonu, městě na Titanu, propukají nepokoje po tom, co jsou děti s poškozenou DNA označeni za mutanty. Nepokoje jsou surově potlačeny.\n\nStává se populární nová reality show, ve které lidé bojují na život a na smrt s kyborgy.\nV roce 2031 profesor Edward van Rizotto učinil objev, který umožnil masivní využití teleportace.\n\nZemi postihne v následujících letech ekologická katastrofa, když tání polárních ledovců způsobí změnu klimatu a mohutné záplavy. V reakci na to je roku 2034 postaveno první podvodní město. Dochází k polarizaci společnosti a nárůstu pocitu ohrožení; obranné prostředky, jako štíty a fúzní pistole či osobní teleportovací jednotky, se mezi lidmi stávají vysoce populárními.\n\nIEG je obviňována z vymývání mozků nepohodlných lidí, které pak posílá do New Washingtonu jako nemyslící peony. V samotném New Washingtonu zuří další nepokoje kvůli špatným pracovním podmínkám a při jejich potlačení zůstává mnoho mrtvých. Na Zemi to jde od desíti k pěti. Klimatické katastrofy decimují lidi v pobřežních městech, mutace jsou čím dál tím častější a výraznější, lidstvo navíc poprvé v historii pomalu vymírá. Začínají se objevovat mýty o „nadlidech“ schopných se bleskurychle pohybovat a měnit podobu.\n\n2142: Proslýchá se, že tito „nadlidi“ snad obsadili vysoké funkce v IEG a ISA\n\nBývalý vědec Conrad B. Hart má před sebou nelehký úkol: Ze zprávy, kterou si sám sobě na Zemi nahrál, se dozvídá, že má navštívit svého dávného přítele Yana v New Washingtonu, který mu pomůže. U něj zjistí, že jeho výzkumy mutací, které odhalily něco daleko horšího, než co se veřejně vědělo, ohrožovalo samotné špičky ISA a IEG. Ačkoli Conrada unesli na Titan a vymazali mu tam paměť, tak se ukazuje, že pro ně bude daleko větším oříškem, než tušili.\n\nHra především zaujala perfektně provedenou animací. Ta je bohatá, plynulá, i rychle reagující na ovládání. Jedná se o jednu z nejlépe animovaných plošinovek. Ovládání je tradičně jednoduché, ale nikoli intuitivní. K úspěšnému dohrání hry je nutné ho zcela ovládnout.\n\nHra obsahuje arkádové prvky. Nejvýraznější je osobní ochranný štít, který za předpokladu že je nabitý, ochrání svého nositele před fyzickými hrozbami jako jsou střely či rány pěstí, a který se dá na speciálních místech dobít. Dalším prvkem je generátor silového pole, který před svým nositelem na okamžik vytvoří bariéru schopnou zastavit střely. Jeho použití je omezeno pouze a jenom prodlevou od posledního spuštění. Posledním arkádovým prvkem je neomezená munice.\n\nPřes tyto skutečnosti se nedá Flashback označit za arkádu. V ostatních ohledech je hra velice realistická a její silná adventurní stránka spolu s netriviální dějovou linií není pro arkády vůbec charakteristická.\n\nKritika byla hrou nadšena a stejně tak hráči.\nFlashback, podobně jako Another World, výrazně ovlivnil tehdejší svět počítačových her. Docela patrný je vliv Flashbacku na další plošinovku, Bermuda syndrome. V roce 1995 byla vydána CD verze. Ta se od disketové lišila neherními sekvencemi, které byly tentokrát renderované, a ve hře samotné byly opravené největší bugy. Za nedostatek inovace byla tato verze kritizována. Vzniklo i pokračování Flashbacku, vyvíjel ho stejný tým a jmenovalo se Fade to Black. Jeho přijetí bylo rozporuplné.\n\nGregory Montoir přepsal jeho engine a hru lze tak dnes, byť s problémy, hrát na všech moderních platformách. Je ovšem nutno vlastnit její původní DOS nebo Amiga verzi.\n\nFlashback je legendární hrou, která předběhla svou dobu. Největší úspěch sklidila bezvadná animace postav a grafika. Variabilita prostředí byla v té době nevídaná. Na druhé straně bylo upozorňováno na slabší zvukovou stránku v PC verzi a na bugy, když bylo například možné procházet uzavřenými dveřmi. Adventurní část hry s příběhem sklidila také méně nadšené reakce, hře byla vytýkána přílišná linearita a nevyužitý příběhový potenciál. Přesto je celkové hodnocení hry i s odstupem času vysoké.\n\n\n"}
{"id": "109645", "url": "https://cs.wikipedia.org/wiki?curid=109645", "title": "Jarobeám I.", "text": "Jarobeám I.\n\nJarobeám I. byl prvním králem Severního izraelského království, které vzniklo po smrti krále Šalomouna a rozpadu jeho království. Jméno Jarobeám (hebrejsky: \"Jarov'am\"), v českých překladech Bible přepisováno též jako Jeroboám či Jeroboam, se vykládá různě, a to od \"„Ať se Příbuzný ukáže velkým“\" až po \"„Svár lidu“\". Dle názoru moderních historiků a archeologů král Jarobeám I. vládl asi v letech 931 až 909 př. n. l. Podle kroniky Davida Ganse by však jeho kralování mělo spadat do let 2964–2985 od stvoření světa neboli do rozmezí let 798–776 před naším letopočtem, což odpovídá 22 letům vlády, jak je uvedeno v První knize králů.\n\nJarobeám I. rodově příslušel ke kmeni Efrajim. Jeho otec se jmenoval Nebat a matka Serúa. Předtím, než se Jarobeám stal králem, působil u Šalomounova dvora jako správce řemeslníků. Podle židovské tradice patřil k žákům proroka Achijáše. Když Jarobeám viděl, jak Šalomoun nechal zazdít část jeruzalémských hradeb, kudy vcházeli poutníci k Chrámu, a to jen proto, že chtěl postavit výstavní sídlo pro svou manželku, egyptskou princeznu, odvážil se krále veřejně kritizovat. Za tuto kritiku Jarobeám získal skrze proroka Achijáše od Hospodina příslib královské koruny a vlády nad deseti izraelskými kmeny, kdežto král Šalomoun tuto kritiku vnímal jako vzpouru a usiloval o jeho smrt. Proto Jarobeám uprchl do Egypta a bezpečný azyl našel u faraóna Šíšaka, u něhož setrval až do Šalomounovy smrti.\n\nPo smrti Šalomouna se Jarobeám vrací na území Izraele a stává se mluvčím obyvatel izraelského království, kteří žádají Rechabeáma, nástupce krále Šalomouna, o úlevy v nucených pracích. Jenže Rechabeám nechtěl o žádných úlevách ani slyšet. Na radu mladíků, kteří s ním vyrostli a byli v jeho službách, dokonce rozhodl o tom, že lidu nařídí ještě těžší službu. Když se o tom obyvatelstvo deseti kmenů doslechlo, vzbouřilo se a ustanovili nad sebou za krále Jarobeáma. Ten si zvolil za své sídlo nejprve Šekem, poté jím zřejmě byla Tirsa. Aby upevnil svou moc a omezil možný vliv Judského království, nechal zhotovit dva zlaté býčky, které prohlásil za bohy Izraele. Jednoho býčka umístil v Bét-elu a druhého v Danu. Tak zavedl ve svém království modloslužbu jako alternativu k chrámové bohoslužbě v Jeruzalémě, čímž se dopustil \"„hříchu, jímž svedl k hříchu Izraele“\". Tím podle Talmudu ztratil podíl na budoucím světě. \n\nKe konci své vlády Jarobeám svedl bitvu s judským králem Abijámem neboli Abijášem, v níž byl poražen, což způsobilo značné oslabení jeho moci. Jarobeám měl syna Abijáše, který zemřel v mladém věku ještě za jeho života, a Nádaba, který se stal jeho nástupcem v královském úřadu. \n\n\n"}
{"id": "109648", "url": "https://cs.wikipedia.org/wiki?curid=109648", "title": "Mille Petrozza", "text": "Mille Petrozza\n\nMiland „Mille“ Petrozza (* 18. prosince 1967) je německý kytarista a zpěvák italského původu, který se nejvíce proslavil jako člen skupiny Kreator (původně \"Tormentor\"). Hrát začal ve školní kapele \"Tyrant\".\n\nV roce 1994 hrál na kytaru v metalové superskupině Voodoocult vedle dalších jako Dave Lombardo ze Slayer a Chuck Schuldiner ze skupiny Death.\n\n\n\n"}
{"id": "109654", "url": "https://cs.wikipedia.org/wiki?curid=109654", "title": "Jungfraubahn", "text": "Jungfraubahn\n\nJungfraubahn (JB) je úzkorozchodná ozubená dráha v Bernských Alpách spojující horu Jungfrau s horským průsmykem Kleine Scheidegg jižně od švýcarského města Interlakenu. V současné době patří Jungfraubahn pod Jungfraubahnen.\n\nÚzkorozchodná ozubnicová trať (rozchod kolejí 1000 mm) spojuje dolní stanici Kleine Scheidegg se sedlem Jungfraujoch. Trať je elektrifikovaná (3-fázový střídavý proud 1125 V/50 Hz), délka tratě je 9,3 km, průměrná rychlost vlaků dosahuje 27 km/h.\n\nNa trati se nacházejí celkem čtyři stanice, dvě z nich jsou umístěny v traťovém tunelu (dlouhý 7122 m – tvoří 80 % délky celé trati), vyraženém do hor Eiger a Mönch. Cestující se z těchto dvou stanic mohou skrze prosklené stěny pokochat pohledem na okolní krajinu.\n\nHorolezci tyto štoly občas používají k úniku ze severní stěny Eigeru v případě náhlé změny a nepříznivého počasí.\n\nVrcholovou stanicí je Jungfraujoch, nejvýše položená železniční stanice v Evropě v nadmořské výšce 3454 m, odtud pochází i označení \"Top of Europe\". Celkové převýšení celé trati činí 1 393 m.\n\nHistorie Jungfraubahn se začala psát kolem roku 1860, již tehdy existovalo několik projektů na stavbu železniční trati k vrcholu Jungfrau. Vzhledem k finančním problémům se však ani jeden neuskutečnil.\n\nAž v roce 1894 průmyslník Adolf Guyer-Zeller zajistil dostatečné finanční krytí pro stavbu tratě a od Švýcarského parlamentu získal koncesi na vybudování ozubnicové dráhy.\n\nDolní stanice Kleine Scheidegg byla vybudována nedaleko konečné dráhy Wengernalpbahn, trať dále pokračovala dlouhým tunelem pod Eigerem a Mönchem k vrcholu hory Jungfrau. Výstavba trati začala roku 1896 a rychle pokračovala; první část trati do zastávky \"Eigergetscher\" byla otevřena již roku 1898.\n\nSoučasná podoba celého provozu však vznikla až o šestnáct let později, tak dlouho trvalo prorazit zbytek skály a položit koleje do vrcholové stanice Jungfraujoch ve skalním masivu pod ledovcem.\n\nDo vrcholové zastávky Jungfraujoch se jezdí od 1. srpna 1912.\n\nDělníci na stavbě byli ubytováni v domcích a barácích pod severní stěnou vrcholu. Počet dělníků kolísal podle postupu prací a roční doby. V zimním období byla oblast odříznuta od okolního světa a zásobování, tomu odpovídaly i zásoby proviantu na zimní období:\n\n12 tun mouky, 1500 litrů vína (1 litr na den a dělníka), 2 tuny brambor, 800 kg špaget (pro Italy), 3000 vajec, 400 kg kávy, 50 000 ks cigaret, 4 tuny masa, 30 tun uhlí pro vytápění\n\n\n"}
{"id": "109656", "url": "https://cs.wikipedia.org/wiki?curid=109656", "title": "Something Else by the Kinks", "text": "Something Else by the Kinks\n\nSomething Else by the Kinks je album od britské rockové skupiny The Kinks\n\nBylo-li album \"Face to Face\" pozoruhodnou nahrávkou, tak jeho následovník – \"Something Else\" – dosáhl hudební dokonalosti. Nabízí 13 klasických „britpopových“ songů, které jsou po skladatelské stránce vybroušenější a z obsahového hlediska daleko sentimentálnější a nostalgičtější než jejich dosavadní produkce. Kinks se nepřipojili k módní vlně psychedelické hudby, která v této době dominovala rockovému světu, a zůstali věrní sami sobě. Žádná deska z roku 1967 proto nezní tak, jako tato. Není to žádný hard-rock, ale spíše akustická hudba a umírněné R&B. Síla tohoto alba tak částečně vychází z klidného tónu skladeb, který elegantně podporuje daviesovské charakterové portréty a miniatury. Od úvodní písně \"David Watts\" až po závěrečný skvost \"Waterloo Sunset\" tu není slabé místo. Některé songy, jako alegorie \"Two Sisters,\" \"End of the Season\" znějící jako šlágr od Noëla Cowarda, ospalá \"Lazy Old Sun\" nebo ironická \"Situation Vacant\", doslova překypují nápady. Významný byl i přínos Davea Daviese. Jeho téměř dylanovská záležitost \"Death of a Clown\" stejně jako blues-rocková \"Love Me Till the Sun Shines\" jsou vedle bratrových skladeb svébytnými celky, jenž ze \"Something Else\" pomáhají dělat skvělé album, jakým je.\n\nNení-li uvedeno jinak, autorem všech skladeb je Ray Davies.\n\n\n"}
{"id": "109657", "url": "https://cs.wikipedia.org/wiki?curid=109657", "title": "The Kinks Are the Village Green Preservation Society", "text": "The Kinks Are the Village Green Preservation Society\n\nThe Kinks Are the Village Green Preservation Society je konceptuální album od britské rockové skupiny The Kinks.\n\nNostalgie, kterou Ray Davies prezentoval na předchozím studiovém albu \"Something Else by The Kinks\", se na této desce proměnila v manifest, jímž truchlí nad vytrácením starých anglických tradic. Jak zpívají v titulní písni, Kinks chrání to staré dobré čepované pivo, jahodový jam a panenství Anglie. Celé album je sérií obrázků a příběhů o malebném Albionu, jaký ve skutečnosti nikdy nebyl. Je to příjemná, klidná deska, evokující malé město a vtahující posluchače do pomalých rytmů, které vyvolávají dojem sladkobolného zamlženého snu. Pod povrchem je po celou dobu cítit jakoby lítost nad těmito nenávratně ztracenými idylickými časy. Díky velice střídmé kompozici a instrumentaci písní tato deska zní spíše jako sólový projekt Raye Daviese, než jako LP Kinks. Z klidného proudu téměř identických písní se vymyká pouze „Wicked Annabella“ od Davea Daviese. Ač celá koncepce alba může působit až příliš uvolněně, každá skladba má po hudební i textové stránce mnoho vrstev a přináší řadu inovací. Tato deska zároveň přispěla ke zrodu nových generací vyznavačů britského kytarového popu.\n\nAutorem všech skladeb je Ray Davies.\n\n\n\n"}
{"id": "109658", "url": "https://cs.wikipedia.org/wiki?curid=109658", "title": "Dolní Věstonice", "text": "Dolní Věstonice\n\nObec Dolní Věstonice (německy \"Unter Wisternitz\") se nalézá severně od Pavlovských vrchů (Pálavy) asi 10 km na sever od Mikulova na jižním břehu Novomlýnských nádrží. Žije zde obyvatel. Téměř celou východní část obce tvoří \"Sklepní ulice\" s původními i nově vybudovanými vinnými sklepy. Vinařství má v obci tisíciletou tradici.\n\nDolní Věstonice leží na severním úpatí Pavlovských vrchů na pravém břehu řeky Dyje. Po napuštění Novomlýnských nádrží se obec ocitla na jejich jižním břehu, za zachovaným úsekem původního koryta řeky. Obec leží na staré obchodní cestě z Rakouska na Moravu, která i dnes spojuje Mikulov s Hustopečemi a která je vedena po hrázi mezi střední a dolní nádrží Nových Mlýnů do Strachotína; v obci se odděluje cesta do Pavlova, která pokračuje podél toku Dyje do Lednice.\n\nÚzemí obce bylo osídleno již od pravěku jak dokládají četné archeologické nálezy zejména z doby lovců mamutů (stáří asi 25–30 tisíc let), které jsou zpřístupněny veřejnosti v zdejším archeologickém muzeu. Nejvýznamnějším zdejším archeologickým nálezem je plastika Věstonická venuše objevená roku 1925. Od 1. července 2008 je naleziště zapsáno mezi Národní kulturní památky ČR. První písemná zmínka o obci pochází z roku 1312 (\"Wistanicz\"). V šestnáctém století se zde usadili novokřtěnci – habáni. Vzbouření moravští stavové tu 5. srpna 1619 zvítězili v bitvě u Dolních Věstonic. Od 20. října 1653 do ledna 1665 byl v obci farářem italský minorita a hudební skladatel Giovanni Battista Alouisi. Roku 1930 měla obec 688 obyvatel, většinou německé národnosti (93,3 %) – tito byli po roce 1945 vesměs vysídleni.\n\nV obci k počátku roku 2016 žilo celkem 313  obyvatel. Z nich bylo 170  mužů a 143 žen. Průměrný věk obyvatel obce dosahoval 45,3 let. Dle Sčítání lidu, domů a bytů provedeném v roce 2011, kdy v obci žilo 294  lidí. Nejvíce z nich bylo (16,3 %) obyvatel ve věku od 50 do 59  let. Děti do 14 let věku tvořily 10,9 % obyvatel a senioři nad 70 let úhrnem 7,1 %. Z celkem 262  občanů obce starších 15 let mělo vzdělání 42,4 % střední vč. vyučení (bez maturity). Počet vysokoškoláků dosahoval 6,1 % a bez vzdělání bylo naopak 0 % obyvatel. Z cenzu dále vyplývá, že ve městě žilo 141 ekonomicky aktivních občanů. Celkem 87,9 % z nich se řadilo mezi zaměstnané, z nichž 69,5 % patřilo mezi zaměstnance, 2,8 % k zaměstnavatelům a zbytek pracoval na vlastní účet. Oproti tomu celých 48,3 % občanů nebylo ekonomicky aktivní a zbytek svou ekonomickou aktivitu uvést nechtěl. Úhrnem 114 obyvatel obce (což je 38,8 %), se hlásilo k české národnosti. Dále 82 obyvatel bylo Moravanů a 7 Slováků. 78 obyvatel obce svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Dolní Věstonice. Ta je součástí děkanátu Mikulov - Brněnské dicéze v Moravské provincii.\nPři censu prováděném v roce 2011 se 67 obyvatel obce (23%) označilo za věřící. Z tohoto počtu se 36 hlásilo k církvi či náboženské obci, a sice 25 obyvatel k římskokatolické církvi (9% ze všech obyvatel obce),dále - 1 k Církvi československé husitské a 4 k českobratrským evangelíkům. Úhrnem 85 obyvatel se označilo bez náboženské víry a 142 lidí odmítlo na otázku své náboženské víry odpovědět.\n\nV letech 2010 až 2014 byl starostou Jaromír Sasínek. Na ustavujícím zasedání zastupitelstva v listopadu 2014 byla do této funkce zvolena Erika Svobodová. Na prosincovém zasedání obecního zastupitelstva byla novou starostkou zvolena Ing. Jaroslava Rajchlová, PhD.\n\n\n\n"}
{"id": "109659", "url": "https://cs.wikipedia.org/wiki?curid=109659", "title": "Smog", "text": "Smog\n\nSmog je chemické znečištění atmosféry způsobené lidskou činností. Název pochází z anglického smísení dvou slov smoke ( kouř) a fog ( mlha) – lingvisticky jde o splynulinu (portmanteau). Jedná se o jev, během kterého je atmosféra obohacena o složky, které v ní normálně nejsou a které jsou škodlivé pro zdraví. Z odborného hlediska se smog rozlišuje na dva typy: redukční a oxidační.\n\nRedukční smog (též londýnský nebo zimní), je označení pro složeninu městského a průmyslového kouře s mlhou, vyskytující se během roku typicky v zimních podmínkách s výraznými přízemními inverzemi teploty vzduchu. V závislosti na průmyslovém znečištění moderní společnosti je zimní smog složen převážně z oxidů siřičitého SO a některých dalších látek, které snadno podléhají oxidaci. Tyto látky mají často silně redukční účinky na své okolí.\n\nLondýnský smog je nechvalně znám už od římských dob. V roce 1306 Edvard I. zakázal spalovat uhlí, ale tento krok neměl dlouhého trvání. Situace se postupně zhoršovala až do padesátých let 20. století, kdy nastalo v Londýně několik katastrofických smogových situací, při nichž zahynuly tisíce lidí (např. velký smog roku 1952). Do těchto katastrof nahrávalo například ukončení londýnského tramvajového provozu v roce 1952 (tramvaje byly nahrazeny autobusy a vrátily se až roku 2000). V roce 1956 Parlament zavedl v hlavním městě tzv. bezkouřové zóny. Díky nim se snížily emise oxidů síry a londýnský smog se stal minulostí. Dnes je v Londýně hlavním problémem automobilový smog.\nLondýnský (podle události z prosince roku 1952) neboli redukční smog je charakterizován směsí kouře (smoke), oxidů síry (dodávají redukční povahu) a dalších plynných zplodin spalování uhlí při vysoké relativní vlhkosti vzduchu a je obvykle doprovázen hustou mlhou (fog). Vysoká škodlivost se zde stupňuje přítomností popílku, který umožňuje snadný transport plynných složek smogu až do nejhlubšího nitra plic.\n\nSmog londýnského typu byl po desetiletí také typický pro průmyslové oblasti na území dnešní České republiky, zejména v pánevní oblastí severních Čech a na Ostravsku. Nejhorší byla situace v 70. a v 80. letech 20. století v důsledku intenzivního rozvoje těžby a spalování uhlí. V 90. letech se situace zlepšila v důsledku nově přijatého zákona o ovzduší a následné výstavbě odsiřovacích zařízení v elektrárnách a dalších velkých zdrojích znečištění.\n\nOxidační smog byl objeven ve 40. letech v kalifornském městě Los Angeles. Bývá označován též jako kalifornský, losangelský, fotochemický či letní smog. Tento druh smogu má silné oxidační, agresivní, dráždivé (na sliznice, dýchací cesty, oči atd.) a toxické účinky.\n\nPatří k nejzávažnějším problémům znečištění ovzduší v Evropě. Koncentracím ozónu, které přesahují prahové hodnoty stanovené EU, je vystaveno asi 30 % obyvatel evropských měst, přičemž v důsledku znečištění ovzduší ozónem v Evropě každý rok předčasně umírá na 20 tisíc lidí.\n\nJde o znečištění vzduchu, které vzniká v městských oblastech vlivem působení slunečních paprsků na některé složky dopravních exhalací. Jeho součástí jsou převážně vysoké koncentrace přízemního ozónu, díky kterému může být pozorován jako namodralý opar, a směs uhlovodíků, peroxyacetyltrinitrátu, oxidů dusíku (NO, NO) a uhlíku (CO, CO).\n\nDůvodem jeho vzniku je zvýšená koncentrace NO, který se vlivem slunečního UV záření rozpadá na radikály\n\nNO ―→ NO + O ·\n\na další radikálovou reakcí vzniká ozón O\n\nO · + O → O\n\nFotochemický smog má negativní dopad na lidské zdraví i na vegetaci, včetně zemědělských plodin. Ozon narušuje funkci buněk, což přerůstá v poškození listů a jehličnanů a životně důležitých procesů. Lidé mohou pociťovat dýchací potíže, pálení oči, malátnost nebo snížení obranyschopnosti organismu. Ohroženi jsou zejména starší lidé, děti nebo astmatici a alergici.\n\nV roce 2007 bylo přízemnímu ozonu, jakožto hlavní součástí fotochemického kouře, vystaveno 85 procent obyvatel. V roce 2006 to bylo o 6 % méně, v roce 2005 bylo fotochemickému smogu vystaveno 85 procent lidí v ČR. Tzv. letní smog tak patří mezi škodliviny, které v České republice dlouhodobě ohrožují nejvíc lidí.\n\nToto slovo se objevuje ještě ve spojení:\n\n\n\n"}
{"id": "109660", "url": "https://cs.wikipedia.org/wiki?curid=109660", "title": "Arthur (Or the Decline and Fall of the British Empire)", "text": "Arthur (Or the Decline and Fall of the British Empire)\n\nArthur (Or the Decline and Fall of the British Empire) je album od britské rockové skupiny The Kinks\n\n\"Arthur (Or the Decline and Fall of the British Empire)\" rozvíjí dál téma z předchozí, „staroanglické“ desky \"The Kinks Are the Village Green Preservation Society\" a vypráví příběh Londýňana, který se po druhé světové válce rozhodl přesídlit do Austrálie. Vznikl tak cyklus miniatur líčících život na předměstí, ochromující efekt byrokracie a hrůzy války. Zvuk je tvrdší než na \"Village Green Preservation Society\", hudba a texty jsou obdobně vícevrstvé jako na předchozím LP. „Shangri-La“ přechází z klasického anglického folku až do hard-rocku, půvab písně „Drivin'“ je v její utahanosti, vedle ní tu zní krásná hloubavá balada „Young and Innocent Days“, zatímco „Some Mother's Son“ je jednou nejnekompromisnějších protiválečných písní, jaká kdy byla nahrána. Dohromady vytváří jedno z nejefektivnějších koncepčních alb v rockové historii.\n\nNení-li uvedeno jinak, autorem všech skladeb je Ray Davies.\n\n\n\n"}
{"id": "109662", "url": "https://cs.wikipedia.org/wiki?curid=109662", "title": "Lola versus Powerman and the Moneygoround, Part One", "text": "Lola versus Powerman and the Moneygoround, Part One\n\nLola Versus Powerman and the Moneygoround, Part One je album od britské rockové skupiny The Kinks.\n\nSingl \"Lola\" přinesl skupině neočekávaně hit a jeho zvuk, který zůstal někde na půli cesty mezi akustickým folkem a hard-rockem, vytvořil nový hudební styl Kinks. Album \"Lola vs. the Powerman & the Money-Go-Round, Pt. 1\", jež v návaznosti na něj vzniklo, má volnější koncepci, než jeho předchůdce. Ray Davies do něj promítl své psychózy a zahořklost vůči hudebnímu průmyslu. Nevypráví ucelený příběh, album přesto drží velmi dobře pohromadě. Dave Davies přispěl melodickou písní „Strangers“ a částečně paranoidní záležitostí „Rats“, ale jako obvykle je tato deska hlavně Rayovým představením. Vyrovnává si na ní své účty s bývalými manažery („The Moneygoround“), s vydavateli („Denmark Street“), s televizními a hudebními novináři („Top of the Pops“), se šéfy nahrávacích společností („Powerman“) a s celou „zatracenou“ společností (\"Apeman\", „Got to Be Free“). Vytvořil tak album plné vtipu, ale zároveň i naštvanosti. Uklidnil se na třech svých asi nejlepších baladách „This Time Tomorrow“, „A Long Way From Home“ a až odborářské „Get Back in Line“, v níž dokázal vylíčit obavy dělníků lépe, než jakákoli jiná sociálně angažovaná píseň. Zároveň jsou důkazem umělecké síly Raye Daviese.\n\nNení-li uvedeno jinak, autorem všech skladeb je Ray Davies.\n\n\n"}
{"id": "109663", "url": "https://cs.wikipedia.org/wiki?curid=109663", "title": "Hornoslezský metropolitní svazek", "text": "Hornoslezský metropolitní svazek\n\nHornoslezský metropolitní svazek (polsky \"Górnośląski Związek Metropolitalny\") je spojení 14 měst, zahrnujících Katovice s okolím, na území polského Slezského vojvodství. Leží na řekách Visla a Odra.\n\n"}
{"id": "109665", "url": "https://cs.wikipedia.org/wiki?curid=109665", "title": "Muswell Hillbillies", "text": "Muswell Hillbillies\n\nMuswell Hillbillies je album od britské rockové skupiny The Kinks. Bylo vydáno v prosinci 1971 a je pojmenováno po předměstí Muswell Hill v severním Londýně, kde vyrostli zpěvák a skladatel Ray Davies a kytarista Dave Davies a a začátku čedesátých let zde založili The Kinks. Album se zabývá chudobou, životem dělnické třídy a parcelování starých viktoriánských sousedství – praxí, která byla v sedmdesátých letech v severním Londýně běžná.\n\nAutorem všech skladeb je Ray Davies.\n\n\n\n"}
{"id": "109670", "url": "https://cs.wikipedia.org/wiki?curid=109670", "title": "Kreator", "text": "Kreator\n\nKreator je německá thrashmetalová kapela. Kapelu založil v roce 1982 Mille Petrozza pod názvem Tormentor. Brzy však skupinu přejmenoval na Kreator. Spolu s kapelami Destruction, Sodom a Tankard patří k velké čtyřce německého thrash metalu.\n\nKapela byla založena pod jménem \"Tyrant\" v roce 1982 v německém Essenu. Původní sestavu tvořil zpěvák a kytarista Mille Petrozza, bubeník Jürgen Ventor a baskytarista Rob Fioretti. Brzy se kapela přejmenovala na \"Tormentor\" a pod tímto jménem vydala dvě dema. Zanedlouho opět změnili název na \"Kreator\" a v roce 1985 podepsali smlouvu s \"Noise Records\".\nKreator nahráli své debutové album \"Endless Pain\" za pouhých 10 dní. Mnoho black a death metalových kapel ho považovaly za velmi vlivné. Na turné k tomuto albu najala kapela kytaristu Michaela Wulfa z kapely Sodom.\n\n\n\"Vydaná pod názvem „Tormentor“\"\n\n\n\n\n"}
{"id": "109672", "url": "https://cs.wikipedia.org/wiki?curid=109672", "title": "Nikolaj Fjodorovič Vatutin", "text": "Nikolaj Fjodorovič Vatutin\n\nNikolaj Fjodorovič Vatutin (16. prosince 1901, Čepuchino ve Voroněžské gubernii – 15. dubna 1944) byl sovětský důstojník, od roku 1943 v hodnosti armádního generála. Roku 1965 posmrtně vyznamenán titulem Hrdina Sovětského svazu. Během Velké vlastenecké války byl náčelníkem štábu Severozápadního frontu, zástupce náčelníka generálního štábu, od roku 1942 velel vojskům Voronežského, Jihozápadního a 1. ukrajinského frontu. Vyznamenal se jako velitel na mnohých bojištích, zejména u Stalingradu a Kursku, nebo později při dobývaní Ukrajiny. Zemřel po přepadu zorganizovaném Ukrajinskou povstaleckou armádou.\n\nJe považován za jednoho z nejlepších velících generálů Rudé armády v době celé Velké vlastenecké války. Narodil se ve vesničce Čepuchino ve Voroněžské gubernii v chudé venkovské rodině jako jedno ze čtyř dětí. Absolvoval čtyřletou obchodní školu. V roce 1920 se stal vojákem 11. záložního střeleckého pluku Rudé armády. Účastnil se bojů proti Nestoru Machnovi a války s Polskem. V roce 1922 absolvoval velitelskou školu v Poltavě. Od roku 1921 byl členem komunistické strany SSSR. Stal se velitelem roty, později i praporu. V květnu 1926 přijat na Frunzeho akademii generálního štábu Rudé armády. Absolvoval ji s vynikajícím prospěchem a hodnocením. Od roku 1929 působil v řadě štábních funkcí. Od roku 1934 následovalo další postgraduální studium na Frunzeho akademii v Moskvě. V roce 1939 se zúčastnil operací ve východním Polsku. Téhož roku byl povýšen na generálporučíka a pověřen funkcí velitele operačního oddělení Rudé armády. V roce 1940 byl jmenován zástupcem náčelníka generálního štábu Rudé armády. V roce 1941 byl vyznamenán Leninovým řádem.\n\nPo napadení SSSR nacistickým Německem působil na řadě bojišť často jako muž poslední naděje a to velmi úspěšně. Setrvával přitom ve funkci zástupce náčelníka generálního štábu, zřejmě s vyhlídkami na post budoucího náčelníka. V červenci 1942 odešel na vlastní žádost do funkce velitele Voroněžského frontu. V listopadu 1942 vedl jako velitel Jihozápadního frontu hlavní protiúder u Stalingradu vedoucí k obklíčení Paulusovy 6. německé armády. Na jaře 1943 obsadil Donbaskou oblast. Při pokusu o dosažení Dněpru utrpěl jedinou vážnou porážku své kariéry při Mannsteinově bočním úderu, nicméně stabilizoval frontu v jižní části Kurského oblouku. V Bitvě u Kurska úspěšně odrazil německou ofenzívu proti jižnímu úseku fronty a počátkem srpna přešel do protiútoku. Po vyčerpávajících bojích v srpnu-září 1943 se rozhodující měrou podílel na vyčištění východní Ukrajiny od německých oddílů a vytvořil dněperská předmostí na západním břehu řeky. Z Ljutěžského předmostí pak 6. listopadu 1943 (už v hodnosti armádního generála a velitele Prvního ukrajinského frontu) osvobodil Kyjev. V prosinci 1943 a lednu 1944 provedl své dvě poslední úspěšné operace-žitomirskou a rovenskou a současně se podílel s I. S. Koněvem na úspěšné obkličovací korsuň-ševčenkovské operaci.\n\nPři inspekční cestě směrem na město Slavuta byl 29. února 1944 postřelen ze zálohy vojáky Ukrajinské povstalecké armády u vesnice Myljatyn v rájonu Ostroh v Rovenské oblasti a 15. dubna 1944 zemřel na sepsi. Jeho poslední naplánovanou operaci, která skončila faktickým „vyčištěním“ Ukrajiny provedl maršál SSSR Georgij Konstantinovič Žukov. Byl respektován svými podřízenými stejně jako německou generalitou, která uznale hodnotila jeho agresivitu a originalitu způsobu vedení boje. V SSSR dlouho byl nezaslouženě poněkud podceňován. Šlo o jednoho z mála sovětských důstojníků, kteří unikli stalinským represím 30. let.\n\nJe po něm pojmenováno město Vatutine v Čerkaské oblasti na Ukrajině.\n"}
{"id": "109673", "url": "https://cs.wikipedia.org/wiki?curid=109673", "title": "Remigius Machura", "text": "Remigius Machura\n\nRemigius Machura (* 3. července 1960 Rychnov nad Kněžnou) je bývalý československý koulař. Je jedním z mála sportovců, který přiznal vědomé užívání dopingu.\n\nS koulí začínal ve 14 letech. Stal se dorosteneckým mistrem republiky, v roce 1979 juniorským mistrem Evropy a v roce 1981 skončil na halovém mistrovství Evropy na 4. místě. K největším Machurovým sportovním úspěchům patří 3. místo z ME 1982, 2. místo z MS 1983, 1. místo z halového ME 1985 a 1988 a 5. místo z olympijských her v Soulu.\n\nJeho český rekord ve vrhu koulí s hodnotou 21,93 m ze srpna 1987 platil téměř 30 let. Až 2. června 2017 ho překonal výkonem 22,01 m Tomáš Staněk.\n\nRemigius Machura měl pozitivní nález na Stanozolol po závodech Evropského poháru v Moskvě roku 1985. V závodě skončil na druhém místě a podle losu měl jít na dopingovou zkoušku první Vasiljev a třetí Alessandro Andrei. Nakonec však funkcionáři rozhodli, že půjde Machura. Vzorky nebyly odeslány do laboratoře v Helsinkách (jak bylo zvykem), ale do novými přístroji vybavené laboratoře v Kolíně nad Rýnem. Pozitivní dopingový nález znamenal dvouletý distanc.\n\nMachura nic nezapíral a dodnes říká, že kdyby se měl rozhodovat znova, rozhodl by se stejně. Podle vlastních slov začal brát podpůrné prostředky po roce 1981, i když byl funkcionáři svazu k tomuto kroku tlačen již od roku 1978. Jak sám říká, nehledal v podpůrných prostředcích prostředek zlepšení výkonu, ale prostředek k udržení vlastního zdraví.\n\nŘíkal jsem léčit. Nikdy jsem totiž nebral anabolika jako přímý prostředek jak dosáhnout v závodě lepšího výkonu. Právě jen jako ochranu zdraví. A nemám nic za zlé Linfordovi Christiemu, kterému teď prokázali doping, protože on běhal dvacet let a dovedu si představit, co to znamená. Všichni se diví, proč je Merlene Otteyová dvacet let dobrá - a taky ji chytili. Já vím, proč je dobrá. Je dobrá proto, že si zachovala zdraví. Jakým způsobem, to je její věc. A nebo věc Linforda Christieho.\n\n"}
{"id": "109675", "url": "https://cs.wikipedia.org/wiki?curid=109675", "title": "Death on the Road", "text": "Death on the Road\n\nDeath on the Road je živé album legendární heavymetalové skupiny Iron Maiden. Album vyšlo 30. srpna 2005 na CD a 6. února 2006 na DVD. Skládá se ze skladeb, které byly nahrány v listopadu 2003 v Dortmundu během \"Dance of Death Tour\" (2003–2005).\n\nBěhem prvního týdnu po vydání se album v několika zemích umístilo v žebříčcích: Finsko (6.), Švédsko (7.), Norsko (12.), Francie (14.), Itálie (17.), Švýcarsko (17.), Španělsko (18.), Spojené království (22.), Irsko (27.) a Nizozemsko (39.) .\n\n"}
{"id": "109676", "url": "https://cs.wikipedia.org/wiki?curid=109676", "title": "Osek (Pražská plošina)", "text": "Osek (Pražská plošina)\n\nOsek je hora, která je zmiňovaná na dvou místech Kosmovy kroniky z první čtvrtiny 12. století. Vedla přes ni dálková cesta do Bechyňské provincie, na jejím vrcholu měl podle Kosmy kdysi stát pohraniční hrad knížete Slavníka a kronikář do blízkosti hory lokalizoval také \"mohylu\" bájné kněžny Kazi:\n\nO ztotožnění hory s konkrétním místem v terénu se čeští historici a archeologové pokoušejí od poloviny devatenáctého století. \nHistorik Václav Vladivoj Tomek a další ztotožňovali Osek s vrchem Havlín na okraji Zbraslavi. O další určení se pokusil např. Václav Tille.\n\nPodle historické studie Tomáše Klimka – \"Kosmova hora Osek a vnímání krajiny v českém středověku\" z roku 2005 je hora ztotožněna s tratí \"Humenská\" nad břehem řeky Berounky nad Dolními Mokropsy v okrese Praha-západ. Dálková cesta, jejíž terénní pozůstatky byly na místě nalezeny, tu překonávala obtížný brod.\n\nPodle Klimka však takzvané \"hradiště Humensko\", první ze Slavníkových hraničních hradů směrem od Prahy, nikdy nebylo hradištěm. Lidé Kosmovy doby tak označovali cestovní stanici, která ležela na staré bechyňské stezce a poskytovala možnost nabrat síly před broděním Berounky (tehdy Mže) ku směru do Prahy, případně počkat na příhodný stav vody.\n\nPro tyto argumenty přináší celou řadu přesvědčivých důkazů – domnělé valy neplní bezpečnostní funkci, ale slouží jako ochrana uměle vytvořené cesty proti zaplavování a erozním vlivů. Terasy přisuzované fortifikaci pouze zlepšovaly odvodňování svahu nad starou stezkou. V nejužším místě šíje se pak sice nachází val, ten však nikdy nebyl prokopán přes celou její šíři a nemohl tedy splňovat obrannou funkci, neboť neumožňoval instalaci ani tak jednoduchého zařízení jako je padací most.\n\nKlimek také potvrdil místo, které Kosmas označuje za mohylu kněžny Kazi. Podle něj se jedná o malou umělou vyvýšeninu v jižní části cestovní stanice, která má před sebou příkop. Archeologickým výzkumem bylo již za první světové války zjištěno, že domnělá Kazina mohyla není hrobem či ceremoniálním místem. Vyvýšenina obsahovala pouze předměty cestovatelů – podobně jako plošina hradiště. \n\nS ohledem na jiné, typově podobné stavby, se dá usuzovat, že se jedná o mýtnici. Val pak sloužil ke znemožnění objetí mýta z jiné strany, než vede cesta.\n\nNěkteří archeologové a historikové s touto interpretací nesouhlasí a lokalizaci hory Oseka a funkci hradiště Humensko považují za stále otevřenou otázku.\n\n"}
{"id": "109678", "url": "https://cs.wikipedia.org/wiki?curid=109678", "title": "Haplorhini", "text": "Haplorhini\n\nHaplorhini (český název pro tuto skupinu neexistuje, občas je možné se setkat s termínem haplorhinní primáti) je jeden ze dvou podřádů primátů. Pojmenování podřádu znamená \"suchý nos\", což je také jeden z charakteristických rysů odlišující haplorhinní primáty od druhého podřádu, poloopic (Strepsirrhini). Mezi haplorhinní primáty patří i lidé.\n\nPřevážná většina rodů tohoto podřádu žije v tropických a subtropických oblastech Nového i Starého světa. Pouze rod Homo trvale obývá, s výjimkou Antarktidy, skoro celou pevninskou část zeměkoule. Téměř všichni příslušníci podřádu vyšší primáti patří do infrařádu opice Simiiformes, druhý infrařád nártouni Tarsiiformes byl vytvořen speciálně pro jediný rod nártoun žijící na Filipínách.\n\nDoklady o evoluci haplorhinních primátů můžeme rozdělit na přímé – fosilizované zbytky těl, nepřímé – vzniknou studiem současných populací a teoretické – získané analýzou paleontologického i neontologického materiálu.\n\nSoučasné fosilní nálezy prokazují, že haplorhinní primáti nevznikli až v raném oligocénu před 30 mil. let, ale podstatně dřív než se doposud předpokládalo. Nově se jejich zrod posouvá dále do historie o 10 mil. let, do raného až středního eocénu. Podle početných asijských a skromných afrických nálezů existují dvě teorie o místě vzniku. Buď se vyvinuli v Asii a zatím nevysvětlitelně migrovali do Afriky, nebo vznikli v Africe a paralelně i v Asii. Nejstarší fosilní nálezy, pokládané za archaické haplorhinní primáty, pocházejí z Asie a jsou to např. rody \"Eosomias\" a \"Bahinia\" ze středního eocénu (před 40 mil. let). Africké nálezy, např. rody \"Catopithecus\", \"Serapia\" a \"Proteopithecus\", jsou mladší, pocházejí ze svrchního eocénu (před 35 mil. let). Jednou z nově diskutovaných možností je, že haplorhinní primáti se vyvinuli z rodů řazených do podřádu Adapiformes např. \"Altiatlasius\" pocházejícího z pozdního paleocénu (asi před 60 mil. let).\n\nZ vědeckých bádání vyplývá, a v tom se většina vědců shoduje, že předstupněm haplorhinních primátu nebyly poloopice, ale že oba podřády se vyvíjely souběžně ze stejných archaických prapředků.\n\nHaplorhinní primáti jsou skupina primátů, kteří došli ve fyzickém vývoji i v sociální chování dále než poloopice. Jsou také v průměru větší i těžší, jsou u nich zřetelnější rozdíly mezi oběma pohlavími, samice jsou menší a bývají i méně výrazně zbarvené. Mají v porovnání s poloopicemi větší mozkovou část lebky (neurocranium), která vytváří pevný obal pro mozek a některé smyslové orgány. Zmenšila se obličejová část (splanchnocranium) a následně čichový aparát: Důležitost čichu poklesla ve prospěch zraku. Zmenšily se jim očnice, oči se posunují vpřed a jejich osy se stávají rovnoběžné, tím získávaly stereoskopické plastické vidění, vidí trojbarevně. Ztratili schopnost vyrábět v organismu vitamín C.\n\nNemají již horní ret připojen k dásni, tím je více pohyblivý: To umožňuje měnit výraz obličeje, mohou vyjadřovat radost i zlobu a pomocí mimiky se dorozumívat. Na prstech mají nehty, které jsou u některých druhů zpětně přeměny do podoby drápů. Samice mají jeden pár mléčných bradavek. U některých se vyvinul chápavý ocas s hmatovou plochou, kterým si pomáhají jako pátou končetinou (chápanovití), jiným ocas již naopak úplně chybí (gibonovití, hominidé). Kočkodanovití a gibonovití mají sedací mozoly.\n\nAž na čeleď hominidů a paviány jsou haplorhinní primáti stromoví živočichové žijící v široce zapojených pralesích, sestupující na zem jen zřídka. Naopak paviáni, obývající spíše okraje lesů a savany, prožívají téměř polovinu života na zemi, kde si většinou hledají potravu. Jsou to jak vyloženi vegetariáni (guerezy), tak všežravci. Nejen lidé, ale i šimpanzi loví příležitostně jiné druhy menších opic.\n\nTéměř všechny rody, mimo člověka, se pohybují po stromech i po zemi po čtyřech končetinách, mnozí výtečně skáčou. Výjimkou jsou gibonovití, ti při pohybu ve větvích stromů používají brachiaci (mají přizpůsobené přední končetiny) a po zemi se na krátké vzdálenosti přesunují polovzpřímeně jen po zadních. Tato lokomoce je chůzí po kotnících místo po chodidlech. Až na některé výjimky (mirikinovití a nártounovití) jsou to denní živočichové.\n\nSociální struktura u haplorhinních primátu je různorodá, jsou většinou polygamní, žijí buď ve vícesamcových skupinách vedených primárním samcem nebo ve skupinách s jedním samcem a více samicemi (hulmani). Bývají také monogamní, žijí v rodinných párech a s nedospělými mláďaty (gibonovití, lidé). U žádného druhu nežijí dospělí samci nebo samice samotářsky. V porovnání s poloopicemi rodí většinou po jednom mláděti která jsou větší, ale méně vyvinuta a potřebují mnohem delší dobu než dosáhnou dospělosti, mají nepoměrně delší dobu života. U mnoha druhů pomáhají pečovat o potomky i příbuzní, nezletilí potomci nebo starší bezdětné samice. Srovnávací studie chování však mohou primáty podcenit.\n\nPro některé druhy je důležitá teritorialita, u jiných žije na stejném území více skupin, u některých se členové skupin mezi sebou průběžně mísí. Mezi haplorhinními primáty je hodně rozvinutá hlasová komunikace. Mimo hominidů jsou nejdále kočkodani, kteří se dokáží navzájem upozorňovat na různé druhy nebezpečí a tuto svou dovednost učí své potomky. Samozřejmostí je komunikace formou doteků nebo pachů (např. samice v říji) i neverbální vyjadřování podřazeností, náklonností a hrozeb.\n\nPrimáti jsou v klasickém pojetí řazeni na poloopice (Prosimii) a vyšší primáty (Anthropoidea). U převládajícího kladistického pojetí systému se primáti dělí na podřády Strepsirhini a Haplorhini, přičemž podřád Haplorhini zahrnuje Anthropoidea+Tarsiiformes. Haplorhini jsou rozdělení do dvou infrařádů. Příslušnost nártounů do podřádů Haplorhini však není jednoznačná. Protože nártouni se pravděpodobně vyvíjeli souběžně s poloopicemi i vyššími primáty, uvažuje se o zřízení třetího podřádu pro nártouny.\n\n podřád Haplorhini\n\nPoznámka: Někdy je pro zařazení ploskonosých a úzkonosých používán taxon parvorder nebo falanx, zde je použito české taxonomicky nespecifické pojmenování skupina.\n\n"}
{"id": "109681", "url": "https://cs.wikipedia.org/wiki?curid=109681", "title": "Černý kuřák", "text": "Černý kuřák\n\nČerný kuřák, či anglicky black smoker je nápadný podmořský objekt v podobě hydrotermálního průduchu, který se nalézá na mořském dně. Topograficky se jedná o kruhové komínky, které jsou tvořeny minerálními složkami, které s sebou vynáší z nitra zemské kůry přehřátá voda.\n\nTito kuřáci se obvykle nacházejí v okolí středooceánských hřbetů v průměrné hloubce 2100 metrů pod hladinou. Průduchy bez ustání chrlí velké objemy mineralizované mořské vody o teplotě vyšší než 400 °C, která vlivem vysokého tlaku okolní vody není přiváděna k varu. Typické tvary kuřáků jsou důsledkem vysrážení minerálních látek, které byly rozpuštěné v mořské vodě, při smíšení s mnohem chladnější vodou v okolí. Z černých kuřáku proudí sloučeniny síry v podobě tmavých mračen sulfidů, které se vysrážejí, jakmile opustí komín.\n\nPrvní pozorovaní černého kuřáka proběhlo na vědecké expedici NOAA v roce 1977 u souostroví Galapágy za pomoci malé průzkumné ponorky Alvin. V dnešní době je výskyt černých kuřáků potvrzen v Atlantském a Tichém oceánu v hloubkách okolo 2100 metrů, ale předpokládá se, že jejich výskyt bude spojen s většinou oceánů na Zemi. Nejstarší nalezená tělesa černých kuřáků byla objevena nedaleko Číny a jejich stáří se odhaduje na 1,43 miliardy let. Vyvěrající voda je extrémně kyselá a často se její pH pohybuje v nízkých hodnotách okolo 2,8 (což odpovídá přibližně pH octa). Množství vody, které ročně černí kuřáci vychrlí, se odhaduje na 1,4×10 kilogramů (140 miliard tun).\n\nVelké překvapení ve vědeckém světě způsobilo zjištění, že v okolí černých kuřáků žijí rozvinutá společenstva s uzavřeným ekosystémem zcela závislým na síře. Nikdo nepředpokládal, že se život na vyšší úrovni může objevit v nepříznivých podmínkách, kde panují obrovské tlaky, kam nedosahuje sluneční světlo a kde je unikající voda obohacená sirovodíkem, který je pro většinu pozemských organismů smrtelný. Bylo zjištěno, že zde existuje potravní řetězec, kde na počátku stojí bakterie, které využívají síru a ostatní minerály obsažené v unikající vodě jako základní zdroj potravy, ze které jsou pomocí chemotrofie schopny uvolňovat energii. Na bakteriích jsou závislé další vyšší organismy (\"Riftia pachyptila\"), které dosahují přírůstku až 85 centimetrů za rok. Je zde možno objevit slepé garnáty, krevety, vřídelní kraby, ryby (např. druhy \"Zoarcidae\", \"Bathysaurus\"). Zdokumentovaný vrchol potravního řetězce je zatím u velkých červů a škeblí.\nV okolí kuřáků byly objeveny zvláštní organismy (např. plž \"Crysomallon squamiferum\"), které svojí schránku vytvářely ze sloučenin železa a síry podobných pyritu. Předpokládá se, že k jeho stabilizaci přispívá velmi vysoký tlak, který dosahuje hodnot kolem 25 megapascalů. Schránka nejspíše slouží pro obranu před prostředím a před predátory, kteří mohou být ve vyšších vrstvách potravního řetězce.\n\nV Pacifiku u mexických břehů byly objeveny sirné zelené bakterie (\"green sulfur bacteria\"), u kterých probíhá fotosyntéza, ale které neprodukují kyslík. Zajímavostí je, že se nachází v takové hloubce, kam neproniká sluneční světlo, podrobnějším výzkumem se ukázalo, že získávají „světlo“ z neznatelné záře horké vody a rozpálených skal v okolí.\n\nCelosvětově je známo okolo 550 druhů různých organismů, které jsou závislé na prostředí černých kuřáků. V průběhu dalších expedic jsou stále nacházeny nové a nové druhy, takže číslo nebude konečné. V okolí vřídel je vysoká hustota a abundance jedinců.\n\nPo objevení rozsáhlého oceánu na jednom z Jupiterových měsíců Europě, se začalo uvažovat, že by se podobní kuřáci mohli nalézat i na jeho povrchu v okolí tektonických zlomů. Jednalo by se o ideální místo, kde by se mohly vytvořit primitivní zárodky mimozemského života. Prokázání předpokladu je plánováno pomocí speciální podmořské vesmírné sondy, která by měla být k Europě vyslána v následujících desetiletích.\n\nObjevení černých kuřáků a rozvinutého života v jejich okolí ukazuje odolnost života a jeho schopnost se adaptovat na nehostinné podmínky, což se stává argumentem pro zastánce života na jiných vesmírných tělesech. Objevení černých kuřáků též znamenalo přehodnocení postoje, podle kterého je k životu potřeba sluneční záření (viz též Net primary production).\n\n"}
{"id": "109683", "url": "https://cs.wikipedia.org/wiki?curid=109683", "title": "Pustá Polom", "text": "Pustá Polom\n\nObec Pustá Polom (německy \"Wüstpohlom\") se nachází v okrese Opava v Moravskoslezském kraji. Žije zde obyvatel.\n\nVe vzdálenosti 9 km severně leží město Kravaře, 9 km jižně město Bílovec, 12 km severozápadně statutární město Opava a 15 km jižně město Studénka.\n\nPrvní písemná zmínka o obci pochází z roku 1238. Obec byla během druhé světové války osvobozena Rudou armádou dne 28. dubna 1945.\n\n\n\n\n\n[[Kategorie:Pustá Polom| ]]\n[[Kategorie:Vesnice v okrese Opava]]\n[[Kategorie:Obce v okrese Opava]]\n[[Kategorie:Sídla v Nízkém Jeseníku]]\n[[Kategorie:Mikroregion Matice Slezská]]"}
{"id": "109685", "url": "https://cs.wikipedia.org/wiki?curid=109685", "title": "Čečelovice", "text": "Čečelovice\n\nObec Čečelovice leží v okrese Strakonice a žije v ní obyvatel. Katastrální území obce měří 653 hektarů.\n\nVe vzdálenosti 9 km severovýchodně leží město Blatná, 14 km jižně město Strakonice, 25 km jihozápadně město Sušice a 26 km východně město Písek.\n\nPrvní písemná zmínka o obci pochází z roku 1412.\n\n"}
{"id": "109686", "url": "https://cs.wikipedia.org/wiki?curid=109686", "title": "Služovice", "text": "Služovice\n\nObec Služovice (německy \"Schlausewitz\", polsky \"Służowice\") leží v okrese Opava. Má obyvatel a katastrální území obce má rozlohu 599 ha.\n\nVe vzdálenosti 6 km jižně leží město Kravaře, 9 km jihozápadně statutární město Opava, 17 km jihovýchodně město Hlučín a 25 km jižně statutární město Ostrava.\n\nPrvní písemná zmínka o obci pochází z roku 1349.\n\n1,5 km severozápadně od Služovic leží Almín kopec (315 m n. m.; též \"Almin kopec\" ), nejvyšší hora české části Opavské pahorkatiny.\n\n\n"}
{"id": "109687", "url": "https://cs.wikipedia.org/wiki?curid=109687", "title": "Sudice (okres Opava)", "text": "Sudice (okres Opava)\n\nObec Sudice (německy \"Zauditz\", polsky \"Sudzice\") se nachází v okrese Opava v Moravskoslezském kraji. Žije zde obyvatel.\n\nVe vzdálenosti 12 km jižně leží město Kravaře, 16 km jihozápadně statutární město Opava, 18 km jižně město Hlučín a 25 km jihovýchodně město Ostrava. Poblíž obce se nachází státní hranice s Polskem.\n\nPrvní písemná zmínka o obci pochází z roku 1327. Do roku 1742 náležela obec ke Krnovskému knížectví.\n\n\n"}
{"id": "109688", "url": "https://cs.wikipedia.org/wiki?curid=109688", "title": "Štítina", "text": "Štítina\n\nObec Štítina (německy \"Stettin\", slezsky \"Ščičina\", v minulosti též \"Štětina\") se nachází v okrese Opava v Moravskoslezském kraji. Žije zde obyvatel. Obec leží na jednokolejné elektrifikované železniční trati Ostrava – Opava.\n\nVe vzdálenosti 2 km severně leží město Kravaře, 8 km západně statutární město Opava, 13 km východně město Hlučín a 17 km jižně město Bílovec.\n\nPrvní písemná zmínka o obci pochází z roku 1282. V obci stával zámek (původně gotická tvrz), který byl v roce 1988 zbořen.\n\nDo roku 1998 byly součástí obce i Nové Sedlice.\n\n\n\n\n"}
{"id": "109691", "url": "https://cs.wikipedia.org/wiki?curid=109691", "title": "Velké Hoštice", "text": "Velké Hoštice\n\nObec Velké Hoštice (německy \"Groß Hoschütz\", polsky \"Goszczyce Wielkie\") leží v okrese Opava. Má obyvatel a katastrální území obce má rozlohu 1020 ha.\n\nVe vzdálenosti 3 km východně leží město Kravaře, 5 km západně statutární město Opava, 17 km východně město Hlučín a 20 km jižně město Bílovec.\nPrvní písemná zmínka o obci pochází z roku 1228. \n\n\n\n"}
{"id": "109692", "url": "https://cs.wikipedia.org/wiki?curid=109692", "title": "Vršovice (okres Opava)", "text": "Vršovice (okres Opava)\n\nObec Vršovice (něm. \"Wrschowitz\") se nachází v okrese Opava v Moravskoslezském kraji. Žije zde obyvatel.\n\nObec stavebně splývá se sousední Raduní. Ve vzdálenosti 8 km severně leží statutární město Opava, 9 km severovýchodně město Kravaře, 13 km jižně město Bílovec a 16 km jihozápadně město Vítkov.\n\nPrvní písemná zmínka o obci pochází z roku 1288.\n\n\n"}
{"id": "109693", "url": "https://cs.wikipedia.org/wiki?curid=109693", "title": "Vícenice u Náměště nad Oslavou", "text": "Vícenice u Náměště nad Oslavou\n\nObec Vícenice u Náměště nad Oslavou (česky do roku 1918 \"Vicenice\", od roku 1970 již \"Vícenice u Náměště nad Oslavou\"; německy \"Witzenitz\") leží v okrese Třebíč. Má obyvatel a katastrální území obce má rozlohu 593 ha. Ve vzdálenosti 18 km západně leží město Třebíč, 19 km severozápadně město Velké Meziříčí, 21 km jihovýchodně město Ivančice a 22 km jižně město Moravský Krumlov.\n\nPrvní písemná zmínka o obci pochází z roku 1376. Součástí obce byla do roku 1919 i obec Zňátky, mezi lety 1949 a 1960 byla obec začleněna do okresu Velká Bíteš. V roce 1895 byl v obci založen hasičský spolek, v roce 1910 Národní jednota a v roce 1924 Domovina. V obci byla založena v roce 1857 i obecná škola.\n\n\n\n"}
{"id": "109695", "url": "https://cs.wikipedia.org/wiki?curid=109695", "title": "Josefov (okres Sokolov)", "text": "Josefov (okres Sokolov)\n\nObec Josefov (něm. \"Josefsdorf\") se nachází v okrese Sokolov, kraj Karlovarský. Žije zde  obyvatel.\n\nVe vzdálenosti 7 km jihovýchodně leží město Sokolov, 12 km východně město Chodov, 14 km severozápadně město Kraslice a 20 km východně statutární město Karlovy Vary.\n\nPrvní písemná zmínka o obci pochází z roku 1833.\n\n\n"}
{"id": "109696", "url": "https://cs.wikipedia.org/wiki?curid=109696", "title": "Bocanovice", "text": "Bocanovice\n\nObec Bocanovice ( ', ') leží v okrese Frýdek-Místek. Má obyvatel a katastrální území obce má rozlohu 377 ha. Značnou část obyvatel tvoří početná polská menšina.\n\nVe vzdálenosti 12 km severně leží město Třinec, 21 km severozápadně město Český Těšín, 27 km západně město Frýdlant nad Ostravicí a 30 km severozápadně město Frýdek-Místek.\n\n\n"}
{"id": "109697", "url": "https://cs.wikipedia.org/wiki?curid=109697", "title": "Bukovec (okres Frýdek-Místek)", "text": "Bukovec (okres Frýdek-Místek)\n\nBukovec ( ', ') je obec v okrese Frýdek-Místek v Moravskoslezském kraji, 18 km jihovýchodně od Třince. Na katastru obce o rozloze 1 705 ha se nachází nejvýchodněji položené místo v ČR, . Žije zde obyvatel, z nichž se asi třetina hlásí k polské národnosti.\n\nObec byla založena dne 31. května 1353 knížetem Kazimírem.\n\n\n"}
{"id": "109698", "url": "https://cs.wikipedia.org/wiki?curid=109698", "title": "Dolní Lomná", "text": "Dolní Lomná\n\nObec Dolní Lomná ( ', ') leží v údolí říčky Lomná v okrese Frýdek-Místek. Má obyvatel a katastrální území obce má rozlohu 2703 ha. V roce 2001 se 31 % obyvatel obce hlásilo k polské národnosti.\n\nVe vzdálenosti 14 km severně leží město Třinec, 23 km severně město Český Těšín, 25 km západně město Frýdlant nad Ostravicí a 30 km severozápadně město Frýdek-Místek.\n\nV Dolní Lomné se každoročně koná mezinárodní folklórní festival Slezské dny.\n\nV červenci 2011 se v obci konaly vozatajské závody, při jejichž příležitosti byla před obecním muzeem za přítomnosti zpěváka Jaromíra Nohavici odhalena socha fiktivního místního rodáka Františka Šišky, jenž je hlavní postavou textu Nohavicovy písně Milionář. Socha je vyrobena z javorového dřeva, je asi 1,7 m vysoká a jejím autorem je místní řezbář Leszek Sikora.\n\nPrvní písemná zmínka o obci pochází z roku 1661.\n\n\n"}
{"id": "109699", "url": "https://cs.wikipedia.org/wiki?curid=109699", "title": "Horní Lomná", "text": "Horní Lomná\n\nObec Horní Lomná ( ', ', alternativní místní pojmenování \"Salajka\") leží v údolí říčky Lomná na jihovýchodě okresu Frýdek-Místek. Má obyvatel a katastrální území obce má rozlohu 2 466 ha. V roce 2001 se 28% obyvatel obce hlásilo k polské národnosti.\n\nVe vzdálenosti 16 km severně leží město Třinec, 21 km západně město Frýdlant nad Ostravicí, 24 km severně město Český Těšín a 27 km severozápadně město Frýdek-Místek.\n\nPrvní písemná zmínka o obci pochází z roku 1690, kdy se zde dolovala železná ruda. V 19. století se po epidemii cholery začala konat procesí ke kříži u pramene. Později zde byl postaven kostel svatého Kříže a kaple Matky Boží Lurdské. Poutní místo navštívil i Ferdinand I. Bulharský. Od roku 1995 vede nad studánkou Křížová cesta, postavená ke stému výročí kostela.\n\nV obci se narodil a aktivně působil Doc. PhDr. Jan Korzenny, CSc., vysokoškolský pedagog, filolog a literární vědec v oblasti česko-polských literárních vztahů. Věnoval se rovněž polské regionální literatuře Těšínského Slezska a regionální historii se zaměřením na údolí Lomné.\n\n\n"}
{"id": "109700", "url": "https://cs.wikipedia.org/wiki?curid=109700", "title": "Písek (okres Frýdek-Místek)", "text": "Písek (okres Frýdek-Místek)\n\nObec Písek (pol.: \"Piosek\", \"\") se nachází v okrese Frýdek-Místek v Moravskoslezském kraji. Rozkládá se v Jablunkovské brázdě podél pravého břehu řeky Olše zhruba 3 km jihovýchodně od města Jablunkov. Údolí lemují po severní (pravé) straně Slezské Beskydy s horou Ostrá (722 m); na straně jižní se zvedá Jablunkovské mezihoří s vrcholem Girová (840 m). Žije zde obyvatel. Značnou část obyvatel obce tvoří polská národnostní menšina.\n\nVe vzdálenosti 15 km severozápadně leží město Třinec, 24 km severozápadně město Český Těšín, 32 km západně město Frýdlant nad Ostravicí a 35 km západně město Frýdek-Místek.\n\nPrvní písemná zmínka o obci pochází z roku 1466.\n\nRoku 2010 byl v Písku vysvěcen nový evangelický kostel.\n\nVětšina obyvatel Písku se hlásí k římskokatolické církvi. Katolíci přísluší k farnosti v Jablunkově a k jejich bohoslužbám v Písku slouží filiální kostel Božího milosrdenství.\n\nDruhou nejpočetnější náboženskou skupinu představují členové Slezské církve evangelické augsburského vyznání, kteří jsou od roku 2009 sdružení ve farním sboru se sídlem v Písku, kde mají i kostel. Písečtí evangelíci příslušeli v letech 1791–2009 k evangelickému sboru v Návsí.\n\n\n"}
{"id": "109702", "url": "https://cs.wikipedia.org/wiki?curid=109702", "title": "Metylovice", "text": "Metylovice\n\nObec Metylovice (německy \"Mettilowitz\", v období Protektorátu \"Quittendorf\") se nachází v okrese Frýdek-Místek v údolí Metylovické pahorkatiny a na severovýchodním úbočí masivu Ondřejníku. Žije zde obyvatel.\n\nPrvní usedlíci se na území obce začali se svolením olomouckého biskupa Bruna ze Schauenburku usazovat po roce 1267. Roku 1299 zde již obec existovala, což je doloženo písemnou zmínkou. Ves byla budována na vymýcených plochách po obou stranách potoka Metylovky a spadala zprvu pod kroměřížskou kapitulu, po několika desetiletích však ves roku 1359 přešla pod přímou správu olomouckého biskupa Jana Očka z Vlašimi.\n\nKdyž se vlády v markrabství moravském ujal Jošt Lucemburský, začalo na Moravě období neklidu. Vznikaly také bojové družiny, které se živily drancováním. Počátkem 80. let 14. století došlo i k vydrancování a několikaletému opuštění Metylovic. Finanční potíže olomouckého biskupa Jana XI. Mráze jej nakonec vedly k tomu, že hukvaldské panství zastavil braniborskému markraběti a uherskému králi Zikmundu Lucemburskému. Po vypuknutí husitské revoluce potřeboval Zikmund, nyní již i český král, finance na křížovou výpravu proti husitům, a tak Hukvaldy zastavil těšínskému knížeti Boleslavovi II. Těšínskému, avšak již roku 1428 byly Hukvaldy v držení husitů – jeden z nich, Jan Čapek ze Sán, pak nově ustavil práva a povinnosti metylovského fojta.\n\nRoku 1465 se Hukvaldy koupí Jiřím z Poděbrad staly opět zeměpanským majetkem, avšak vzápětí panství vykoupil ze zástavy olomoucký biskup. Hukvaldské panství bylo ještě jednou mezi léty 1491-1507 zastaveno, avšak po roce 1507 bylo až do roku 1918 trvale v držení olomouckých biskupů, kteří zvyšovali své vrchnostenské nároky, až si nakonec hukvaldští poddaní včetně obyvatel Metylovic povstáním roku 1598-1599 vynutili zmírnění svých poddanských povinností.\n\nBrzy se však životní podmínky měly opět zhoršit – třicetiletá válka, přechody vojsk, valašské povstání či epidemie nejen zpomalily stavbu metylovského kostela, který se stavěl už roku 1577, ale vysvěcen byl až roku 1653, ale znamenaly především zvyšování poddanských povinností, a to i po skončení války, což vedlo i k několika povstáním obyvatel Metylovic a okolních obcí (1642, 1653, 1695) a rozšíření zbojnictví (v Metylovicích se objevovala Jánošíkova a Ondrášova družina).\n\nRoku 1848 bylo poddanství zrušeno, čímž zanikl institut hukvaldského panství a metylovské fojta a vznikla samosprávní obecní rada, která byla po roce 1867 volena. Na přelomu 19. a 20. století se pozvolna začaly objevovat ve větší míře vedle dřevěných budov i budovy zděné, ve druhém a třetím desetiletí pak probíhala elektrifikace obce a dosud rozblácené a prašné silnice byly zpevňovány šterkem a térováním či byly budovány cesty zcela nové (zejména silnice spojující lokality Svatá Anna a Vrchovina).\n\nJiž od poloviny 17. století se v Metylovicích provozovalo řemenářství a bičařství, období rozmachu kožedělného řemesla však začal v polovině 19. století, kdy se vesnice začala měnit ze zemědělské na řemeslnicko-zemědělskou. Produkty řemenářů nacházely odbytiště po celé Evropě, takže se majitelé řemenářských živností rychle začali vydělovat od ostatních vesničanů a mohli si dovolit stavět si pro sebe vily. Metylovice začaly být přezdívány „Koňské nebe“, což však nebylo míněno jako uznání, nýbrž jako narážka na praxi, kdy byla do vesnice přiháněna z území dnešního Polska, Slovenska a Maďarska celá stáda starých koní a za vesnicí kvůli kůži pobíjena. Kožedělné řemeslo se v Metylovicích rozvíjelo až do roku 1949, kdy je zlikvidovali komunisté.\nV první polovině 20. století zasáhly do života Metylovic dvě světové války. První světová válka sice nebývale zvětšila možnosti odbytu řemenářských produktů, což však jen stěží mohlo vyvážit válečné oběti z řad obyvatel Metylovic. Navíc zdaleka ne každý z konjunktury řemesla profitoval. Své oběti si vyžádala i druhá světová válka a nacistická perzekuce.\n\nBrzy po zničení řemenářského řemesla v Metylovicích, začali komunisté nutit místní zemědělce ke vstupu do JZD – roku 1955 začalo „přemlouvání“, následujícího roku se započalo s výstavbou kravína a drůbežárny a bylo vzhledem ke kopcovitému a méně úrodné půdě rozhodnuto, že téměř veškerá zemědělská půda bude využívána k pastevectví. Nakonec obec ztratila i svou samostatnost, když byla roku 1975 přičleněna k Frýdlantu nad Ostravicí. Samostatnost Metylovic byla obnovena až po pádu komunistického režimu a místním referendu roku 1990, které rozhodlo o zřízení vlastní obecní samosprávy.\n\nStříbrný kráčející kůň symbolizuje „koňské nebe“, a připomíná tak stejně jako zlatý bič dobu největšího rozvoje kožařského řemesla v obci. Modré pozadí představuje nebe a stříbrná mříž na červeném poli dávného patrona obce svatého Vavřince.\n\nKostel Všech svatých začal být stavěn roku 1577 v pozdně gotickém slohu s barokní výzdobou interiéru, vysvěcen však byl až 10. listopadu 1653. Roku 1745 byla na severní straně kostela vybudována jako přístavba kaple svaté Barbory. Vlastního faráře, pro kterého byla vybudována fara, však Metylovice získaly až roku 1786 (byl jím opat zrušeného velehradského kláštera). Mezi významné faráře patřil Zdislav Škrabal a Antonín Bernáček. Okolo kostela se nacházel hřbitov, v průběhu 19. století se však začalo pohřbívat na nedalekém pozemku, kde se dodnes dochoval původní hřbitovní kříž. Od roku 1963 se pak pohřbívá na v pořadí třetím hřbitově.\n\nPrvní škola byla v Metylovicích vybudována po roce 1785, roku 1806 přesunuta do novější budovy, současná škola však pochází až z roku 1877. Roku 2013 nicméně začala stavba nové školní budovy, která byla slavnostně otevřena v srpnu 2014. Naproti školy se nachází hasičská zbrojnice, která byla vybudována roku 1953 na místě dřívější dřevěné zbrojnice z roku 1886. Blízká sokolovna vznikla přestavbou bývalé kožařské dílny roku 1923.\n\nOd roku 2010 se v Metylovicích v prostorách bývalé řemenářské dílny nachází Muzeum Metylovice se stálou expozicí „Kožané město“, dokumentující historii řemenářství v obci.\n\n"}
{"id": "109703", "url": "https://cs.wikipedia.org/wiki?curid=109703", "title": "Horní Domaslavice", "text": "Horní Domaslavice\n\nObec Horní Domaslavice ( ', ' ) leží v okrese Frýdek-Místek na historickém území Těšínského Slezska. Má obyvatel a katastrální území obce má rozlohu 505 ha.\n\nVe vzdálenosti 8 km západně leží město Frýdek-Místek, 10 km severně statutární město Havířov, 12 km severovýchodně město Český Těšín a 13 km severozápadně město Vratimov.\n\nObec Domaslavice byla založena v druhé polovině 13. století slovanským rodem Domaslaviců, kteří dali tomuto místu rovněž své jméno. V písemných pramenech se zmínka o nich vyskytuje poprvé roku 1305. Samostatnou politickou obcí se staly Horní Domaslavice v r. 1864.\n\nV obci je samostatná farnost, náležející k frýdeckému děkanátu. Spravuje barokní farní kostel sv. Jakuba Staršího z let 1739 až 1745, přestavěný koncem 19. století, a původně zámeckou kapli sv. Anny ze druhé poloviny 18. století, rekonstruovánou v roce 1993. Z farářů, kteří v Domaslavicích působili, se do regionální historie významně zapsal český vlastenec Jan Ježíšek, působící ve farnosti v letech 1887–1897. Významným teologem a církevním právníkem byl farář Vladimír Poláček. Nyní jako farář působí o.Jan Vecheta.\n\nEvangelíci patří buď ke sboru ČCE v Českém Těšíně nebo ke sboru SCEAV v Třanovicích.\n\n\n"}
{"id": "109704", "url": "https://cs.wikipedia.org/wiki?curid=109704", "title": "Těškovice", "text": "Těškovice\n\nObec Těškovice (německy \"Tieschkowitz\") leží ve Slezsku v jihovýchodní části Nízkého Jeseníku v okrese Opava v Moravskoslezském kraji, asi 10 km od Bílovce. Těškovice mají obyvatel. Dominantu obce tvoří pseudogotický kostel Nanebevzetí Panny Marie z roku 1863, z dalších památných objektů lze jmenovat památníky obětem první a druhé světové války.\n\nKatastr obce se rozkládá v nadmořské výšce 386 až 458 metrů (nejvyšším místem je Mečník / Mezník). Z nejvyšších bodů je výhled na Beskydy, průmyslovou Ostravu, lázně Klimkovice aj. Obec obklopují dvě údolí: Jamníku a Setiny. Ve vzdálenosti 10 km jižně leží město Bílovec, 16 km jižně město Studénka, 20 km severozápadně statutární město Opava a 18 km jihozápadně město Fulnek.\n\nKe kvalitě života v obci přispívá 5třídní základní škola, mateřská škola, obchod se smíšeným zbožím, pohostinství, pro aktivní odpočinek víceúčelové hřiště s umělým povrchem a travnaté fotbalové hřiště. Dopravu v obci zajišťují autobusové společnosti, které tudy vedou linky mezi Bílovcem a Opavou, Skřípovem a Ostravou aj. Turisté navštěvují Těškovice zejména pro okolní lesy, skýtající řadu krás pro pěší či cykloturisty, ale i houbaře a ostatní milovníky přírody.\n\nO založení Těškovic, stejně jako o založení dalších vsí na jihovýchodním Opavsku, neexistují spolehlivé historické doklady. České osidlování tohoto kraje, jehož možná část byla v držení kláštera Hradiště u Olomouce, začalo pravděpodobně již v 2. polovině 12. století. Dokladem českého osidlování jsou místní názvy jako jsou Těškovice, Kyjovice, Budišovice a další. V této oblasti se nevyskytují žádné místní názvy německého původu. Podle těchto i dalších historicky doložených skutečností lze usoudit, že Těškovice, podobně jako ostatní osady, byly založeny na konci 12. nebo začátkem 13. století.\n\nPrvní písemné zprávy o existenci Těškovic pocházejí z roku 1377. Jedná se o zápis v kupní smlouvě, podle které Ondřej z Těškovic koupil fojtství v Hlubčicích ve Slezsku. Téhož roku byly Těškovice jmenovány při dělení Opavska na vévodství krnovské a opavské. Do roku 1430 nelze jednoznačně říci, komu ves patřila. Teprve v tomto roce je v zemských deskách knížectví opavského zaznamenám jako majitel Těškovic a Kyjovic Václav Fakl z Čochendorfu, jinak z Přívozu.\n\nÚdaje o jménech a počtu sedláků, zahradníků, mlýnech a fojtství obsahují urbáře. Jsou v nich zapsány i poddanské povinnosti. V urbářích jsou uvedeny i další údaje dokládající hospodářské a sociální poměry poddaných sedláků, zahradníků a chalupníků až do 18. století. Tento popis je cenný také proto, že dokládá údaje o národnosti a vyznání většiny obyvatel. Těškovice byly vždy české a katolického vyznání. V roce 1848 byla Těškovicím přiznána obecní samospráva.\n\nTypickým jevem 2. poloviny 19. století byl úpadek gruntů a tříštění pozemkového vlastnictví. Stále větší počet obyvatel obce byli dělníci, okolo roku 1858 byly stavby ve vesnici převážně dřevěné. V roce 1866 byla v Těškovicích vystavěna kaple, v roce 1875–1876 byla postavena nová škola a v roce 1891 byl založen hasičský sbor. Podnětem byl požár, při kterém shořelo 35 domů. Nový obecní hostinec byl postaven v roce 1907.\n\nKonec první světové války a vyhlášení samostatnosti Československé republiky ovlivnily kulturní a společenský život obce. Rozvoj obce a jejího kulturního života byl přerušen 10. října 1938 okupací německým vojskem. Obec byla osvobozena 29. dubna 1945 vojsky Sovětské armády. Těškovice se po druhé světové válce dále rozvíjely. Modernizoval se bytový fond, v některých částech obce byly vybudovány sítě technické infrastruktury. Největší a nejdůležitější stavbou v obci byla přístavba kulturního domu, která byla zahájena v roce 1964. V roce 1973 skončila samospráva obce, byl ustanoven společný národní výbor pro obce Pustá Polom, Těškovice, Kyjovice, Hlubočec se sídlem v Pusté Polomi a v roce 1979 byly tyto obce sloučeny pod jednu – Pustou Polom a vytvořeny místní části. Od roku 1990 je obec opět samostatná.\n\nV obci se nacházely čtyři větrné mlýny. \"Kubíčkův mlýn\" na kopci, který byl po válce poškozen a zbourán. \"Větrňák\", jež stál kdysi na Přihlávkách a patřil panu Josefu Lazeckému, a \"Řeháčkův\" mlýn jenž stál na Dubině a patřil k nejzachovalejším větrným mlýnům v okrese a kraji. Mlýn byl od roku 1945 vyřazen z provozu. V době první republiky a za Rakouska v něm mlynář František Řeháček šrotoval obilí pro dobytek na krmivo. V době německé okupace, kdy byly chléb i mouka na lístky, mlel dokonce i černou mouku za hlídkování občanů.\n\nMlýn byl chráněn památkovou péčí. Ta však nepřidělila prostředky k jeho rekonstrukci a uchování. Objekt pak dále chátral až do 5. září 1974, kdy se jeho trosky zřítily. Byl to poslední větrný mlýn v širokém okolí.\n\nKostel Nanebevzetí Panny Marie byl postaven v roce 1863 pseudogotickém slohu. Stavebním materiálem byl kámen, původní střešní krytinou břidlice. Zakladatelem byl majitel panství v Kyjovicích hrabě Teodor Falkenheim, který přispěl na stavbu kostela materiálem a penězi. Místní občané obce přispěli ke stavbě kostela dobrovolnou prací a majitelé koní svými povozy. Do té doby měly Těškovice jen malou kapličku, která stála na pozemku usedlosti Rěžných čp. 23.\n\nSakristie byla přistavěna v roce 1903. Gotický hlavní oltář Nanebevzetí P. Marie pochází z kostela v Hrabyni a daroval je místní věřícím Jan Bohm, proslulý hrabyňský farář. Obraz na hlavním oltáři maloval akademický malíř z Olomouce pan Hoš, rodák z Těškovic. V roce 1906 dal zhotovit na své náklady kazatelnu pan Adolf Lazecký a 14 obrazů Křížové cesty, které zdobí boční stěny kostela, zakoupil pan Matouš Krayzel. Boční oltář P. Marie Lurdské zhotovil v roce 1908 řezbář František Musil z Bílovce. Ve stejném roce byla instalována křtitelnice, kterou daroval místním věřícím pan Josef Řeháček. Roku 1909 byla klenba v kostele opatřena novými dubovými trámy a byly zakoupeny nové varhany od kostelní jednoty v Mariánských Horách za 2400 korun. Nedílnou součástí farního komplexu je i fara, která byla postavena v roce 1909–1910, v dnešní době rekonstruovaná.\n\nMalý zvon na věži pochází z roku 1864, byl ulit ve zvonařské dílně v Opavě firmou Františka Stankeho. Váha menšího zvonu činí 20 kg, výška 26 cm. Na zvonu byly obrazy sv. Floriána a sv. Jana Křtitele.\n\n\nFigura hlavy beránka se svatozáří je heraldickým zjednodušením historického pečetního znamení obce, doloženého v roce 1784. Figury růže a lilie odkazují coby tradiční mariánské atributy na zasvěcení místního kostela Nanebevzetí Panny Marie. Tzv. heroldská, neboli geometrická figura polcení štítu odkazuje na polcený erb pánů Kalkreuterů z Dolska, kteří drželi Kyjovické panství včetně vsi Těškovice mj. v průběhu 18. století - tedy v době pořízení těškovického pečetidla.\n\nBarevné řešení: Zelená barva symbolizuje barvu venkova a vykresluje polohu obce v mimoměstské, zalesněné krajině, kombinace bílé a červené barvy odkazuje na příslušnost obce k Opavsku.\n\nObecní symboly, prapor a znak, byly obci uděleny rozhodnutím předsedy Poslanecké sněmovny České republiky Václava Klause dne 12. července 1999. Návrh symbolu vytvořil pan Jan Tejkal z Ostravy-Heřmanic za spolupráce s PhDr. Karla Müllera, ředitele zemského archivu v Opavě. Do života obce byly symboly uvedeny 15. srpna 1999 posvěcením v místním kostele.\n\n"}
{"id": "109705", "url": "https://cs.wikipedia.org/wiki?curid=109705", "title": "Strahovice", "text": "Strahovice\n\nObec Strahovice (německy \"Strandorf\", polsky \"Strachowice\") leží v okrese Opava. Má obyvatel a katastrální území obce má rozlohu 507 ha.\n\nStrahovice se nacházejí v Hlučínské pahorkatině. Sousední obce jsou Bolatice, Chuchelná, Rohov, Krzanowice, Kobeřice. Ve vzdálenosti 9 km jihozápadně leží město Kravaře, 14 km jižně město Hlučín, 15 km jihozápadně statutární město Opava a 22 km jihovýchodně město Bohumín.\n\nUnikátní nález zubu koně z doby konce pleistocénu a začátku holocénu, což je těsně po konci doby ledové a představuje stáří asi 10 000 let.\n\nPrvní písemná zmínka o obci pochází z roku 1349. V této obci je pověst o hodinovém dolu, kde byl prý původně zámek, který se propadl do země a do nynějška tam zní tikot hodin. Dnes v tomto místě vyvěrá pramenitá voda, která slouží jako zdroj pitné vody pro tři obce.\n\n\nV obci se koná řada akcí: Strahovický jarmark, Živý betlém, adventní koncerty, \"Strahovický odpust\", \"Strassenfest\", sportovní a hasičské slavnosti, pivní slavnosti, vinobraní. V blízké pískovně roste vzácná ruderální vegetace. Za vidění stojí dva velké bludné kameny.\n\nK rekreačním sportům možno využít tělocvičnu, tartanové hřiště, minigolf nebo chatu „Královna“. K výletům lze využít napojení na řadu cyklostezek a zamířit na pstruží farma v Bělé, zámek Kravaře, golfové hřiště v Kravařích, hřebčín Albertovec, zámek Šilheřovice, na koupaliště Bolatice či jezero Hlučín.\n\nDvě cyklistické trasy:\n\nSpolky:\n\n\n\n\n"}
{"id": "109706", "url": "https://cs.wikipedia.org/wiki?curid=109706", "title": "Nové Lublice", "text": "Nové Lublice\n\nObec Nové Lublice (německy \"Neu Lublitz\") se nachází v okrese Opava v Moravskoslezském kraji. Žije zde obyvatel.\n\nVe vzdálenosti 10 km jižně leží město Vítkov, 18 km severovýchodně statutární město Opava, 21 km severozápadně město Bruntál a 22 km jižně město Fulnek.\n\nPrvní písemná zmínka o obci pochází z roku 1588.\n\n\n"}
{"id": "109707", "url": "https://cs.wikipedia.org/wiki?curid=109707", "title": "Kyjovice (okres Opava)", "text": "Kyjovice (okres Opava)\n\nObec Kyjovice se nachází v okrese Opava v Moravskoslezském kraji. Žije zde obyvatel.\n\nVe vzdálenosti 8 km jižně leží město Bílovec, 13 km severovýchodně město Hlučín a 13 km jižně město Studénka, krajské město Ostrava (sídliště Poruba) se nachází 7 km východně.\n\nPrvní písemná zmínka o obci pochází z roku 1430. Obec byla během druhé světové války osvobozena Rudou armádou dne 29. dubna 1945.\n\n\nV letech 1988 a 1989 se zde natáčel český komediální sedmidílný seriál \"U nás doma\" (Jaroslav Dudek), ve kterém bylo obsazení i některými občany Kyjovic.\n\n"}
{"id": "109708", "url": "https://cs.wikipedia.org/wiki?curid=109708", "title": "Chlebičov", "text": "Chlebičov\n\nObec Chlebičov (německy \"Klebesch\", dříve \"Klebsch\" či \"Klepsch\", polsky \"Chlebiczów\") leží v okrese Opava. Katastrální území obce má rozlohu 362 ha. Žije zde obyvatel. Ve vzdálenosti 4 km jižně leží město Kravaře, 6 km jihozápadně statutární město Opava, 17 km jihovýchodně město Hlučín a 22 km jižně město Bílovec.\n\nNejvyšší bod obce je Hadí kopec (303 m n. m.).\n\nPrvní písemná zmínka o obci pochází z roku 1250. Ke dni 25. 2. 2008 zde žilo 1073 obyvatel, z toho je 519 mužů a 554 žen.\n\nLiptovské Revúce (Slovensko)\n\n\n"}
{"id": "109709", "url": "https://cs.wikipedia.org/wiki?curid=109709", "title": "Bělá (okres Opava)", "text": "Bělá (okres Opava)\n\nObec Bělá (dříve Bílov; německy \"Bielau\", polsky \"Biała\") leží v okrese Opava, katastrální území \"Bělá ve Slezsku\". Má obyvatel.\n\nVe vzdálenosti 9 km jižně leží město Hlučín, 10 km jihozápadně město Kravaře, 17 km jihovýchodně město Bohumín a 18 km jižně statutární město Ostrava.\n\nPrvní písemná zmínka o obci pochází z roku 1349.\n\n\n"}
{"id": "109710", "url": "https://cs.wikipedia.org/wiki?curid=109710", "title": "Drnek", "text": "Drnek\n\nObec Drnek leží v okrese Kladno. Žije zde obyvatel a katastrální území obce má rozlohu 521 ha.\n\nVe vzdálenosti 9 km východně leží město Slaný, 13 km jihovýchodně statutární město Kladno, 19 km jihozápadně město Rakovník a 20 km severozápadně město Louny.\n\nNa severozápad od nynější obce stávaly na jejím katastru ve středověku dvě vesnice, Svídna a Humniště. Svídna byla postupně opuštěna někdy na přelomu 15. a 16. století, Humiště zaniklo za neznámých okolností přibližně ve stejné době. Znovuosídlení zdejšího území se datuje teprve do počátku 18. století, kdy náleželo ke smečenskému panství Martiniců. Roku 1711 nechal hrabě Jiří Adam z Martinic v sousedství bývalého Humniště postavit poplužní dvůr, nazvaný na počest vrchnosti Martinice, a současně s ním na místě nynějšího Drnku hájovnu. Syn výše jmenovaného, hrabě Adolf Bernard z Martinic, pak v roce 1726 při hájovně založil vesnici o 13 chalupách, která podle příjmení tehdejšího panského hajného byla zvána Drnky či Drnek (současně byla zřízena i sousední ves Nová Studnice). K roku 1845 Drnek čítal už 27 domů s 237 obyvateli. Po zrušení feudálního zřízení se ves stala součástí obce Malíkovice, samostatnou obcí je od roku 1924.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Drnek \"(přísl.Martinice, 312 obyvatel)\" byly v roce 1932 evidovány tyto živnosti a obchody: 2 hostince, rolník, řezník, sadař, trafika, 2 obchody se smíšeným zbožím.\n\n\n\n"}
{"id": "109711", "url": "https://cs.wikipedia.org/wiki?curid=109711", "title": "Lhota (okres Kladno)", "text": "Lhota (okres Kladno)\n\nObec Lhota (k. ú. Lhota u Kamenných Žehrovic) leží v okrese Kladno. Žije v ní obyvatel a její katastrální území má rozlohu 1169 ha.\n\nVe vzdálenosti 9 km severovýchodně leží statutární město Kladno, 15 km jižně město Beroun, 17 km severně město Slaný a 19 km západně město Rakovník.\n\nPrvní písemná zmínka o obci pochází z roku 1530.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Lhota \"(629 obyvatel, poštovna)\" byly v roce 1932 evidovány tyto živnosti a obchody: lékař, obchod s dřívím, 3 hostince, kovář, mlýn, řezník, 3 obchody se smíšeným zbožím, spořitelní a záložní spolek pro Lhotu, 2 obchody se střižním zbožím, trafika, truhlář.\n\n\n\n\n\n"}
{"id": "109712", "url": "https://cs.wikipedia.org/wiki?curid=109712", "title": "Hobšovice", "text": "Hobšovice\n\nObec Hobšovice se nachází v okrese Kladno, kraj Středočeský.\n\nHobšovicemi protéká Bakovský potok. Ve vzdálenosti 8 km jihozápadně leží město Slaný, 11 km jihovýchodně město Kralupy nad Vltavou, 16 km jižně statutární město Kladno a 17 km severovýchodně město Roudnice nad Labem. Žije zde obyvatel.\n\nPrvní písemná zmínka o obci pochází z roku 1185.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Hobšovice \"(395 obyvatel, katol. kostel)\" byly v roce 1932 evidovány tyto živnosti a obchody: 2 hostince, kolář, kovář, krejčí, mlýn, 2 obuvníci, obchod s ovocem a zeleninou, 6 rolníků, řezník, sedlář, 3 obchody se smíšeným zbožím, trafika.\n\nV obci Skůry \"(přísl. Křovice, 324 obyvatel, samostatná obec se později stala součástí Hobšovic)\" byly v roce 1932 evidovány tyto živnosti a obchody: hostinec, 2 kováři, obchod s lahvovým pivem, 15 rolníků, obchod se smíšeným zbožím, trafika, truhlář, velkostatek.\n\n\n\n\n\n\n"}
{"id": "109714", "url": "https://cs.wikipedia.org/wiki?curid=109714", "title": "Malé Přítočno", "text": "Malé Přítočno\n\nObec Malé Přítočno se nachází v okrese Kladno, kraj Středočeský. Ve vzdálenosti 4 km severně leží statutární město Kladno, 14 km severně město Slaný, 17 km jižně město Beroun a 20 km severovýchodně město Kralupy nad Vltavou. Žije zde obyvatel.\n\nPrvní písemná zmínka o obci pochází z roku 1354.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Malé Přítočno \"(415 obyvatel)\" byly v roce 1932 evidovány tyto živnosti a obchody: 3 hostince, továrna na hrnčířské zboží, kovář, 5 rolníků, řezník, 2 obchody se smíšeným zbožím, trafika.\n\n\n\n\n"}
{"id": "109715", "url": "https://cs.wikipedia.org/wiki?curid=109715", "title": "Dolany (okres Kladno)", "text": "Dolany (okres Kladno)\n\nObec Dolany se nachází v okrese Kladno, kraj Středočeský, přibližně 5 km jihovýchodně od statutárního města Kladna, 3,5 km ssv. od města Unhoště a necelých 20 km zsz. od centra hlavního města Prahy. Žije zde obyvatel. \n\nPrvní písemná zmínka o obci (\"villam Dolanky\") pochází z roku 1384. Název, znamenající „obyvatelé údolí“, odkazuje na polohu obce v mělkém údolí Dolanského potoka (níže po proudu známějšího pod jménem Zákolanský). V nejstarších pramenech, až do 16. století, vesnice figuruje pod zdrobnělým tvarem \"Dolánky\"; nynější podoba jména, uváděná od roku 1656 (\"Dorf Dolan\"), je tak vzácným dokladem návratu k základnímu tvaru jména, snad v souvislosti s nárůstem sídla. V roce 2016 zde žilo 281 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\n\n"}
{"id": "109716", "url": "https://cs.wikipedia.org/wiki?curid=109716", "title": "Přehvozdí", "text": "Přehvozdí\n\nObec Přehvozdí se nachází v okrese Kolín, kraj Středočeský. Žije zde obyvatel. V roce 2011 zde bylo evidováno 101 adres.\n\nVe vzdálenosti 5 km severně leží město Český Brod, 13 km západně město Říčany, 16 km severozápadně město Čelákovice a 19 km severně město Lysá nad Labem.\n\nPřehvozdí je také název katastrálního území o rozloze 2,83 km.\n\nPrvní písemná zmínka o obci pochází z roku 1415.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\n\nVeřejná doprava 2019\n\n"}
{"id": "109717", "url": "https://cs.wikipedia.org/wiki?curid=109717", "title": "Chýnice", "text": "Chýnice\n\nObec Chýnice leží v okrese Praha-západ, kraj Středočeský. Žije zde obyvatel.\n\nHlavní město Praha je vzdáleno 4 km, 14 km západně leží město Beroun a 20 km severozápadně leží město Kladno.\n\nPrvní písemná zmínka o vsi pochází z roku 1339. Název sídla se v průběhu staletí znatelně proměnil; původní podoba, užívaná ještě v 15. století, zněla \"Chanice\" (tedy ves lidí Chánových či Cháňových), postupně přešla v \"Chajnice\" a \"Chejnice\", k poslednímu tvaru pak v novější době byla utvořena domněle spisovná podoba \"Chýnice\", která je dnes úředním názvem.\n\nNa Radotínském potoce v těsné blízkosti vesnice byly vybudovány hned čtyři mlýny. Dolní mlýn, Hladkovský mlýn, Malý mlýn, Dubečský mlýn.\n\nByly zakládány rodové tradice pevně usazených kontribučních sedláků a chalupníků, kteří své grunty po staletí předávali vždy některému ze svých potomků. Spolu s nimi se ve vsi rozvíjela řemesla a služby. Tyto tradice začaly měnit až události ve 20. století.\n\nPo roce 1918 vznikají v obci spolky baráčníků, dobrovolných hasičů, fotbalový klub a amatérské divadlo.Také se začal používat nový název obce - Chýnice.\n\nV obci Chýnice byly v roce 1932 evidovány tyto živnosti a obchody: 2 hostince, kovář, krejčí, mlýn, 5 rolníků, řezník, 2 obchody se smíšeným zbožím, trafika.\n\nPo druhé  světové válce vznikl v obci nedostatek pracovních sil, protože nemajetní obyvatelé, kteří pracovali u sedláků odešli do vysídleného pohraniční. Většina spolků zanikla. K zásadnímu zvratu však došlo po roce 1950 při násilné kolektivizaci zemědělství, ale i řemesel a služeb. Vzniklo Jednotné zemědělské družstvo, které však nebylo životaschopné a postupně upadalo. Objekty chátraly a lidé odkázání pouze na družstvo živořili. V roce 1961 převzal kolabující JZD Státní statek Jeneč a situace se poměrně  stabilizovala. V 70. a 80. letech  dostaly opuštěné mlýny pod Chýnicemi, nové majitele, kteří začali obnovovat zchátralá stavení a pěstovat koně pro sportovní vyžití.\n\nPo roce 1989 byly majetky i půda vráceny původním majitelům, ale zemědělské výrobě se věnuje jen několik málo původních vlastníků. Obec se začala znovu rozvíjet. V roce 1999 byl v obci vybudován obecní vodovod a kanalizace, v roce 2001 byla provedena  plynofikace a vybudováno dětské hřiště. Začala nová výstavba rodinných domků v lokalitách K Prameni, K Ousuší, Na Týnici, K Mejtku, U Potoka a U Požární nádrže. V obci je jedna restaurace. Dopravní spojení z hlavním městem, kde je zaměstnána velká část místních obyvatel zajišťují dvě autobusové linky. Děti navštěvují školy v Praze.\n\nPočet obyvatel je uváděn za Chýnice podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé chýnické aglomeraci nicméně žije necelých 1 tisíce obyvatel.\n\nSilniční síť\n\nMHD\n\n"}
{"id": "109718", "url": "https://cs.wikipedia.org/wiki?curid=109718", "title": "Vestec (okres Praha-západ)", "text": "Vestec (okres Praha-západ)\n\nObec Vestec (katastrální území \"Vestec u Prahy\") se nachází v okrese Praha-západ, kraj Středočeský, zhruba 13 km jihovýchodně od centra hlavního města Prahy. Žije zde obyvatel. Součástí Vestce je i Šátalka.\n\nPrvní písemná zmínka o vsi, zvané tehdy Véska (\"villa Beska\"; název se posléze vyvíjel přes tvar \"Vesce\" do nynější podoby) pochází z 10. ledna 1360, kdy se tato jmenuje mezi deseti vesnicemi, příslušnými k hradu Kostelec, který císař Karel IV. zapsal jako manství Janovi z Hardeka. Vestec je zmiňován jako nedílné příslušenství ke Kostelci ještě k roku 1437; v pozdějších dobách náležel k panství Dolní Břežany, jehož majitelem bylo od roku 1715 až do zrušení poddanství arcibiskupství pražské.\n\nOd 1. ledna 1980 do 29. června 1990 byl Vestec částí obce Jesenice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vestec \"(přísl. Šatalka, 351 obyvatel)\" byly v roce 1932 evidovány tyto živnosti a obchody: obchod s dobytkem, družstvo pro rozvod elektrické energie ve Vestci, 2 hostince, kovář, krejčí, 5 rolníků, 3 řezníci, 3 obchody se smíšeným zbožím, 2 trafiky.\n\nVestec sousedí na severu s Prahou-Hrnčířemi, na jihu a východě s Jesenicí a na západě se Zlatníky-Hodkovicemi.\n\nVe vzdálenosti 12 km východně od obce leží město Říčany, 25 km jižně město Benešov.\n\nNa území obce zasahuje část křižovatky (exit 3 - Vestec) z Pražského okruhu, který napojuje tuto komunikaci na silnici II/603, která začíná na hranici Prahy a pokračuje na Jesenici a Benešov. Dále obcí prochází silnice III/10114 Zdiměřice - Vestec - Hodkovice\n\nJe plánována stavba tzv. Vestecké spojky, která naváže na již dříve dokončený Vestecký přivaděč a spojí Pražský okruh s dálnicí D1. Jejím hlavním přínosem bude úleva přetíženým komunikacím v jihovýchodní části Prahy, zvýšení plynulosti dopravy a s tím související zkrácení dojezdového času.\n\nŽelezniční trať ani stanice na území obce nejsou.\n\nZ obce vedly v roce 2011 autobusové linky např. do těchto cílů: Benešov, Jesenice, Jílové u Prahy, Kamenice, Neveklov, Praha, Pyšely, Týnec nad Sázavou, Votice.\n\nV lednu 2014 zavedla obec školní autobus pro spojení se spádovou školou ZŠ Campanus v Praze na Chodově, kterou obec sjednala jako spádovou školu pro vestecké děti. Krom toho byly ke škole do zastávky U Kunratického lesa prodlouženy též vybrané spoje linky 326.\n\nVe Vestci postavila Akademie věd České republiky a Univerzita Karlova biotechnologické centrum BIOCEV.\n\nV okolí Vesteckého rybníka obec od roku 2010 buduje rozsáhlý sportovní a rekreační areál Vestec. Jeho součástí je triangl cyklostezek s vodorovným barevným značením kilometráže (žlutý triangl o délce 2501 metrů, modrá trasa Vestec – Hrnčíře o délce 855 metrů, červená trasa Vestec – Kunratice o délce 1437 metrů s naučnou planetární stezkou, rekreačně-přírodní park zahrnující množství herních prvků pro děti, soustavu dřevěných mol na rybníce a pobytovou louku s nově vysázeným ovocným sadem, a sportovní areál s fotbalovým a víceúčelovým hřištěm, dětským hřištěm, venkovní posilovnou, cvičebním sálem, hospůdkou a venkovní terasou.\n\n"}
{"id": "109720", "url": "https://cs.wikipedia.org/wiki?curid=109720", "title": "The Essential Iron Maiden", "text": "The Essential Iron Maiden\n\nThe Essential Iron Maiden byl čtvrtý výběr největších hitů anglické heavymetalové skupiny Iron Maiden. Toto album bylo vydáno pouze v Severní Americe. V Evropě byla tou dobou vydána rozšířená verze výběru Edward the Great.\n\n\n\n"}
{"id": "109721", "url": "https://cs.wikipedia.org/wiki?curid=109721", "title": "Kravaře", "text": "Kravaře\n\nMěsto Kravaře (dříve \"Kravaře u Opavy\", německy \"Deutsch Krawarn\" či jen \"Krawarn\", slezština \"Krawôrz\", polsky \"Krawarze\" nebo \"Krawarz\") leží v okrese Opava. Má obyvatel.\n\nVe vzdálenosti 8 km západně leží statutární město Opava, 13 km východně město Hlučín, 19 km jižně město Bílovec a 20 km východně statutární město Ostrava. S výjimkou Dvořiska bylo území Kravař součástí Hlučínska, s nímž sdílelo jeho osudy.\n\n\nVšechny tři části leží na katastrálním území \"Kravaře ve Slezsku\".\n\nPrvní zmínka o obci pochází z roku 1224. Mezi lety 1224 a 1263 obdrželi kravařské panství členové rodu Benešoviců.\n\n\n\n\n\n"}
{"id": "109723", "url": "https://cs.wikipedia.org/wiki?curid=109723", "title": "Vysoký Újezd (okres Benešov)", "text": "Vysoký Újezd (okres Benešov)\n\nVysoký Újezd je obec s rozšířenou působností, která se nachází v okrese Benešov, kraj Středočeský. Žije zde obyvatel a součástí obce je i vesnice Větrov. Vysoký Újezd je součástí přírodního parku Střed Čech a mikroregionu Neveklovsko, který se coby člen sdružení obcí Neveklovska snaží propagovat.\n\nVe vzdálenosti 16 km východně leží město Benešov, 18 km jižně město Sedlčany, 22 km západně město Dobříš a 24 km severovýchodně město Říčany.\n\nPrvní písemná zmínka o obci pochází z roku 1352. Sama historie obce sahá však hluboko do minulosti. Obec leží pravděpodobně na tak zvané „Keltské stezce“ později zvané „Plavecká“, jejíž zbytky jsou ještě dnes krajině patrny. Konkrétně na trase Vysoký Újezd, Jablonka, Chlum. Kostel Narození Panny Marie, který je dominantou obce, byl postaven v letech 1301 až 1340. Na místě kostela stávala románská rotunda. Zmínka o rotundě pochází z první poloviny 12. století, do této doby lze datovat i založení obce. Kostel nejspíše založili rytíři Nedvězští z Nedvězí a rytíři Újezdští z Újezda, kteří v obci měli i tvrz (nedochovala se). Tvrz rytířů z Nedvězí stávala v údolí asi kilometr od Vysokého Újezda, byla několikrát přestavována, svého času zde bylo i JZD, v dnešní době je na jejím místě „hotelová“ farma Michael. Před budovou bývalé školy (dnes obecní úřad) na upravené návsi stojí pomník padlých v 1. světové válce. Většina z nich byla příslušníky benešovského 102. pluku, kteří zahynuli na srbské frontě. Z obce pocházela i řada legionářů, kteří bojovali v italských, francouzských a hlavně ruských legiích. Jeden z původních zvonů z kostela Narození Panny Marie byl sejmut 2. prosince 1917 a roztaven pro válečné účely. Další dva zvony byly odvezeny do Německa v roce 1941, zůstal jen umíráček zavěšený na věž v roce 1921. 7. září roku 1991 byl zásluhou obce, církve a přispění občanů zavěšen zvon nový z dílny pana Manouška ze Zbraslavi. Obec byla během druhé světové války vystěhována, v rámci vysídlení Neveklovska, kde bylo zřízeno cvičiště jednotek SS.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vysoký Újezd \"(přísl. Větrov, 382 obyvatel, katol. kostel)\" byly v roce 1932 evidovány tyto živnosti a obchody: 3 hostince, kolář, 2 kováři, malíř, 2 obuvníci, pekař, 2 řezníci, 2 obchody se smíšeným zbožím, Reiffeisenova záložna ve Vysokém Újezdě, Spořitelní a záložní spolek ve Vysokém Újezdě, 2 trafiky, 2 truhláři.\n\nDopravní síť\n\nVeřejná doprava\nÚzemím obce vede turistická trasa Štěchovice - Slapská přehrada - Rabyně - Vysoký Újezd - Tuchyně - Stranný.\n\n\n\n"}
{"id": "109724", "url": "https://cs.wikipedia.org/wiki?curid=109724", "title": "Zduchovice", "text": "Zduchovice\n\nObec Zduchovice se nachází v okrese Příbram, kraj Středočeský. Žije zde obyvatel.\n\nVe vzdálenosti 15 km východně leží město Sedlčany, 16 km západně město Příbram, 17 km severně město Dobříš a 23 km jižně město Milevsko.\n\nPrvní písemná zmínka o obci pochází z roku 1045.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zduchovice \"(přísl. Voznice, Žebrákov, 580 obyvatel)\" byly v roce 1932 evidovány tyto živnosti a obchody: 2 hostince, 2 kováři, 2 krejčí, mlýn, 2 obuvníci, pila, 3 obchody s lahvovým pivem, 5 rolníků, řezník, 2 obchody se smíšeným zbožím, trafika, truhlář, velkostatek.\n\nObec Zduchovice se skládá ze dvou částí, které leží v katastrálním území \"Zduchovice\":\n\n\nDopravní síť\nVeřejná doprava 2012\n\nObcí vede turistická trasa Kamýk nad Vltavou – Zduchovice – Solenice.\n\n"}
{"id": "109725", "url": "https://cs.wikipedia.org/wiki?curid=109725", "title": "Lešetice", "text": "Lešetice\n\nObec Lešetice se nachází v okrese Příbram ve Středočeském kraji, mezi městem Příbram a obcí Milín, v západním sousedství silnice I/66 Příbram – Milín, v Příbramské pahorkatině. Ve vzdálenosti 2,5 km jihovýchodně leží bývalý městys Milín, na severu s Lešeticemi sousedí město Příbram. Žije zde obyvatel.\n\nPrvní písemná zmínka o obci pochází z roku 1349. V průběhu dějin byla ves někdy samostatná, jindy rozdělena na dvě části či spojena s okolními obcemi Jerusalem, Jesenice a Konětopy. Nyní je samostatná, spravována zastupitelstvem obce a obecním úřadem.\n\nPřifařena je do farnosti slivické (dnes farnost Milín-Slivice - pražská arcidiecéze), ke kostelu sv. Petra. Poštovně je obec přiřazena k Milínu. Původně chodily lešetické děti do školy do Milína, roku 1866 byla otevřena nová jednotřídní farní škola na Slivici, k níž byly kromě Lešetic přiškoleny též Konětopy a Jerusalem. Sbor dobrovolných hasičů byl založen roku 1901 a dosud funguje.\n\nNejvíce obyvatel bylo v obci patrně v roce 1912, kdy se připomíná 42 domů s popisným číslem a 294 obyvatel. V současnosti je v katastru 76 popisných čísel a žije zde přes 100 občanů s trvalým pobytem a asi dvě desítky ostatních obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Lešetice \"(300 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Lešeticích, hostinec, krejčí, obchod se smíšeným zbožím, trafika.\n\nNa návsi je kaplička Nejsvětějšího srdce Ježíšova.\n\nHaldy v okolí připomínají těžbu uranové rudy. Na území Lešetic je západně od vsi a severovýchodně od vrchu Mýto (599 m n. m.) šachta č. 4 s haldou. Severně od vsi je halda šachty č. 15, již z větší části na území příbramské části Brod, do Lešetic spadá jen její západní svah. Mezi území Žežic a Lešetic je rozdělena další halda, navršená severně od pracovního tábora Vojna. Asi 1,6 km západojihozápadně od centra vsi, na trojmezí Lešetic, Lazska a Zavržic, je bývalý pracovní tábor Vojna, v letech 1949–1951 tábor nucených prací a v letech 1951–1961 vězeňské zařízení převážně pro politické vězně, nyní je upraven na muzeum obětí komunismu a muzeum těžby uranu.\n\nNejzápadnější hranice obce se dotýká modře značená pěší trasa z Příbrami do Březnice. Od památníku Vojna přes Zavržice vede cyklistická trasa 302A, odbočka z trasy 302.\n\nÚzemím obce severně a severovýchodně od vsi protéká Příbramský potok. Ten zde má dva krátké levé přítoky: Lešetický potok, který pramení jižně od kopce Mýto a teče přes ves, a potok Vojna, který pramení severně od památníku Vojna a vede přibližně po hranici Žežic a Lešetic.\n\nVýchodním okrajem obce prochází silnice I/66 Příbram - Milín. Z ní odbočuje do obce silnice III/0307, na kterou navazují místní či účelové komunikace například k šachtě č. 4 a k táboru Vojna (na obou těchto cestách je po jednom nechráněném úrovňovém železničním přejezdu) a místní komunikace jako zkratka k silnici I/66 směrem ke Slivici. Od silnice I/66 do Konětop vede silnice III/11815.\n\nAutobusová zastávka „Lešetice,rozc.0.5“ je umístěna na silnici I/66 a zastavuje v ní několik regionálních autobusových linek SID provozovaných příbramskou provozovnou dopravce Veolia Transport Praha:\nPřímo do vsi žádný linkový autobus nezajíždí.\n\nÚzemí obce protíná západně od vesnice severojižním směrem železniční Trať 200 Zdice - Protivín, dostavěná roku 1875, avšak u Lešetic nemá zastávku. Nejblíže ve vzdálenosti 3 km leží železniční stanice Milín, na severní straně je nejbližší stanicí příbramské nádraží.\n\n"}
{"id": "109726", "url": "https://cs.wikipedia.org/wiki?curid=109726", "title": "Příčovy", "text": "Příčovy\n\nObec Příčovy se nachází v okrese Příbram, kraj Středočeský. Žije zde obyvatel.\n\nVe vzdálenosti 3 km jižně leží město Sedlčany, 20 km severozápadně město Dobříš, 25 km severovýchodně město Benešov a 25 km jižně město Milevsko.\n\nPrvní písemná zmínka o obci pochází z roku 1365.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. října 1943 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Příčovy \"(310 obyvatel)\" byly v roce 1932 evidovány tyto živnosti a obchody: hostinec, kovář, řezník, trafika.\n\n\n\nDopravní síť\nVeřejná doprava 2012\n\n\n"}
{"id": "109727", "url": "https://cs.wikipedia.org/wiki?curid=109727", "title": "Občov", "text": "Občov\n\nObec Občov se nachází v okrese Příbram, kraj Středočeský.\n\nVe vzdálenosti 6 km jihozápadně leží město Příbram, 11 km severovýchodně město Dobříš, 18 km severozápadně město Hořovice a 26 km východně město Sedlčany. Žije zde obyvatel.\n\nPrvní písemná zmínka o obci pochází z roku 1357.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\nVeřejná doprava 2012\n\n"}
{"id": "109729", "url": "https://cs.wikipedia.org/wiki?curid=109729", "title": "Klokočná", "text": "Klokočná\n\nObec Klokočná se nachází v okrese Praha-východ, kraj Středočeský. Žije zde obyvatel.\n\nVe vzdálenosti 6 km severozápadně leží město Říčany, 16 km severovýchodně město Český Brod, 19 km jižně město Benešov a 23 km severozápadně hlavní město Praha.\n\nPrvní písemná zmínka o obci pochází z roku 1407.\n\nPodle zápisků v později psané obecní kronice však byla v roce 1140 obec zvaná Klokočno přidělena k farnosti mnichovické \"kam občané chodili do kostela a své milé tamže na hřbitově pochovávali\". Kostel byl založen roku 1140 mnichem opatem Silvestrem ze sázavského kláštera a v roce 1354 byla u něj postavena fara.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2011\n"}
{"id": "109730", "url": "https://cs.wikipedia.org/wiki?curid=109730", "title": "Zlatá", "text": "Zlatá\n\nObec Zlatá se nachází v okrese Praha-východ, kraj Středočeský. Žije zde obyvatel.\n\nVe vzdálenosti 6 km jihozápadně leží město Říčany, 11 km východně město Český Brod, 14 km severně město Čelákovice a 17 km severně město Brandýs nad Labem-Stará Boleslav.\n\nPrvní písemná zmínka o obci pochází z roku 1357. Dříve zde stávala tvrz.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava\n\n"}
{"id": "109731", "url": "https://cs.wikipedia.org/wiki?curid=109731", "title": "Nová Ves (okres Český Krumlov)", "text": "Nová Ves (okres Český Krumlov)\n\nObec Nová Ves (německy \"Neudorf bei Berlau\") leží v okrese Český Krumlov. Má 400 obyvatel a katastrální území obce má rozlohu 994 ha. Žije zde  obyvatel.\n\nVe vzdálenosti 17 km východně leží statutární město České Budějovice, 17 km jižně město Český Krumlov, 19 km západně město Prachatice a 22 km severně město Vodňany. Obcí protéká Chmelenský potok.\n\n\n\n"}
{"id": "109733", "url": "https://cs.wikipedia.org/wiki?curid=109733", "title": "Horní Smržov", "text": "Horní Smržov\n\nObec Horní Smržov leží v okrese Blansko. Žije zde obyvatel a katastrální území obce má rozlohu 389 ha.\n\nVe vzdálenosti 7 km jižně leží město Letovice, 15 km jižně město Boskovice, 17 km severně město Moravská Třebová a 18 km severozápadně město Svitavy.\n\nPrvní písemná zmínka o obci pochází z roku 1317. Několik století byla lénem olomouckého biskupství, od 16. století obec připadla do majetku svitavského panství. Místní obyvatelé se v minulosti živili především rolnictvím a tkalcovstvím.\n\n\n"}
{"id": "109734", "url": "https://cs.wikipedia.org/wiki?curid=109734", "title": "Roubanina", "text": "Roubanina\n\nObec Roubanina (dříve také Roubanín, nářečně \"Róbajna/Roubajna\", \"Róbanina/Roubanina\" aj.) leží na okrese Blansko v malebném kopcovitém terénu. Nachází se 50 km severně od Brna v nadmořské výšce 469 m. Dále ve vzdálenosti 7 km jižně leží město Letovice, 15 km jižně město Boskovice, 16 km severně město Moravská Třebová a 18 km severozápadně město Svitavy. Žije zde obyvatel.\n\nRoubaninou protéká potok Zavadilka. Katastrální území obce má rozlohu 268 ha. K obci náleží samota Klen a Roubanská, které jsou vzdáleny od Roubaniny cca 1 km. Na Roubanské se nachází sboreček Adventistů sedmého dne. Starostou obce je Petr Dvořáček. V okolí Roubaniny jsou značené cyklotrasy a funguje zde také sbor dobrovolných hasičů. Místní občané mají možnost nakupovat v místním obchodě Kolonial.\n\nNázev obce je odvozen od staročeského slova \"rúbanina\", což je místo kde se rubalo dřevo. První písemná zmínka o obci pochází z roku 1356. Tehdy byla Roubanina v držení paní Bolky z Roubaniny. Roku 1358 předala Bolka obec svým synům Buďkovi a Přibíkovi z Roubaniny. Následně se tu vystřídalo několik majitelů, např. Jan Leva z Brozánek, který držel obec od roku 1584, Jan Bohuslav Janauer ze Strachnova ji držel od roku 1619 a následně roku 1626 ji prodal Alonsovi de Castro. Dále od roku 1679 ji držel Jindřich Žalkovský z Žalkovic atp.\n\nV době druhé světové války zažili místní lidé mnoho strachu a nejistoty. Katastr Roubaniny totiž sousedil s hranicí Protektorátu a hranice byla hlídána četnictvem, takzvanými financi. Pro překročení hranice (strážnice stála na místě zvaném Na Červené nad obcí Slatina) musel mít každý občan propustku. Probíhaly také četné kontroly, jestli rolníci nemají větší zásoby obilí a brambor, než bylo povoleno.\n\nO bezpečnost občanů do roku 1945 pečovalo četnictvo, které mělo v obci stanici. Po vzniku SNB tuto funkci převzaly okrsky Veřejné bezpečnosti.\nHlavní dominantou obce Roubaniny je římskokatolický kostel svatého Ondřeje, který vznikl v polovině třináctého století. Byl postaven v pozdně románském a gotickém slohu. V letech 1923–1924 proběhla přestavba kostela a byla přistavěna loď a depozitář. V letech 2003–2004 byly v kostele odkryty pozůstatky vzácných freskových maleb ze čtrnáctého století. Vedle kostela je hřbitov a fara. Roubanina spolu s Roubanskou byla a dodnes je farní obcí.\n\nV obci také stála nedochovaná pozdně středověká tvrz.\n\nZnak byl vysvěcen v roce 2006. V pravém zeleném poli je zlatá ostrev se zaťatou stříbrnou sekerou. Vlevo nahoře je stříbrný ondřejovský kříž a pod křížem je pak odvrácené černé\nkrojidlo a radlice.\n\nObec proslavil místní farář, konzistorní rada Josef Bečica (1894–1962), který byl věhlasným léčitelem.\nDne 14. srpna 2010 převzala obec Roubanina diplom za vzorné vedení kroniky obce. V roce 2006 oslavila obec 650 let. Jubileum obce se místní občané rozhodli patřičně oslavit a veškeré společenské akce toho roku věnovali tomuto výročí. Obec také uvažuje o postavení rozhledny.\n\nJednou z největších akcí v obci bývá tradiční hasičský výlet, dále potom dětský den, loučení s prázdninami a pálení čarodějnic.\n\n\n\n"}
{"id": "109737", "url": "https://cs.wikipedia.org/wiki?curid=109737", "title": "Radíkov", "text": "Radíkov\n\nObec Radíkov (německy \"Radelsdorf\") se nachází v okrese Přerov v Olomouckém kraji. Žije zde obyvatel.\n\nVe vzdálenosti 7 km jižně leží město Hranice, 10 km jihozápadně město Lipník nad Bečvou, 14 km severovýchodně město Odry a 21 km severně město Vítkov.\n\nPrvní písemná zmínka o obci pochází z roku 1353.\n\n\n\n"}
