{"id": "129323", "url": "https://cs.wikipedia.org/wiki?curid=129323", "title": "Václav Hampl", "text": "Václav Hampl\n\nVáclav Hampl (* 1. července 1962 Praha) je český vědec a vysokoškolský pedagog působící na 2. lékařské fakultě Univerzity Karlovy zabývající se fyziologií, konkrétně plicní a fetoplacentární cirkulací. V letech 2006 až 2014 vykonával funkci rektora Univerzity Karlovy. Od roku 2014 je senátorem Parlamentu ČR za obvod č.27 - Praha 1, kde již třetí funkční období vykonává funkci předsedy Výboru pro záležitosti Evropské unie.\n\nVáclav Hampl se narodil 1. 7. 1962 v dnes již zaniklé porodnici na Štvanici na Praze 7 jako druhý z pěti dětí Ing. Jasoně Hampla a PhDr. Zdenky Hamplové. Dětství a mládí prožil na Letné v Praze 7. Manželkou Václava Hampla je od roku 1988 psycholožka PhDr. Alice Hamplová, se kterou má tři děti – dvě dcery Martu a Nicole (* 1993, * 2002) a syna Jakuba (* 1989), díky kterému má dva vnuky (*2014, * 2016) a vnučku (* 2018). Mezi jeho záliby patří lyžování, cyklistika a vodní sporty, rád cestuje a navštěvuje památky. Je skautem, členem parlamentního skautského oddílu a mj. také Klubu za starou Prahu.\n\nZákladní i střední vzdělání Václav Hampl získal na Praze 7. V roce 1968 nastoupil do první třídy do ZŠ Letohradská (nyní součást ZŠ Strossmayerovo nám.), od 3. do 8. třídy pak navštěvoval ZŠ Františka Křížka (nyní ZŠ Františky Plamínkové). Po základní škole studoval na čtyřletém Gymnáziu Nad Štolou, kde v roce 1980 odmaturoval.\n\nV letech 1980–1985 vystudoval obor obecná biologie na Přírodovědecké fakultě Univerzity Karlovy. Pod vedením prof. Jiřího Mejsnara získal titul doktora přírodních věd (RNDr.) se závěrečnou prací \"Termogenní účinek noradrenalinu v kosterním svalu perfundovaném in vitro\". Poté v letech 1985–1986 plnil základní vojenskou službu u 8. motostřeleckého pluku v Bratislavě.\n\nInterní vědeckou aspiranturu absolvoval na Fakultě dětského lékařství v Motole (nyní 2. lékařská fakulta) Univerzity Karlovy pod vedením prof. Jana Hergeta. Titul kandidáta věd (CSc.) v oboru fyziologie živočichů obdržel v roce 1990 od Československé akademie věd s kvalifikační prací \"Reaktivita plicních cév laboratorního potkana na hypoxii\".\n\nVáclav Hampl se vědecky zaměřuje na plicní cévní reaktivitu, plicní hypertenzi, cévní roli oxidu dusnatého a regulaci fetoplacentární vaskulatury. Je autorem či spoluautorem více než 150 vědeckých publikací a řady dalších odborných textů - monografií, kapitol v monografiích či přehledových článků v českých i zahraničních odborných periodicích. \n\nV roce 1991 uspěl ve výběrovém řízení na stipendium Proshek Foundation (dnes součást Fulbrightova programu) na roční post-doc výzkumnou stáž na Medical School University of Minnesota v Minneapolis, ve Spojených státech amerických. Po skončení stáže využil nabídky a na témže pracovišti pracoval další čtyři roky na výzkumu plicních cév jako výzkumný asistent až do roku 1996. Jeho mentory zde byli profesoři Edward Kenneth Weir a Stephen Lawrence Archer. V letech 1997-2000 absolvoval každoroční několikaměsíční výzkumné pobyty na Faculty of Medicine and Dentistry University of Alberta v Edmontonu, v Kanadě.\n\nNa Ústavu fyziologie 2. lékařské fakulty UK působí Václav Hampl od svého návratu z USA v roce 1996 (mezi léty 2014-2019 jako jeho vedoucí). Budoucí lékaře, sestry a fyzioterapeuty vyučuje fyziologické předměty a je také školitelem studentů doktorských programů biomedicíny.\n\nDocentem pro obor Fyziologie a patologická fyziologie se Václav Hampl na 2. lékařské fakulty UK stal v roce 1998. V roce 2001 získal titul doktora věd (DrSc.) na Univerzitě Karlově. Profesorem oboru Lékařská fyziologie se stal v roce 2002 na Univerzitě Karlově.\n\nOd roku 2014 je členem vědecké rady 2. lékařské fakulty UK. V minulosti byl členem vědeckých rad Grantové agentury ČR (2014-2018), Univerzity Komenského v Bratislavě (2007-2015), nebo Masarykovy univerzity (2007-2015). Členem vědecké rady Univerzity Karlovy byl ex offo (jako rektor) 2006-2014, poté byl řádným člen 2014-2018, od té doby je členem mimořádným. V letech 2016 až 2019 byl předsedou Koordinační rady doktorského studia biomedicíny na UK.\n\nV letech 2005-2014 působil dvě funkční období jako v pořadí 507. rektor nejstarší české vysoké školy - Univerzity Karlovy. V roce 2005 byl zvolen rektorem, když zvítězil ve volbě nad dvěma bývalými děkany, Štěpánem Svačinou z 1. LF UK a Michalem Andělem z 3. LF UK. Při volbě v roce 2009 byl jediným kandidátem na funkci rektora, přičemž v hlasování obdržel jasnou většinu hlasů. Před prvním zvolením rektorem působil od roku 2000 jako člen Akademického senátu UK a v letech 2002-2005 jako jeho předseda.\n\nV letech 2011-2014 byl předsedou České konference rektorů, přičemž předtím od roku 2006 byl jejím místopředsedou. Od roku 2018 je členem Správní rady Univerzity Pardubice.\n\nVáclav Hampl působil mezi lety 2011-2015 v nejužším vedení Evropské univerzitní asociace. Kromě toho byl také členem vedení organizace Europaeum (2009- 2014), sítě 17 významných evropských univerzit, nebo například ve správní radě Komise J. Williama Fulbrighta (2014–2019), mezivládní česko-americké organizace na podporu vzdělávacích, vědeckých a kulturních výměn mezi ČR a USA.\n\nVáclav Hampl je od roku 2015 předsedou Správní rady Centra paliativní péče z.ú. (CPP), první instituce v ČR, která systematicky buduje zázemí pro rozvoj paliativní péče – přístupu zaměřeného na zvyšování kvality života pacientů a jejich rodin v situaci, kdy čelí život ohrožující nemoci.\n\nOd roku 2015 je rovněž členem správní rady think-tanku Institutu pro křesťansko-demokratickou politiku, z.ú. (IKDP), který organizuje diskuze, odborné debaty, konference a uzavřené kulaté stoly, publikuje komentáře, odborné podklady, doporučení a odborné analýzy.\n\nBěhem jeho rektorského působení se začal stavět Biocev ve Vestci u Prahy (Biotechnologické a biomedicínské centrum AVČR a UK), MEPHARED v Hradci Králové (Výukové a výzkumné centrum LF HK UK a FaF UK), UniMeC v Plzni (Univerzitní medicínské centrum LFP UK) nebo Budova teoretických ústavů “Žížala” 2. LF UK v Motole.\n\nZa dobu svého působení v akademické sféře obdržel Václav Hampl několik ocenění, přičemž mezi nejvýznamnější patří: \"Distinguished Leadership Award for Internationals\" od University of Minnesota (2011), \"Zlatá medaile Univerzity Karlovy\" (2014), \"Historická medaile Univerzity Karlovy\" (2017).\n\nVáclav Hampl veřejně vystoupil např. proti plánované transformaci fakultních nemocnic na akciové společnosti, což v roce 2008 navrhoval ministr zdravotnictví Tomáš Julínek. Transformace nemocnic se i díky nevoli odborné veřejnosti nakonec neuskutečnila.\n\nDůrazně vystupoval za nezávislost vysokých škol během protestů v roce 2012, které tehdy vyústily v rezignaci ministra školství Josefa Dobeše a odstoupení od plánovaných reforem, které s sebou nesly hrozbu omezení samosprávy veřejných vysokých škol a problematické aspekty v akreditacích, hodnocení kvality, funkčních místech a finančních nároků na studenty.\n\nS prezidentem ČR Milošem Zemanem se Václav Hampl dostal do sporu mimo jiné ve věci nevole prezidenta jmenovat Martina C. Putnu profesorem. Spor skončil tak, že prezident Zeman podepsal jmenovací dekret, který Putnovi předal ministr školství Petr Fiala a Putna se tak stal profesorem.\n\nVe volbách do Senátu Parlamentu ČR v roce 2014 přijal nabídku na kandidaturu v obvodu č. 27 – Praha 1 jako nestraník za KDU-ČSL a Stranu zelených. Se ziskem 27,19 % hlasů vyhrál první kolo voleb a postoupil do kola druhého, kde získal 68,44 % hlasů a zvítězil (porazil tak dosavadního senátora a nestraníka za ODS Zdeňka Schwarze). Po zvolení senátorem vstoupil do senátorského klubu KDU-ČSL a nezávislí. V rámci Senátu byl Václav Hampl opakovaně zvolen předsedou Výboru pro záležitosti EU (2014, 2016, 2018).\n\nBěhem inauguračního projevu po druhém zvolení prezidenta Miloše Zemana byl Václav Hampl dne 8. března 2018 jedním z patnácti politiků, kteří na znamení nesouhlasu s prezidentovou kritikou veřejnoprávních médií opustili Vladislavský sál.\n\nVe 12. funkčním období Senátu kandidoval Václav Hampl v listopadu 2018 na post předsedy Senátu Parlamentu ČR. V prvním kole získal 22 hlasů a postoupil z druhého místa do druhého kola, kde obdržel 24 hlasů, přičemž protikandidát Jaroslav Kubera z ODS dostal 46 hlasů a byl tak zvolen předsedou.\n\nV roce 2019 byl jedním ze spolu-navrhovatelů na podání ústavní žaloby na prezidenta republiky Miloše Zemana pro hrubé porušení Ústavy nebo jiné součásti ústavního pořádku. Přestože návrh Senát schválil, tak jej následně neschválila Poslanecká sněmovna a k projednání Ústavním soudem tak nedošlo.\n\nV témže roce se Václav Hampl stal členem Dočasné komise Senátu k návrhům auditních zpráv, jejímž účelem je přednést veřejnosti podrobnou analýzu auditních zpráv Evropské komise, které byly vydané ve věci možného střetu zájmů premiéra Andreje Babiše kvůli přetrvávajícím vazbám na jeho bývalé firmy pobírající evropské dotace.\n\n\"„Odešel jsem v momentě, kdy začal poměrně nechutný útok na veřejnoprávní televizi. Myslím, že zvlášť v kontextu toho, jak on sám funguje na neveřejnoprávní televizi, tak je to o to nechutnější.“\"\n\nVáclav Hampl ke svému odchodu z inauguračního projevu prezidenta Zemana.\n\n\"„Jednou agentem, navždy agentem. Jednou premiérem - navždy premiérem?“\"\n\nVáclav Hampl k údajnému členství Andreje Babiše v StB.\n\n\"„Je na místě se razantně ozvat. Je v zájmu ČR, aby vláda s Parlamentem komunikovala.“\"\n\nVáclav Hampl ke sporu vlády a Senátu ohledně návrhu auditních zpráv EK z července 2019.\n\n\"„To je fikce, která se teď začala šířit, že v Sýrii je to dobré, že už se to vyřešilo. Nevyřešilo. Zvlášť jako dítě se tam nejde vrátit. Bašárův režim se začíná mstít svým oponentům. Možná se tam vrátí, až jim bude 35 let.“\"\n\nVáclav Hampl o situaci v Sýrii a o případném návratu dětských uprchlíků z března 2019.\n\n"}
{"id": "129325", "url": "https://cs.wikipedia.org/wiki?curid=129325", "title": "Saxana.cz", "text": "Saxana.cz\n\nSaxana.cz je česká distribuce operačního systému GNU/Linux založená na Gentoo Linux.\n\nSaxana.cz na rozdíl od distribuce Gentoo, která instaluje celý operační systém ze zdrojových kódů, instaluje nejdříve vše za použití předkompilovaných binárních balíčků. Distribuce je dostupná pouze pro x86 32bitovou architekturu, autor však uvažuje o podpoře 64bitové architektury v budoucnu. Distribuce je dostupná jako živá distribuce, tzv. Live CD, avšak umožňuje plnohodnotnou instalaci na pevný disk. Distribuce je lokalizována do češtiny a obsahuje pouze základní výběr programů, kancelářský balík OpenOffice.org, multimediální přehrávač mplayer, webový prohlížeč Konqueror …\n\nJméno této distribuce je odvozeno od jména fiktivní filmové postavy Saxany, která se objevila v roce 1972 ve filmu Dívka na koštěti.\n\n"}
{"id": "129331", "url": "https://cs.wikipedia.org/wiki?curid=129331", "title": "Slunéčko dvojtečné", "text": "Slunéčko dvojtečné\n\nSlunéčko dvojtečné (\"Coccinella bipunctata\" či \"Adalia bipunctata\") je brouk z čeledi Coccinellidae, který měří 3,5 až 5,5 milimetrů.\n\nZbarvení těla i skvrny na křídlech jsou u tohoto druhu vysoce proměnlivé a tvoří je především kombinace červené a černé barvy.\n\nJeho potravu tvoří především mšice a červci. Výskyt druhu je hojný, lze jej nalézt jak v lesích, tak na zahradách. Imaga tráví zimu pod kůrou stromů či v obdobných úkrytech.\n\nSlunéčko dvojtečné je jedním z národních symbolů Lotyšska.\n"}
{"id": "129334", "url": "https://cs.wikipedia.org/wiki?curid=129334", "title": "Monorail", "text": "Monorail\n\nMonorail neboli jednokolejnicová dráha, je speciální druh železniční infrastruktury, který užívá jen jedné kolejnice pro vedení a nesení vozidel. Pod tímto obecným názvem se ale skrývá řada různorodých originálních konstrukcí.\n\nMyšlenka jednokolejnicové dráhy byla živá již v 19. století. Jedním z konstruktérů lokomotiv pro tyto dráhy byl již v dobách parního provozu i A. Mallet. Konstruktéři si od těchto drah slibovali následující výhody:\n\nVe velké většině případů se ale tyto předpoklady naplnily jen částečně nebo nenaplnily vůbec.\n\nMonoraily lze rozdělit na dvě základní koncepce:\n\nMonoraily jsou často provedeny jako Automated People Mover, to znamená s dálkovým či automatickým řízením bez řídicího personálu ve vozidle.\n\n\n\n\n"}
{"id": "129335", "url": "https://cs.wikipedia.org/wiki?curid=129335", "title": "Troskut", "text": "Troskut\n\nTroskut (\"Cynodon\") je rod trav, tedy z čeledi lipnicovitých (\"Poaceae\"). Jedná se o vytrvalé byliny. Jsou výběžkaté, často s oddenky. Stébla dorůstají výšek zpravidla 4-60, vzácně až 100 cm. Čepele listů jsou ploché nebo skládané, někdy i štětinovité, na vnější straně listu se při bázi čepele nachází místo jazýčku věneček chlupů nebo je přítomen velmi krátký membránovitý jazýček. Květy jsou v kláscích, které tvoří klasy, zpravidla několik klasů, které jsou prstovitě nebo okolíkatě rozprostřené, někdy 2 či více blízkých přeslenů klasů nad sebou. Klásky jsou zboku smáčklé, jednokvěté nebo vícekvěté (pokud vícekvěté, pak zpravidla 2 květy, kdy horní je sterilní). Na bázi klásku jsou 2 plevy, které přibližně stejné nebo nestejné, bez osin, zašpičatělé. Pluchy jsou bez osin, na kýlu i vedlejších žilkách jsou často brvité. Plušky jsou dvoužilné, bez osin. Plodem je obilka. Je známo asi 10 druhů, které jsou rozšířeny převážně v tropech a subtropech, vzácněji v mírném pásu.\n\nV České republice můžeme potkat pouze 1 druh z rodu troskut (\"Cynodon\"). Je to troskut prstnatý (\"Cynodon dactylon\"), který je rozšířen na jižní Moravě, jinde může být nalezen pouze jako vzácně zavlečený. Roste na písčinách, podél cest, ve vinicích a jinde na suchých místech.\nKvětena ČR: 8 díl\n"}
{"id": "129336", "url": "https://cs.wikipedia.org/wiki?curid=129336", "title": "Rohlík", "text": "Rohlík\n\nRohlík je druh pečiva, které se používá jako běžná příloha k jiným potravinám. Jedná se o protáhlé pečivo, jež bývá zahnuto. Vyrábí se z tukového těsta pečením v troubě při teplotě 175–200 °C, případně i vyšší (230–270 °C).\n\nHmotnost běžného rohlíku bývala 50 g, nyní (říjen 2012) je 43 g, někdy i 39 g a rohlík v ČR stojí mezi 1,90 a 3,50 Kč (od velkých obchodních řetězců po místní prodejce).\n\nRozlišuje se obyčejný \"bílý rohlík\" (makový, kmínový nebo sypaný solí), \"celozrnný rohlík\" a \"vícezrnný rohlík\" v závislosti na přidaném posypu, semínkách anebo na druhu použité mouky. Speciálním případem je \"pivní rohlík\" či \"anglický rohlík\".\n\nVyužitelná energie 43 g bílého rohlíku dosahuje 640 kJ. Protože energetické hodnoty pečiva jsou víceméně podobné, jsou celozrnné rohlíky energeticky podobně bohaté, mírně to může ovlivňovat posyp např. sezamového semínka.\n\nSuroviny a receptury použité pro pečení rohlíků se liší podle země původu, někdy výrazně. Rohlíky se vyrábí především z pšeničné mouky, soli, droždí, sladového výtažku nebo cukru, vody nebo mléka a margarínu. Z těchto surovin se vytvoří těsto, které se nazývá tukové.\n\nPodle použité mouky lze rohlíky dělit na bílé a celozrnné.\n\nKonzumace rohlíku, vyráběného z tukového těsta s hladkou moukou, je díky moderním trendům zdravé výživy kritizována pro \"prázdnou energii\" . Tento termín označuje potraviny, jež jsou sice vysoce energeticky bohaté, ale mají nízký nebo žádný obsah vitamínů, minerálů, bílkovin a dalších stavebních látek, které si lidský organismus žádá. Lidský organismus potřebuje i sacharidy, které rohlíky obsahují, tudíž jako součást pestré stravy ve vhodné míře není na škodu.\n\nVícezrnné rohlíky se vyrábějí z podobných přísad jako běžné rohlíky, ale používá se v nich nejméně 5 % objemu jiných obilovin. Takové rohlíky mohou, ale nemusí obsahovat určitý poměr celozrnné mouky. Dále se do nich mohou přidat různá semínka, například slunečnicová nebo sezamová, a to jak do těsta, tak na posyp. Vícezrnný rohlík může díky tomu být mnohem vydatnějším zdrojem vlákniny (obsahujícím až 8,5 g ve 100 g), která dává žaludku pocit zasycení na delší dobu a v přiměřeném množství působí příznivě na trávicí trakt. Některé pekárny používají trik, kdy obarví obyčejný bílý rohlík barvivem, například karamelem, praženým ječmenem nebo žitem, který pak barvou vypadá jako celozrnný. Naopak celozrnný rohlík z grahamové mouky může mít světlejší barvu než klasické vícezrnné pečivo. Skutečný celozrnný rohlík lze tedy rozpoznat spíše než podle barvy ze struktury a celkového vzhledu.\n\nTraduje se, že rohlíky začal vyrábět vídeňský pekař Peter Wendler na počest vítězství nad Osmanskou říší v roce 1683, kdy Turci obléhali Vídeň a jejich útok byl odražen. Začal tedy vyrábět pečivo ve tvaru půlměsíce, což je symbol islámu.\n\nSpotřeba rohlíků jako pečiva každodenní potřeby je vysoká, což klade výrazné nároky na jejich produkci, kterou by nestíhala pokrývat pouze ruční výroba v tradičních pekárnách. Proto byla vyvinuta průmyslová výroba, které probíhá téměř zcela automaticky.\n\nPo smíchání surovin se těsto nechá chvíli ležet, aby dobře nakynulo. Pak se válečkem vyválí na rovné ploše a trojúhelníkovou formou nebo obyčejným nožem se vykrajují stejné kusy. Ty se následně \"stočí\" do válečku, který se jemně zahne. Pokládají se pak v řadách na vymazaný plech nebo na pečicí papír, tak aby mezi nimi byl dostatek prostoru, protože během pečení se o něco zvětší. Ještě před vsunutím do rozehřáté trouby se namažou vajíčkem a posypou kmínem, mákem, solí nebo zrníčky, podle chuti.\n\nPrůmyslová výroba se od ruční liší jak v objemu výroby, tak hlavně v jejím postupu, kdy je většina práce svěřena strojům. Výroba začíná přípravou směsi, kdy pekař vloží do míchačky těsta potřebné suroviny. Mícháním se docílí promixování složek a vzniku těsta, které se vylije do díže. Vynesená díže pomocí překlápěče vyklápí těsto do dělícího stroje, jenž z těsta ukrajuje dílce, které mají potřebnou hmotnost a velikost na jednotlivý rohlík. Vzniklé utužené klonky skládá automaticky za sebe na dopravní pás v několika řadách (například 6). Pásem jsou přepraveny na místo, kde dochází k jejich překynutí a k tvarování do požadovaného tvaru (například rohlík, houska atd. – záleží na programu výroby). Po vytvarování pečiva do tvaru rohlíku je budoucí pečivo unášeno k osazování a následně na závěs kynárny.\n\nV kynárně dochází k vykynutí rohlíku a následuje proces v podobě vlažení, sypání a přesun do pece, která může mít až 50 m². Uvnitř pece je udržována teplota okolo 175–200 °C . Po upečení jsou rohlíky dopraveny ke zchlazení a potom jsou vysypány do transportních beden a expedovány do obchodů.\n\nV důsledku konkurenčního boje o zákazníka, spojeného se snižováním cen, dochází ke snižování hmotnosti či kvality rohlíků. Hmotnost u většiny rohlíků se snížila z původních 50 gramů na 43 g či dokonce na 39 g. Obsah tuku, který má vliv na křupavost rohlíků se snížil z osmi až na čtyři procenta.\n\n"}
{"id": "129344", "url": "https://cs.wikipedia.org/wiki?curid=129344", "title": "MusicBrainz", "text": "MusicBrainz\n\nMusicBrainz je projekt, jehož cílem je vytvořit hudební encyklopedii s volně použitelným obsahem.\n\nPodobně jako FreeDB bylo MusicBrainz založeno jako snaha o náhradu za komerční CDDB. MusicBrainz původně vzniklo jako projekt pod názvem \"CD index\". Nové jméno a cíle projektu byly zvoleny na setkání roku 1999 v Amsterdamu a MusicBrainz tak začalo směřovat ke kompletní hudební databázi. Po devíti letech roku 2008 je zde registrováno více než 300 000 uživatelů, v databázi se nachází přes 500 000 alb a téměř 6 500 000 skladeb.\n\nMimo samotné databáze s informacemi o umělcích, albech a skladbách, umožňuje MusicBrainz webové služby umožňující speciálním aplikacím identifikovat CD případně jednotlivé skladby a následné uložení meta-informací do tzv. tagů. Na identifikaci kompaktních disků se používají unikátní identifikátory (přesnější než v CDDB a FreeDB) a na identifikaci jednotlivých skladeb se používá technologie \"otisků\" nazvaná TRM a vyvinutá společností Relatable.\n\n\n"}
{"id": "129347", "url": "https://cs.wikipedia.org/wiki?curid=129347", "title": "Bodloplev", "text": "Bodloplev\n\nBodloplev (\"Tragus\") je rod trav, tedy z čeledi lipnicovitých (\"Poaceae\"). Jedná se o jednoleté nebo vytrvalé byliny. Jsou poléhavé až plazivé, s oddenky. Stébla dorůstají výšek zpravidla 5-65 cm. Čepele listů jsou ploché, na vnější straně listu se při bázi čepele nachází místo jazýčku věneček chlupů nebo je přítomen velmi krátký membránovitý jazýček. Květy jsou v kláscích, které tvoří lichoklas, s klásky na zkrácených větévkách. Často se jedná o klasovitý hrozen klubíček, kdy každé klubíčko obsahuje 2-5 klásků. Klásky jsou zpředu dozadu smáčklé, jednokvěté. Na bázi klásku jsou 2 plevy, které velmi nestejné, bez osin, někdy je přítomna jen 1 pleva. Pokud jsou plevy 2, pak horní pleva je mnohem větší a na hřbetě má 5 řad hákovitých bodlin. Pluchy jsou bez osin, na hřbetě někdy s drobnými štětinami. Plušky jsou dvoužilné. Plodem je obilka. Je známo asi 7 druhů, které jsou rozšířeny převážně v tropech a subtropech (hlavně Afrika) vzácněji zasahuje až do mírného pásu.\n\nV České republice můžeme potkat pouze 1 druh z rodu bodloplev (\"Tragus\"). Je to bodlopev hroznatý (\"Tragus racemosus\"), který je rozšířen jen na jižní Moravě, hlavně okolí Znojma a Moravského Krumlova, jinde může být nalezen pouze jako vzácně zavlečený. Roste na písčinách, podél cest, ve vinicích a jinde na suchých místech.\n\n \n"}
{"id": "129348", "url": "https://cs.wikipedia.org/wiki?curid=129348", "title": "Tragus", "text": "Tragus\n\nTragus má více významů.\n\n"}
{"id": "129351", "url": "https://cs.wikipedia.org/wiki?curid=129351", "title": "Hemofilie", "text": "Hemofilie\n\nHemofilie je geneticky podmíněné onemocnění projevující se poruchou srážlivosti krve, což se navenek projevuje chorobnou krvácivostí – krevními výrony do svalů či kloubů a omezenou schopností organismu zastavit krvácení. Chorobou se zabývá hematologie.\n\nPřenáší se ve formě vadné alely na chromozómu X, neboli jde o onemocnění gonosomálně recesivní. Obvykle postihuje pouze muže (není příliš pravděpodobné, že by se sešly dvě vadné alely, žena s jednou vadnou alelou je pouze skrytá přenašečka. Muži nemohou být skrytými přenašeči, jsou buďto nemocní (v tom případě jsou všechny jejich dcery přenašečky a všichni synové zdraví – za předpokladu, že matka nebyla přenašečkou), nebo zdraví. Chybný gen se váže na chromozom X, který s sebou nese osudnou informaci.\n\nŽeny mají dva pohlavní chromozómy X, muži jeden X a jeden Y. To znamená, že všechny dcery hemofiliků jsou přenašečky, protože zdědily od otce postižený chromozóm X a všichni synové hemofiliků jsou zdraví, protože od otce dědí chromozóm Y, na který se chybný gen neváže. U dětí ženy přenašečky mohou nastat vždycky s padesátiprocentní pravděpodobností tyto případy: Může se narodit syn, který dědí od otce zdravý chromozom Y a od matky poškozený chromozom X. je tedy hemofilik.\n\nSe stejnou pravděpodobností ovšem může syn od téže matky získat zdravý chromozom X a pak je zdravý. Tím hemofilie v této dědičné linii končí. Narodí-li se dcera, získá od zdravého otce zdravý chromozom X a od matky s padesátiprocentní pravděpodobností poškozený chromozom X, je tedy také přenašečkou. Existuje ovšem padesátiprocentní naděje, že zdědí i od matky zdravý chromozom a pak řada přenašeček a nemocných končí.\n\nZhruba ve 30% případů se ale hemofilie objeví nově mutací genů, aniž by bylo zjištěno dědictví po předcích. V ČR je registrováno kolem 900 hemofiliků, sdružuje je Český svaz hemofiliků , národní členská organizace Světové hemofilické federace (World Federation of Hemophilia) a Evropského hemofilického konsorcia (European Haemophilia Consortium). Ve světě je více jak milión mužů s hemofilií.\n\nNejznámější dědičná linie vznikla díky britské královně Viktorii. Než v roce 1901 zemřela, stačila osudové geny předat svému osmému potomku, synu Leopoldovi jehož dcera Alice se stala také přenašečkou. Ten trpěl častými krváceními a psalo se o nich i v britských odborných časopisech. Leopold zemřel na krvácení do mozku v jednatřiceti letech.\nJeště osudovější bylo dědictví jejích dcer Alice a Beatrice, které rozšířily onemocnění do královských rodin Německa, Španělska a Ruska.\nNejproslulejším se stal příběh ruské carské rodiny, kam zanesla poškozený gen německá princezna a vnučka královny Viktorie, Alix Hesensko-Darmstadtská (Alexandra Fjodorovna). S carem Mikulášem II. měli syna Alexeje, velmi těžkého hemofilika. Časté krvácivé projevy mu prakticky neumožňovaly normální život, byl neustále obklopen bodyguardy a ošetřovateli, žil ve skleníkovém prostředí. I to byl jeden z důvodů obrovského vlivu podvodného mnicha Grigorije Novika, zvaného Rasputin, na ruský dvůr. Byl totiž schopný hypnózou mladému careviči ulevit od bolesti, dokonce v některých případech i zastavit krvácení. Alexej se ruského trůnu nedočkal, s celou rodinou ho bolševici zastřelili v červnu 1918.\nV anglickém exilu zemřeli před druhou světovou válkou také synové královny Viktorie Evženie, vnučky královny Viktorie a Alfonse XIII. – dva španělští princové. Oba po banálních zraněních – jeden lehce havaroval autem do telefonní budky, druhý si přivodil také v autě lehkým nárazem na volant krvácení do hrudní dutiny.\n\nHemofilií trpěl i Richard Burton, slavný britský herec šedesátých a sedmdesátých let, který se proslavil řadou filmových rolí a sňatkem s Elizabeth Taylorovou. Aby pomohl ostatním nemocným s touto vzácnou chorobou, založil se svou ženou fond, jenž nesl jeho jméno. Ve svých osmapadesáti letech pak herec zemřel na závažné krvácení do mozku.\n\nNejstarší známá zmínka o nezvyklém krvácení, po němž zemřel na následky banálního úrazu jakýsi chlapec, se objevuje v díle arabského lékaře v dnes španělské Cordobě Albukasise na přelomu 11. a 12. století. Podrobněji se už zabývá zvláštní nepravidelností zvýšené krvácivosti chlapců v některých rodinách židovský autor Moises Maimonides o sto let později. U něj se už objevuje zárodek úvah o dědičnosti. Povšiml si, že úkaz se projevil u synů jedné matky ve dvou různých manželstvích.\n\nPrvní moderní pojednání sepsal a v roce 1803 publikoval městský lékař Philadelphie John Conrad Otto pod názvem „Zpráva o sklonu ke krvácivosti v některých rodinách.“ Zcela jasně už popsal základní rys: dědičnost a projev pouze u mužů. Vysledoval rodokmeny postižených rodin po mateřské linii zpět až do roku 1720. Udeřil tedy hřebík na hlavičku.\n\nSamotné slovo hemofilie se objevilo poprvé v roce 1828, kdy je použil švýcarský specialista Hopff působící na curyšské univerzitě. V minulém století výzkum hemofilie rychle akceleroval. Nejprve dva harvardští lékaři Patek a Taylor v roce 1937 zjistili, že vše ovlivňuje jistá součást krevní plazmy a nazvali ji Antihemofilický globulin.\nSedm let nato položil v Buenos Aires Pavlosky základ pro rozlišení faktoru VIII a IX, tudíž dvou odlišných forem hemofilie.\n\nPrvní pokus o léčbu popsal v časopise Lancet Samuel Lane v roce 1840. Zjistil, že pooperační hemofilické krvácení se zmírnilo po podání čerstvé krve.\nV první polovině padesátých let minulého století se začala využívat na základě objevů faktoru VIII už krevní plazma, užívala se dokonce i zvířecí. Roku 1965 izolovala Judith Poolová koncentrovaný faktor VIII a začal se používat kryoprecipitát. Proti plazmě podstatně zmenšil objem se stejnou účinností. Během deseti let vznikly lyofilizované koncentráty, které už bylo možné skladovat doma v běžné ledničce. Znovu mocně poklesl objem preparátu a účinnost se naopak zvýšila. Lyofilizované preparáty se skladují v běžných chladničkách a nemocní hemofilici si je v případě akutní potřeby sami intravenózně aplikují.\n\nZákladem léčby hemofilie je injekční aplikace koncentrátu srážecího faktoru, který v krvi osob s hemofilií chybí. U každého pacienta je léčba individuální v závislosti na závažnosti onemocnění a aktuální hladině srážecího faktoru v krvi. Injekční aplikaci je možné provádět v domácím prostředí.\n\nU dětí s těžkou formou hemofilie se přistupuje k profylaktické léčbě, kdy si malý pacient s hemofilií pravidelně aplikuje určité množství srážecího faktoru i v době, kdy nejsou patrné žádné známky krvácení. Profylaktická léčba pomáhá zamezit spontánnímu krvácení a chrání tak především před trvalým poškozením kloubů. Srážecí faktor se většinou aplikuje 2× až 3× týdně.\n\nU osob s hemofilií, které si pravidelně srážecí faktor neaplikují, může dojít ke spontánnímu krvácení (krvácivé epizodě). To se nejčastěji projeví silnou bolestí postiženého kloubu. Pak je důležité co nejdříve aplikovat dávku srážecího faktoru, aby se předešlo trvalému poškození kloubu. Proto je důležité mít doma koncentrát srážecího faktoru. Léčba krvácivé epizody dále pokračuje ve spolupráci s hematologickým centrem pod vedením specializovaného lékaře.\n\nV České republice je péče o hemofiliky na průměru EU. V republice je zřízeno celkem osm hemofických center s komplexní léčbou. Vedoucím vědeckým, diagnostickým a terapeutickým pracovištěm je Ústav hematologie a krevní transfúze (ÚHKT) v Praze s mezinárodním renomé. Spotřeba léčebných derivátů je zhruba opět na úrovni průměru EU. Z finančních důvodů se užívají v drtivé většině preparáty vyrobené z plazmy, rekombinantní, jako ve vyspělých západních zemích, jen velmi zřídka a téměř výhradně u dětí. Rekombinanty zaručují, že nejsou infikovány žádným z dosud známých virů. V sedmdesátých a osmdesátých letech 20. století postihla hemofilickou populaci, zejména v USA a západní Evropě, nákaza virem HIV, jímž byly v době neznalosti viru tehdejší krevní deriváty často kontaminovány. U nás, protože se užívaly téměř výhradně zdroje plazmy z tuzemských odběrů, se nakazilo jen 17 hemofiliků. Jiné je to s přenosem hepatitidy, zejména hepatitidy typu C. Proti ní očkování neexistuje a případy nákazou prostřednictvím aplikace léčebných derivátů, se vyskytly.Zájmy českých hemofiliků, jichž je zhruba 900, zastupuje Hemojunior a Český svaz hemofiliků. Jedná jejich jménem s příslušnými institucemi, vydává informační materiály s nejnovějšími poznatky, reprezentuje je na mezinárodním fóru a pořádá různé aktivity, především rekondiční pobyty pro děti i dospělé.\n\n\n"}
{"id": "129353", "url": "https://cs.wikipedia.org/wiki?curid=129353", "title": "Lev XII.", "text": "Lev XII.\n\nLev XII., vlastním jménem Annibale Francesco Clemente Melchiore Girolamo Nicola della Genga (22. srpna 1760 zámek La Genga u Spoleto - 10. února 1829 Vatikán) byl papežem katolické církve od 28. září 1823 až do své smrti 1829. \n\nNarodil se do vznešené italské hraběcí rodiny, ale o místu narození se stále vedou spory.\nStudoval v Římě a vysvěcen na kněze byl v roce 1783. O devět let později se stal sekretářem papeže Pia VI.\n\nOd roku 1793 byl církevním právníkem arcibiskupa z Tyru a v roce 1794 byl povolán jako papežský vyslanec k papežskému dvoru v Kolíně nad Rýnem. Po obsazení Porýní francouzským vojskem mohl své úřední záležitosti vykonávat a přijímat v sídle rezidence v Mnichově, kde byl v letech 1795-1796 interním vyslancem a roku 1814 byl vyslán jako papežský vyslanec do Paříže, kde roku 1816 nastoupil do úřadu biskupa v Senigallii a byl zvolen kardinálem. V roce 1820 byl jmenován generálním vikářem arcibiskupské diecéze v Římě. Konkláve ho zvolilo za papeže dne 28. září 1823.\n\nV 19. a 20. století byli papežové většinou přiměřenými partnery kardinálů, než aby jim přidělovali role diplomatů a politiků. Lev XII. dokázal vytvořit pozoruhodně přesný střídavý řád. Jeho \"zelanti\" vystupovali častěji a horlivěji ve prospěch náboženských příkazů církve, a tak riskovali konflikty se státem. Lev XII. hned na začátku svého pontifikátu rozdával štědré almužny chudým. V dalším působení odsuzoval toleranci, lhostejnost a příslušnost k laické biblické společnosti, jež se postupně utvářela v celé církvi. Takto vlažně se vyrovnával s reformní politikou, kterou prosazoval kardinál - státní tajemník Ercole Consalvi († 1824) již za pontifikátu jeho předchůdce Pia VII..\n\nZbožný, ale neschopný horlivec Lev XII. vyhlásil jubilejní Svatý rok 1825, který byl pro duchovní klima v Itálii poměrně úspěšný (přivedl do Říma půl milionu poutníků), ale zároveň se utužil boj proti světským slavnostem. Papež zakazoval karnevaly, plesy a vstup chudiny i dobroduhů do hospod (alkohol se jim směl nalévat jen zamřížovaným okénkem na ulici). Krvavě potlačil hnutí karbonářů, nařídil i dvě veřejné popravy gilotinou a mnohé politiccké tresty doživotní. Kritici jej charakterizovali slovy:\"Velký postavou, ale malý duchem\".\n\nK jeho krutým omylům patřil v roce 1824 zákaz očkování proti neštovicím. Připisuje se mu citát: \"„Chiunque procede alla vaccinazione cessa di essere figlio di Dio: il vaiolo e` un castigo voluto da Dio, la vaccinazione e` una sfida contro il Cielo.\" V překladu \"Kdokoliv se podrobí očkování, přestává být synem Božím. Neštovice jsou trest z vůle Boží, a očkování je rouháním proti nebi\".\n\nVnitropolitické působení papeže Lva XII. s konzervativní zpátečnickou politikou se pro církevní stát v následujících desetiletích stalo osudným. Během 2. poloviny 19. století a zejména od roku 1875 Svatý rok nabyl pouze formální platnosti.\n\nPapež Lev XII. zemřel v Římě a byl pohřben ve Svatopetrské bazilice proti oltáři sv. Řehoře Velikého.\n\n\n"}
{"id": "129354", "url": "https://cs.wikipedia.org/wiki?curid=129354", "title": "Franciszek Latinik", "text": "Franciszek Latinik\n\nFranciszek Ksawery Latinik (17. července 1864, Tarnów – 29. srpna 1949, Krakov) byl rakousko-uherský a polský generál.\n\nZa první světové války sloužil v Rakousko-uherské armádě, kde velel 100. pěšímu pluku. V roce 1915 se účastnil bitvy u Gorlice. Po získání nezávislosti Polska vstoupil do Polské armády. Na konci roku 1918 se stal velitelem v Těšíně. Roku 1919 vedl polské vojáky v boji proti československým vojákům v sedmidenní válce o Těšínsko. Za rusko-polské války byl vojenským guvernérem Varšavy. V roce 1925 odešel do výslužby a v roce 1934 publikoval své vzpomínky z časů bojů o Těšínsko „\"Walka o Śląsk Cieszyński w r. 1919\"“.\n\n"}
{"id": "129357", "url": "https://cs.wikipedia.org/wiki?curid=129357", "title": "Přenašeč", "text": "Přenašeč\n\nPřenašeč je v širším slova smyslu organismus (jedinec), který přenáší onemocnění. V tomto ohledu se ale spíše používá označení vektor. V užším a mnohem obvyklejším významu jde o individuum (druh), které přenáší onemocnění, aniž by samo vykazovalo příznaky choroby (též \"skrytý přenašeč\"). Jeho netečnost může být podmíněna druhovými vlastnostmi (klíště přenášející klíšťovou encefalitidu), nebo individuální imunitou (např. \"Tyfová Mary\"). U genetických chorob se za přenašeče označují zdraví šiřitelé vadných genů (např. žena s jednou vadnou alelou podmiňující hemofílii).\n\n"}
{"id": "129358", "url": "https://cs.wikipedia.org/wiki?curid=129358", "title": "IEEE 802.11r", "text": "IEEE 802.11r\n\nIEEE 802.11r je doplněk standardu bezdrátových sítí IEEE 802.11, který definuje rychlé přechody mezi Basic Service Set (BSS). Schválený byl roku 2008. Umožňuje připojení v pohybu například ve vozidlech pomocí rychlých neznatelných přechodů (zažitý je anglický termín \"handoff\" nebo \"handover\") mezi jednotlivými přístupovými body. Přechody jsou podporovány pod „a“, „b“ i „g“ implementací, ale pouze pro data přenášená pomocí doplňku IEEE 802.11f neboli Inter-Access Point Protocol (IAPP). Výpadek během přechodu je příliš dlouhý k podpoře audio nebo video aplikací. \n\nProtokol umožňuje bezdrátovému klientu vytvořit zabezpečené připojení k novému přístupovému bodu s definovanou kvalitou služeb (QoS) ještě před tím, než se k němu provede přechod. Díky tomu je výpadek spojení kratší než 50 ms a minimalizuje se tak výpadek aplikace. Navíc celkové změny protokolu nepřináší nové bezpečností díry a jsou zpětně kompatibilní s původními přístupovými body, které tento doplněk nepodporují.\n"}
{"id": "129359", "url": "https://cs.wikipedia.org/wiki?curid=129359", "title": "Tajnička", "text": "Tajnička\n\nTajnička (\"Leersia\") je rod trav, tedy z čeledi lipnicovitých (\"Poaceae\"). Jedná se o vytrvalé, vzácně jednoleté byliny. Jsou trsnaté nebo výběžkaté či s oddenky. Stébla dorůstají výšek zpravidla 30–150 cm. Čepele listů jsou ploché, skládané nebo svinuté, na vnější straně listu se při bázi čepele nachází jazýček. Květy jsou v kláscích, které tvoří latu, někdy primární větvičky jednotlivé. Klásky jsou zboku silně smáčklé, jednokvěté, často netradičně uspořádané. Plevy chybí, zdánlivě je nahrazují úzké lemy vrcholů stopek klásků. Pluchy jsou na hřbetě často chlupaté, bez osin, nebo osinaté, osina není kolénkatá. Plušky jsou 3-žilné, jednokýlné. Plodem je obilka. Je známo asi 18 druhů, které jsou rozšířeny převážně v tropech a subtropech, méně v teplých částech mírného pásu. Místy i adventivně.\n\nV České republice můžeme potkat pouze 1 druh z rodu tajnička (\"Leersia\"). Je to tajnička rýžovitá (\"Leersia oryzoides\"), která je rozšířena hlavně v teplejších oblastech ČR. Roste roztroušeně až vzácně na březích eutrofních vod. Někdy bývá i sterilní, pozná se však dobře podle svých extrémně drsných listů.\n\nKvětena ČR: 8 nebo 9 díl\n\n\n \n"}
{"id": "129362", "url": "https://cs.wikipedia.org/wiki?curid=129362", "title": "Tyfová Mary", "text": "Tyfová Mary\n\nMary Mallonová (23. září 1869 – 11. listopadu 1938), známá též jako Tyfová Mary, ( ) byla irská imigrantka ve Spojených státech amerických, kde pracovala jako kuchařka. Byla to první osoba ve Spojených státech, u níž bylo zjištěno, že je skrytou (bezpříznakovou) přenašečkou břišního tyfu, kterým nakazila asi 50 lidí, z nichž tři zemřeli. Její jméno je synonymem pro vědomé či nevědomé šíření něčeho nežádoucího či nebezpečného. Byla zdravotními úřady dvakrát násilně izolována a v izolaci strávila téměř třicet let.\n\nMary Mallonová se narodila v Cookstownu v hrabství Tyrone v dnešním Severním Irsku. V roce 1883 nebo 1884 se vystěhovala do Spojených států. Nějaký čas žila se svou tetou a strýcem a později si našla práci jako kuchařka u lepších rodin v oblasti New Yorku. V letech 1900–1907 vařila pro celkem sedm rodin. Pokaždé když v domě, kde pracovala, vypukl břišní tyfus, se přesunula do další rodiny. Tak docházelo k dalším a dalším nákazám. V roce 1900 pracovala ve městě Mamaroneck ve státě New York, kde do dvou týdnů po jejím nástupu vypukla u obyvatel tyfová horečka. V roce 1901 se přemístila na Manhattan, kde dostali členové rodiny, u níž vařila, horečky a průjem, jimž podlehla pradlena. Mallonová pak začala pracovat pro jednoho právníka, od něhož odešla, když sedm z osmi členů té domácnosti onemocnělo.\nV roce 1906 pracovala Mallonová v Oyster Bay na Long Islandu a během dvou týdnů bylo deset z jedenácti členů domácnosti hospitalizováno s tyfem. Mary opět změnila zaměstnavatele a stejná situace se opakovala ve třech dalších domácnostech. Pracovala jako kuchařka v rodině bohatého newyorského bankéře Charlese Henryho Warrena, a když si Warrenovi v létě 1906 pronajali v Oyster Bay dům, přišla s nimi do Oyster Bay i Mallonová. V době od 27. srpna do 3. září onemocnělo šest členů domácnosti z jedenácti tyfovou horečkou. Toto onemocnění bylo v té době v oblasti Oyster Bay podle tří tamějších praktických lékařů údajně „nezvyklé“. Mallonová se vzápětí nechala najmout dalšími rodinami a šíření nákazy pokračovalo.\n\nKoncem roku 1906 si jedna z rodin najala vynikajícího lékařského vyšetřovatele George A. Sopera (1870–1948), který vystopoval zdroj nákazy zpět k Mary Mallonové. Výsledky svého bádání zveřejnil 15. června 1907 v \"Časopisu Americké lékařské asociace\" (Journal of the American Medical Association). Věřil, že zdrojem nákazy mohla být právě Mallonová. Napsal:\n\nSoper zjistil, že irská kuchařka, která vyhovovala popisu, jaký obdržel, figurovala ve všech případech vypuknutí tyfové nákazy. Nedokázal však zjistit místo jejího pobytu, protože obyčejně odešla po vypuknutí nákazy, aniž na sebe zanechala jakékoli spojení. Soper se dozvěděl o nejnovější nákaze, která propula v ateliérovém bytě na Park Avenue, a zjistil, že rodina měla za kuchařku Mallonovou. Dvě služky byly hospitalizovány a dcera zaměstnavatelů zemřela na tyfus.\n\nKdyž Soper navštívil Mallonovou, popřela, že by měla se šířením tyfu cokoli společného, a kategoricky odmítla poskytnout vzorky moči a stolice k vyšetření. Soper se proto rozhodl sestavit pětiletou historii jejích zaměstnaneckých poměrů a zjistil, že z osmi rodin, jež přijaly Mallonovou za kuchařku, členové sedmi prohlašovali, že se nakazili tyfovou horečkou. Při své další návštěvě s sebou Soper vzal dalšího doktora, ale i tentokrát byl odmítnut. Další návštěva se uskutečnila v době, kdy byla Mallonová sama hospitalizována. Soper jí řekl, že o ní napíše knihu a že jí dá celý honorář. Vztekle jeho návrh odmítla a zamkla se na toaletě, dokud neodešel.\n\nNewyorský zdravotní úřad nakonec vyslal lékařku Saru Josephine Bakerovou, aby s Mary Mallonovou promluvila. Bakerová prohlásila, že Mallonová „byla v té době přesvědčena, že ji úřady jen šikanují, přestože neudělala nic špatného“. Pár dní nato dorazila Bakerová na pracoviště Mallonové v doprovodu několika policistů a Mallonovou vzali do vazby. Ve vězení byla donucena poskytnout vzorky moči a stolice k vyšetření. Úřady jí navrhly odstranit žlučník, neboť se věřilo, že právě v něm se zdržují tyfové bakterie. Mallonová však odmítla, neboť nevěřila, že je přenašečkou choroby. Odmítala také skončit se zaměstnáním kuchařky. \n\nZdravotní inspektor města New Yorku však rozhodl, že přenašečkou je, a Mallonová byla na tři roky umístěna do izolace do nemocnice Riverside na newyorském ostrově North Brother na řece East River. Po uplynutí této doby rozhodl zdravotní komisař státu New York, že když Mallonová slíbí, že nebude vykonávat práci kuchařky, může být z izolace propuštěna. To Mary slíbila a podepsala i přísežné prohlášení, že bude po propuštění dodržovat předběžná hygienická opatření, aby nikoho neohrozila nákazou. \n\nPo svém propuštění začala Mary Mallonová pracovat jako pradlena, ale dostávala menší plat než jako kuchařka. Proto si po několika letech změnila jméno na Mary Brownovou a vrátila se ke svému dřívějšímu zaměstnání, přestože byla při propouštění důrazně upozorněna, že vařit nesmí. V průběhu následujících pěti let pracovala na řadě míst, a kdekoli působila, vypukla i tyfová nákaza. Mary často měnila místa, proto ji Soper nemohl najít.\n\nV roce 1915 způsobila Mallonová další tyfovou epidemii, tentokrát v newyorské Sloaneově ženské nemocnici. Nakazilo se 25 lidí a dva zemřeli. Mary se opět vytratila, ale tentokrát ji policie dokázala dopadnout a zatknout. Následně byla 27. března 1915 opět převezena do izolace v nemocnici Riverside na ostrově North Brother, kde zůstala až do své smrti v roce 1938. Stala se zde určitou místní celebritou, neboť za ní občas přicházeli novináři, aby s ní udělali rozhovor. Tisk ji totiž již od roku 1908 nazýval Tyfovou Mary.\n\nPo nějaké době dostala Mallonová svolení pracovat v nemocniční laboratoři, kde vymývala chemické sklo. V roce 1932, šest let před svou smrtí, ochrnula následkem mrtvice a byla upoutána na lůžko. Dne 11. listopadu 1938 pak ve věku 69 let zemřela na zápal plic. Při pitvě byla v jejím žlučníku zjištěna přítomnost živých bakterií tyfu. Její tělo bylo zpopelněno a popel byl pohřben na hřbitově sv. Rajmunda v Bronxu.\n\n"}
{"id": "129369", "url": "https://cs.wikipedia.org/wiki?curid=129369", "title": "Horky (Tábor)", "text": "Horky (Tábor)\n\nVesnice Horky () byla předměstím Tábora již ve 13. století. V roce 2011 zde trvale žilo 943 obyvatel.\n\nPrvní písemná zmínka přímo o vesnici pochází z roku 1554. Ovšem už v roce 1268 zvěstuje kronika Vítkovců, že se zde nacházely stříbrné doly, které Sezema z Ústí nechtěl králi Přemyslu Otakaru II. vydat a raději je „pobořiti ráčil“.\n\nV 16. století však bylo dolování stříbra obnoveno, jak vyplývá ze zprávy královského perkmistra. Pracovalo se zde dokonce na třech místech. Jedna ze štol prý byla zavalena vodou a proto kutání stříbra se zaměřilo na zbývající dvě štoly, které měly – na tu dobu – úctyhodnou hloubku, cca 16 metrů (30 láter). Podle zpráv doručených císařovi Maxmilianovi do Vídně v letech 1549–1579, byla u Pintovky jedna ze štol prodloužena až na ca 460 metrů (900 láter).\n\nZ let 1592–1764 existují záznamy pouze kusé, protože stříbrná žíla se asi vyčerpala a kutání ochablo na minimum. Tak např. v roce 1767 pracovalo na Horkách a Pintovce všeho všudy, kromě šichtmistra a písaře, jedenáct havířů. V roce 1770 práce dokonce na několik desetiletí ustaly.\n\nV roce 1832 bylo dolování opět obnoveno, ale pro velmi nízkou produktivitu v roce 1854 zastaveno. V roce 1857 nastoupilo 10 horníků, aby obnovili pokusy hledat další stříbrné žíly. Pokusy byly vesměs neúspěšné a tak byli v roce 1860 na Horkách pouze tři pracovníci. V témže roce byly veškeré aktivity v dolech zastaveny, neboť šachty provalila voda a spodní části, kde by snad mohla být nějaká zbývající ložiska, byly beznadějně zaplaveny vodou.\n\nRudolf Cikhart k tomu dodává: \"„Spodina na Horkách obsahuje stříbronosný leštěnec olovnatý, červené a hnědé blejno (Sprödglaserz), též ryzí stříbro mechovité a vláskovité a něco rudku klencového v žilách křemene jež se táhnou v rule.“\" Naproti tomu \"Urbář táborský\" ze 16. století se zmiňuje o dolování „zlata“ na Horkách a Pintovce, ten ale nebazíruje na přesných empirických důkazech a jeho záznamy jsou z větší části mystifikacemi. Je přesto možné, že byly zlaté žily v těchto místech ve středověku hledány.\n\nJeště koncem devadesátých let zde bydlel se svojí ženou Marií, Jan Nepomuk Nádherný z Borutína, než se přestěhoval na svůj zámek v Chotovinách u Tábora.\n\nPřes vesnici vede Elektrická dráha Tábor–Bechyně z roku 1903.\n\n"}
{"id": "129373", "url": "https://cs.wikipedia.org/wiki?curid=129373", "title": "Olympijský oheň", "text": "Olympijský oheň\n\nOlympijský oheň, ztvárněný také ve formě olympijské pochodně, je jedním ze základních symbolů olympijských her. Připomíná oheň, který podle legendy ukradl Prométheus Diovi a dal ho lidem. Původ tohoto symbolu pochází ze starověkého Řecka, kde byl oheň udržován po dobu trvání her. Tento zvyk byl obnoven na letních olympijských hrách v Amsterdamu v roce 1928. Od roku 1936 je součástí moderní olympijské tradice také štafeta olympijské pochodně, kterou zavedl Carl Diem a není starověkého původu.\n\nV dnešní době bývá pochodeň slavnostně zapálena ve starověké Olympii v Řecku obvykle několik týdnů před zahájením olympiády. Jedenáct žen představuje kněžky. Za pomoci slunečních paprsků zapálí louč. Poté je oheň štafetovým způsobem přenášen po celém světě až do dějiště her. Samotným zapálením obří pochodně na stadionu je pověřena významná osobnost (nejčastěji jde o bývalé sportovce, kteří se zapsali do historie sportu a olympijských her).\n"}
{"id": "129375", "url": "https://cs.wikipedia.org/wiki?curid=129375", "title": "Aegna", "text": "Aegna\n\nAegna (ve starších pramenech též \"Äigna\", : , : ) je jeden z malých estonských ostrovů v Baltském moři, významný svou strategickou polohou při vjezdu do Tallinnského zálivu.\n\nAegna se nachází na severozápadním okraji Tallinnského zálivu, 2 km na severozápad od výběžku Viimského poloostrova (\"Viimsi poolsaar\") a 14 km na sever od Tallinnského přístavu. Zeměpisné souřadnice středu ostrova jsou 59° 34' 50\" severní šířky a 24° 45' 28\" východní délky.\n\nOstrov má rozlohu 293 ha a nad mořskou hladinu se zvedá do výše 11 m. V současnosti je téměř bez stálých obyvatel, ale hojně rekreačně využíván.\n\nAegna se v pramenech objevuje pod celou řadou jmen.\n\nNejstarší zmínka ze 13. století ji jmenuje jako \"Wluesøø\", roku 1409 je zmíněn název \"Olevessunde\", 1434 \"Wulvessunt\", 1539 \"Ulfen\", 1569 \"Wolffessunde\", 1589 \"De Wolff\", 1650 \"Ulffö\". Od 18. století se v německých pramenech užívá poměrně jednotně jména \"Wulf\". Všechna tato jména se vykládají jako odvozeniny ze skandinávského \"ulv\" („vlk“), složené případně s \"ö\" („ostrov“) či \"sund\" („průliv“). Jen u varianty \"Olevessunde\" se někdy předpokládá souvislost se jménem \"Olaf\", protože ostrov patřil k tallinnské svatoolafské (estonsky \"oleviste\") farnosti.\n\nNejstarší záznam estonského jména ostrova pochází z roku 1683 a má podobu \"Eikisari\". Druhá složka jména je estonské \"saar(i)\" („ostrov“), zatímco první není etymologicky jednoznačně vysvětlena. Někteří ji odvozují z osobního jména \"Eik\" (tedy „Eikův ostrov“), jiní z nářečního \"eik\" či \"aik\", znamenajícího „kůň“, další z finského \"häikkä\", znamenající písčitou mělčinu. Další estonská pojmenování navazují jak na tento estonský kmen, tak na germánský kmen \"ulv\": \"Äignesaar\", \"Vullisaar\", \"Wulbisaar\", \"Äigna\", \"Aegna\". Je doloženo též jméno \"Salmesaar\", odvozený z estonského \"salm(e)\" („průliv“).\n\nOstrov Aegna (na mapce vpravo 1) je obklopen několika menšími ostrůvky a útesy. Mezi Aegnou a mysem \"Rohuneem\" (3), nejsevernějším výběžkem Viimského poloostrova (\"Viimsi poolsaar\", 2), se nacházejí ostrůvky Kräsuli (4) a Kumbli (5), oddělené od Aegny \"Velkým průlivem\" (\"Suursalm\", 9) a od Rohuneemu \"Malým průlivem\" (\"Väikesalm\", 10). Části Tallinnského zálivu mezi Viimským poloostrovem a ostrovy Aegna a Kräsuli se říká \"Městský záliv\" (\"Linnalaht\", 8).\n\nSeverozápadně od Aegny se nacházejí dva útesy, které se během posledního století vlivem postupného tektonického zdvihu staly jasně viditelnými ostrůvky. Blíže k Aegně leží \"Sillikrunn\", zvaný též \"Vahekari\", \"Peenkari\" či \"Peenekarikrunn\" (6), dále do moře vybíhá \"Suurkari\" neboli \"Vullikrunn\" (7).\n\nPřibližně na střední úroveň mořské hladiny nebo těsně pod ní vyčnívají severně od Aegny útesy \"Peldikukari\" (11), \"Lõhekari\" (12) a \"Vahekivi\" (13), západně \"Kliuhkakari\" neboli \"Liuhkakari\" (14) a \"Punakivikari\" neboli \"Sitakari\" (15), jižně \"Angerjakari\" (16) a \"Oolgrunni kari\", zvaný též \"Kajakakari\", \"Allikari\" či \"Holgani kari\" (17).\n\nAegna má poměrně uzavřený tvar, s výjimkou jediného výrazného poloostrova, zvaného \"Lemmiku neem\" (na mapce vpravo 1), vybíhajícího na severovýchod. Svá jména mají i některé výběžky tohoto poloostrova — na samém jeho konci \"Lemmiku nina\" (2), na východní straně \"Tagaloome ots\" (3), na severozápadní straně \"Saadukse\" (4) a \"Rabasloom\" (5). Lemmiku neem je s hlavní částí ostrova spojen šíjí zvanou \"Lemmiku kael\" neboli \"Kaela liiv\" (6).\n\nHlavní část ostrova má výraznější mysy \"Eerikneem\" (9) se zbytky vojenské pozorovací věže a \"Lohknase ots\" (13), přebudovaný v přístavní molo. Další mysy a výběžky, které mají vlastní označení — \"Abneem\" (7), \"Tagaheinamaa nukk\" (8), \"Lõhekari ots\" (10), \"Kurikneem\" (11), \"Talneem\" neboli \"Kalavälja neem\" (12) a \"Karnap\" (14) — jsou spíš jen nepříliš výrazné zlomy pobřeží.\n\nHlavním zálivem ostrova je \"Külalaht\" (na mapce vpravo 1) mezi hlavní částí ostrova a Lemmiku neemem. Z pobřeží zálivu se vydělují dvě menší zátoky — \"Abneeme lõugas\" (2) a \"Liivalõugas\" neboli \"Rabasloome lõugas\" (3). Vlastní jméno dále mají \"Talneeme lõugas\" (4), \"Kalaauk\" neboli \"Kalavälja lõugas\" (5), \"Suurepaadi auk\" (6) a \"Sihiotsaalune\" (7) na jižním pobřeží ostrova a výrazný \"Pardilõugas\" (8) na pobřeží Lemmiku neemu. Zátočiny na severní a západní části ostrova, které byly dále od lidských obydlí, nemají ustálená pojmenování.\n\nNa jižním pobřeží Aegny dostaly vlastní označení i jednotlivé úseky pobřeží — \"Lohknase rand\" (9), \"Karnapi rand\" (10), \"Hallikivi rand\" (11) a \"Mustamäe rand\" (12).\nAž z nejnovější doby pochází prozaické pojmenování pláže na severní straně ostrova — \"Supelrand\", tedy „Koupací břeh“ nebo „Pláž“ (13).\n\nJako téměř celé území Estonska, nese i povrch ostrova Aegna stopy poslední doby ledové. Zejména v severní části ostrova se nalézají morénové útvary, a po celé ploše ostrova jsou rozesety bludné balvany. Některé z nich dosahují impozantní velikosti, mají vlastní jména a jsou opředeny legendami či dějinnými příběhy.\n\nNejvýraznější skupinou kamenů jsou \"Velké kameny\" (\"Suured kivid\", na plánku vpravo 1), celkem 23 rozměrných balvanů, z nichž největší — \"Tulekivi\" neboli \"Sihi Suurkivi\" — vyčnívá 3,8 m nad povrch a má obvod 34,1 m.\n\nZ další význačné skupiny kamenů, \"Čarodějných kamenů\" (\"Nõiakivid\", 4), jsou dnes k vidění již jen zbytky, protože balvany v době sovětské okupace rozstříleli vojáci na ostrově umístěné posádky.\n\nZ jednotlivých balvanů si zmínku zaslouží \"Katlakivi\" (2) na východním břehu Külalahtu, \"Eerikukivi\" neboli \"Maiekivi\" (3) v lese poblíž Eerikneemu, \"Hall kivi\" (5) vyčnívající z vody nedaleko jihovýchodního pobřeží ostrova a dva \"Formanské kameny\" (\"Voorimehekivid\", 6) ve vodě u pobřeží západně od přístavu.\n\nRovinatý povrch a jílovité podloží ostrova usnadnilo vznik několika jezírkům a močálům, z nichž část ovšem byla v minulosti úplně nebo částečně vysušena. Z močálů zachovaných do současnosti je největší \"Krõnkasoo\" neboli \"Krenkusoo\" (na mapce vpravo 1) nedaleko od středu ostrova, z něhož vede umělý odvodňovací příkop na jihozápad.\n\nV západní části ostrova se nachází \"Järvesoo\" (2), dříve bažinami obklopené jezero, odvodněné v letech 1874-1882, z něhož směrem k pobřeží vede dnes již zarostlý a téměř suchý potok \"Vanaoja\".\nDříve rozsáhlejší byl rovněž močál \"Talneemesoo\" (3), jehož potok \"Talneeme oja\" je dnes rovněž téměř neznatelný.\nTéměř při pobřeží se nacházejí nevelké močály \"Raiesmikusoo\" neboli \"Raiestikusoo\" (4) a \"Üljevasoo\" (5).\nV severní části ostrova nalezneme \"Samelikusoo\" (6), na východě \"Saunasoo\" (7) a na jihovýchodě téměř už vyschlý močál \"Juhanisoo\" (8).\n\nOstrov se vynořil v litorinálním stadiu vývoje Baltského moře přibližně před 4200 lety a v rámci doposud probíhajícího zdvihu východobaltské oblasti, způsobeného jednak reakcí na roztání pevninského ledovce, jednak tektonickými pochody, se postupně rozrostl až do současné velikosti.\n\nHorninové jádro ostrova je tvořeno převážně jílovcovými a prachovcovými usazeninami, překrytými 10- až 12metrovou vrstvou morénového štěrku a písku.\nVlivem nerovnoměrného rozložení morénové vrstvy se na pobřeží ostrova střídají písčité a kamenité úseky.\n\nAegna je přibližně ze 70 % pokryta lesem. Lesní porosty jsou tvořeny z 59 % borovicí lesní, z 26 % smrkem ztepilým, 10 % olší lepkavou a 5 % břízou bělokorou.\n\nK typickým zástupcům bylinného patra ostrova patří na pobřeží kamýš písečný (\"Ammophila arenaria\"), \"Honkenya peploides\", hrachor \"Lathyrus maritimus\", pomořanka přímořská (\"Cakile maritima\"), trávnička prodloužená (\"Armeria elongata\"), hvozdík kropenatý (\"Dianthus deltoides\"), vratič obecný (\"Tanacetum vulgare\"), pelyněk ladní (\"Artemisia campestris\") a růže svraskalá (\"Rosa rugosa\"), ve vnitrozemí rozchodník velký (\"Sedum maximum\") a zimozel severní (\"Linnaea borealis\").\n\nZe savců se na fauně ostrova podílejí především ježek západní, kuna skalní a veverka obecná černá. Jednotlivě se na ostrově občas vyskytuje prase divoké, liška obecná a zajíc polní; většinou se jedná o jedince přešlé po ledě z pevniny. V ojedinělých případech se na ostrově objeví los evropský, který je schopen z pevniny též přeplavat.\n\nNa ostrově a v jeho pobřežních vodách se vyskytuje řada ptačích druhů. Z vodního ptactva si zmínku zasluhují populace labutě velké a hoholky lední. Na ostrově hnízdí rovněž orel mořský.\n\nNa ostrově se nevyskytují hadi.\n\nAegna je od roku 1991 chráněnou krajinnou oblastí.\nPro ochranu přirozeného prostředí ostrova bylo určeno maximální množství na ostrově současně pobývajících osob na 3000.\n\nHlavní dopravní spojení ostrova se světem zajišťuje přístav, nacházející se na výběžku \"Lohknase ots\". V letním období sem čtrnáctkrát do týdne jezdí pravidelná lodní linka z Tallinnského přístavu Pirita, zajišťovaná v současnosti motorovou plachetnicí Juku. V nabídce dopravních firem je též mimořádné lodní spojení na ostrov.\n\nDoprava po ostrově je v omezené míře možná motorovými vozidly po největších cestách. Rozsáhlejší je síť cest sjízdných na bicyklu. Vzhledem k rozměrům ostrova je ideální doprava pěší.\n\nV letech 1914-1944 fungovala na Aegně též úzkorozchodná železnice o celkové délce 3 km. Hlavní cestou ostrova je v současnosti zpevněná \"Tagamaa tee\" (na mapce vpravo 1), spojující přístav se středem ostrova. Na ni navazují historické cesty, dílem značně zarostlé a téměř nesjízdné: \"Kalavälja tee\" (2), vedoucí západním obloukem od přístavu do středu ostrova, navazující \"Külaniidu tee\" (4), která dosahuje až na východní pobřeží Lemmiku neemu, \"Eerikneeme tee\" (3), spojující střed ostrova s Eerikneemem, \"Karnapi tee\" (5), vedoucí od přístavu kolem Karnapu a dále směrem k Eerikneemu, a \"Kurikneeme tee\" (6), spojující střed ostrova s Kurikneemem.\n\nHlavním zdrojem vody na Aegně je artéská studna ve středu ostrova. Voda se rozvádí jednoduchým, jen v letním období fungujícím vodovodem do budov v blízkém okolí studně. Z několika dříve používaných povrchových studní je dnes už většina mimo provoz.\n\nNa ostrově není kanalizační síť ani úložiště odpadu. Odpadní vody směřují do lokálních jímek a trativodů, pevný odpad se odváží z ostrova na pevninu.\n\nAegna je připojena na elektrickou síť o napětí 10 kV podmořským kabelem z rozvodné stanice na Viimském poloostrově.\n\nZ ostrova nemáme dostatek archeologických nálezů, aby bylo možné uspokojivě zmapovat jeho dějiny v předhistorické době. Vodítkem je jen lidskou rukou zhotovená obětní prohlubeň na vrcholku jednoho z Velkých kamenů, jejíž využívání se datuje do 9. až 13. století.\n\nJihovýchodně od Eerikneemu se nacházejí sotva znatelné zbytky kamenného labyrintu, který však není uspokojivě datován. Labyrint byl ještě ve 30. letech 20. století popsán jako neporušený, ovšem během sovětské okupace byl z velké části zničen a je velmi nesnadné ho najít.\n\nPrvní listinná zmínka o Aegně pochází z roku 1297, kdy dánský král Erik Menved zakázal na ostrově kácení stromů. Výjimku z tohoto zákazu měla pouze tallinnská radnice a purkrabí tallinnského hradu, kteří těžili na ostrově dřevo pro stavbu, otop a výrobu uhlí.\n\nV dalších letech se jméno ostrova objevilo v několika jednotlivých záznamech, například v žádosti cisterciáckého kláštera sv. Michala o udělení povolení k těžbě dřeva či v soudních záznamech. Tak se kupříkladu dozvídáme, že roku 1409 byli potrestáni dva muži za nepovolené kácení stromů, nebo že téhož roku poblíž ostrova piráti napadli ruskou obchodní loď, obrali ji o zboží a námořníky ztloukli a naházeli přes palubu.\n\nZ 15. století existují záznamy o různém využití ostrova. Jednalo se především o těžbu dřeva na přestavbu tallinnského přístavu a na otop a výrobu uhlí. Stavební dříví se dopravovalo do města ve vorech, otopové se vozilo ve člunech. Podle dochovaných dokumentů byly už v téže době na ostrově louky, z nichž se dováželo do města seno, a kolem ostrova se lovily ryby pro potřeby tallinnské radnice.\n\nV roce 1502 nebo 1503 přepadli u Aegny tallinnští kupci gdaňskou obchodní loď a uloupili z ní 10 900 veverčích koží. O několik let později začal v okolí ostrova číhat na obchodní lodě dánský královský kapitán Sören Norby, což v roce 1528 vedlo k rozhodnutí tallinnské radnice, aby napříště v okolí ostrova hlídkovaly dva ozbrojené čluny. Tyto hlídky pak trvaly do roku 1566. Pravděpodobně v této době se na ostrově natrvalo usadilo několik desítek osob. Z roku 1539 máme na ostrově doložen městský chov koní, z let 1544–1552 chov karasů v jezeře na místě dnešního Jezerního močálu (Järvesoo). I z této doby máme doklady o občasné těžbě dřeva.\n\nRoku 1568, tedy dva roky poté, co zmizely z vod kolem ostrova městské ozbrojené čluny, ostrov vyrabovali dánští piráti. Další velký nájezd provedli roku 1577 pro změnu švédští piráti, kteří s sebou odvezli též obyvatelstvo ostrova. Teprve se vzestupem švédské královské moci v celé oblasti během 17. století nebezpečí pirátských nájezdů zmizelo.\n\nPodle dokumentů bylo 17. století obdobím velkého rozvoje ostrova. Roku 1636 bylo zavedeno poštovní spojení lodí do Finska a dále do Švédska. Osazenstvo poštovního člunu tvořili obyvatelé ostrova, jichž v té době přibývalo. Pravidelnou se stala těžba palivového dřeva pro vápenné pece a pro cihelnu v Kopli.\n\nRoku 1689 švédská správa přes protesty městské rady odebrala Aegnu z pravomoci tallinnské radnice a přiřadila ji tallinnskému hradu, který podléhal přímo královské kanceláři. Samotná správa ostrova byla vykonávána z Viimského statku. Tallinnská radnice roku 1691 znovu požádala o návrat k bývalým majetnickým a správním vztahům, ale žádost byla zamítnuta.\n\nZ konce 17. století pochází nejstarší dochovaná mapa Aegny od švédského zeměměřiče Johana Homberga, v níž je ve východní části ostrova vyznačena vesnice o deseti usedlostech. Mapa zachycuje též rozložení luk a má vyznačen přístav v Suurepaadiauku. Podle Hombergových zápisků obyvatelé ostrova neměli vlastní pole, ale základem obživy jim byl lov cejnů a sleďů. Homberg zaznamenal i jména jednotlivých hospodářů:\n\n1. \"Rotze Thomas\", 2. \"Micko Jost\", 3. \"Niggola Madis\", 4. \"Matty Andres\", 5. \"Didrich Otto\", 6. \"Siffer Thomson\", 7. \"Mattis Berentsen\", 8. \"Mannokas Mattz\", 9. \"Luttika Teno\", 10. \"Juri Hansson\".\nPodle jmen sice není možné s jistotou určit původ jejich nositelů, ale dá se říct, že 1, 5, 6, 7 a 10 jsou jména švédská, 8 a 9 estonská, a 2, 3 a 4 by zněla přirozeně v obou jazycích.\n\nRoku 1700 propukla Severní válka, v níž se Švédsko pokusilo obhájit nadvládu v baltském prostoru vůči Rusku a dalším konkurentům. Ruská vojska roku 1710 dobývají Tallinn, ve městě propuká morová epidemie a zasahuje i na Aegnu. Krátce poté byl ostrov převeden opět do správy města, pravděpodobně na intervenci městské rady u velitele dobytého města generálporučíka Felixe Rudolfa Bauera, baltského Němce v ruských službách. Car Petr I. Veliký však rozhodnutí opět změnil a Aegna se vrátila do správy Viimského statku. Po skončení Severní války mírovou smlouvou z Uusikaupunki roku 1721 se tallinnská radnice pokusila ještě jednou o zpětné získání Aegny, ale opět bezúspěšně.\n\nRoku 1718 byla na carské nařízení starší dřevěná vížka, postavená jako varovné znamení na útesu Vullikrunn, nahrazena vyšším kamenným sloupem, na němž později přibyla i signální vlajka.\nPo skončení války roku 1721 byla Aegna vyhlášena tzv. karenténním ostrovem a na jejím západním pobřeží byly postaveny dvě budovy pro nemocné morem. Když po několika letech morové nebezpečí pominulo, byly budovy přestavěny na kasárny ruské vojenské posádky, jejímž úkolem byla též obsluha na ostrově umístěné dělostřelecké baterie.\n\nCivilní obyvatelstvo ostrova bylo tehdy ve srovnání s dřívější dobou již méně početné. Podle údajů z roku 1726 byly ve vesnici tři usedlosti: První obýval Švéd \"Hansfarre Dier\" se svou ženou, třemi syny, třemi dcerami, pacholkem a děvečkou, druhý Estonec \"Sare Ado\" se ženou, dvěma syny a dvěma dcerami a třetí rovněž Estonec \"Wabba Matzo Hind\" se ženou a dvěma dcerami. V dalších desetiletích se počet civilních obyvatel zřejmě ještě snížil, protože na tzv. Schmidově mapě z roku 1770 nacházíme už jen dvě usedlosti.\n\nTeprve v 90. letech 18. století se začala populační situace ostrova měnit. Viimský pán začal podporovat stěhování na Aegnu, obyvatel na ostrově postupně přibývalo. Roku 1798 byla na východním okraji vesnice postavena dřevěná kaple sv. Alžběty (do té doby byla nejbližším svatostánkem pro obyvatele Aegny kaple sv. Jakuba na Viimském poloostrově).\n\nV 19. století pokračovala podpora osidlování Aegny. Viimský pán poskytoval osadníkům zdarma stavební dřevo a pozemky, hotové budovy se pak stávaly majetkem Viimského statku a jejich obyvatelé nájemníky. Nové usedlosti vznikaly nadále v místech stávající vesnice. Rozvoje se dočkaly i další stavby — z roku 1821 máme záznam o přestavbě starého dřevěného majáku na nový kamenný, roku 1856 byly umístěny nové dřevěné orientační vížky na útesy Vullikrunn a Sillikrunn. V roce 1882 byla vysvěcena kaple u hřbitova, rovněž dřevěná stavba. Z roku 1891 máme zprávu o umístění orientačních vížek též na Lemmiku neem, a roku 1896 byl na severním pobřeží vztyčen montovaný železný maják, vysoký 12 m — jako předchozí majáky zatím neosvětlený (světlem byl vybaven teprve v roce 1910). Roku 1905 pak následoval dosud nejrozsáhlejší stavební projekt, umělé prohloubení Velkého průlivu mezi Aegnou a Kräsuli, kterým byly vedeny lodní linky z Tallinnu na východ. Na celkové délce 700 m byl plavební kanál rozšířen na 40 m a prohlouben na 3 m, a z obou stran byl vyznačen bójemi.\n\nV roce 1900 bylo na ostrově 7 usedlostí. Hlavní obživou obyvatel zůstával rybolov a lov tuleňů, políčka a louky poskytovaly jen skromné přilepšení.\n\nRoku 1907 zahájilo carské Rusko realizaci nového plánu ochrany státních hranic. Součástí plánu bylo vytvoření systému pobřežní ochrany na linii Tallinn-Porkkala, přičemž Tallinn se měl stát základnou válečného loďstva. Aegna byla pro svou strategickou polohu určena za základnu dělostřelecké baterie, kontrolující Tallinnský záliv. Baterie se měla skládat ze dvou pancéřových věží vybavených celkem čtyřmi dvanáctipalcovými děly. Stát vykoupil Aegnu od tehdejšího Viimského pána, barona Felixe von Schottländera, civilní obyvatelstvo bylo z ostrova vyhnáno bez náhrady.\n\nKdyž v roce 1914 vypukla 1. světová válka, nebyla stavba obranného systému v oblasti Tallinnského zálivu ještě vůbec započata. Teprve na sklonku zimy 1914 byla na západní pobřeží Aegny umístěna provizorní baterie, vybavená čtyřmi děly ráže 120 mm. Následujícího roku pak započala na severní straně ostrova stavba velké baterie o původně plánované ráži 305 mm. Stavba měla celkovou délku 200 m a na obou koncích byla opatřena devítimetrovými betonovými podstavci, na nichž se v kuličkových ložiscích otáčely obrněné věže, jejichž pancíř dosahoval na čelní straně tloušťky 305 mm. Na každé věži měla být umístěna dvě děla o dostřelu 30 km. V otočné části obou věží se nacházel též prostor pro mužstvo a skladiště střeliva. Východní věž byla vyšší, aby mohla v případě potřeby střílet přes západní.\nUprostřed mezi dělovými věžemi bylo vyvýšené velitelské stanoviště s opancéřovanou kupolí a s dieselovým generátorem, který napájel celý objekt. Všechny tři body měly být spojeny silnostěnnými betonovými tunely. Stavba však nebyla nikdy dokončena, při změně politické situace v roce 1917 dosud chyběla děla na jedné z věží a nebylo dobudováno čelní opevnění objektu.\n\nProtože stavba velké baterie pokračovala pomalu a provizorní baterie nedostačovala, byla na západní straně ostrova nedaleko za provizorní baterií v letech 1915–1916 postavena menší baterie o čtyřech dělech ráže 130 mm. Každé dělo mělo vlastní betonovou základnu s předsunutým krytem, v němž byly místnosti pro mužstvo a sklad střeliva. Základny byly umístěny v severojižní linii v odstupech 40 m, velitelské stanoviště se nacházelo dalších 40 m na severovýchod od severního děla.\n\nObě nové baterie měly vlastní světlomety, které byly z taktických důvodů umístěny ve větší vzdálenosti od samotných děl. Světlomety byly umístěny na kolejích a byly vybaveny vlastními dieselovými generátory. Světlomet velké baterie měl svou pracovní pozici na Kurikneemu a jeho svítivost činila 2,2 miliardy kandel, světlomet malé baterie o svítivosti 30 miliónů kandel pracoval na Talneemu.\n\nKromě samotných staveb baterií vyrostla v těchto letech na Aegně úzkorozchodná železnice, určená především k převozu stavebního a vojenského materiálu mezi jednotlivými stanovišti. Jako další stavby byly poměrně v krátké době dokončeny ubikace pro stavební dělníky a posádkové vojáky, železniční depo, zdravotní stanice a dílna. Bylo vybudováno též přístavní molo poblíž Karnapu. Velmi záhy se však začalo v příboji rozpadat, a tak bylo rozebráno. Nové molo bylo následně postaveno na výběžku Lohknase, kde se — několikrát přestavěno — nachází dodnes.\n\nV březnu roku 1917 propukly v Tallinnu hladové nepokoje, podněcované rudými revolucionáři. Neklid se následně rozšířil nejprve na nedaleký ostrov Naissaar, kde se vzbouřili nejprve dělníci na stavbě pevnosti a posléze i řadoví vojáci. Z Aegny byly hlášeny jen drobnější nepokoje, ovšem po propuknutí Velké říjnové revoluce v Rusku se ukázalo, že posádka stojí na straně bolševiků. Bolševické jednotky, které v lednu 1918 získaly kontrolu nad Tallinnem, se 23. února rozhodly k ústupu před blížícími se německými vojsky. Byl vydán rovněž rozkaz ke zničení všech vojenských objektů na Aegně, který je během noci a následujícího dne vykonán.\n\nNěmecké jednotky vstoupily do Tallinnu večer 24. února, a pravděpodobně hned následujícího dne i na Aegnu. Kvůli strategické poloze ostrova na východním okraji Tallinnského zálivu bylo rozhodnuto zahájit okamžitě opravu velké i malé baterie. Malou se podařilo zprovoznit bez větších potíží, na opravu velké však nebyl k dispozici materiál, a tak začali němečtí vojáci stavět novou obrannou pozici o něco východněji. Jednalo se o dva neopevněné otočné podstavce, na něž byla instalována lodní děla ráže 100 mm.\n\nNa počátku listopadu 1918 propukla revoluce v Německu, a německé jednotky dostaly povel k návratu. 11. listopadu Německo kapitulovalo, 17. listopadu opouštějí němečtí vojáci Aegnu a odvážejí s sebou téměř všechen použitelný kovový materiál. Téhož dne přebírá kontrolu nad ostrovem Estonská domobrana. Velitelem ostrova byl jmenován poručík Paulson. Posádka ostrova byla zprvu složena z dobrovolných domobranců a byla podřízena Pobřežní ochraně Tallinnského okrsku Estonské domobrany. V únoru 1919 byla jako Oddělení pobřežních baterií včleněna do 1. pevnostní dělostřelecké divize, v červnu reorganizována jako Dělová a minová správa a později jako Štáb Námořní pevnosti.\n\nTéměř okamžitě byly zahájeny práce na obnovení dělostřeleckých baterií. S využitím dílů převezených z baterií na Naissaaru a na poloostrově Tahkuna byla 1. května 1919 uvedena do provozu východní věž dvanáctipalcové baterie. Úplné dohotovení této baterie (nyní úředně označované jako \"1. baterie\") ovšem trvalo ještě deset let. Dostřel nových dvanáctipalcových děl byl 40 km, bojová posádka baterie čítala 12 důstojníků a 239 poddůstojníků a vojínů.\n\nMalá baterie na západním pobřeží zůstala téměř nepoškozena, ovšem byla bez děl. Během roku 1919 na ni byla umístěna dvě děla o ráži 130 mm, další dvě následovala později. Bojová posádka baterie (nyní úředně \"3. baterie\") čítala 5 důstojníků a 98 poddůstojníků a vojínů.\n\nRovněž provizorní německá baterie (nyní úředně \"2. baterie\") ležící východně od 1. baterie byla znovu zprovozněna a osazena dvěma šestipalcovými děly. Roku 1924 pak byla přesunuta na nové stanoviště o něco blíže Eerikneemu a rozšířena o dvě další šestipalcová děla. Všechna čtyři děla měla dostřel 20 km a byla jednotlivě umístěna na okrouhlých betonových základnách, velitelské stanoviště chráněné pancéřovou kupolí bylo za nimi, tedy jižním směrem. V roce 1929 bylo vybudováno druhé velitelské stanoviště západně od baterie, v roce 1930 pak byl dostřel děl zvýšen na 28 km. Baterie byla vybavena světlometem vyjíždějícím do pracovní pozice na Eerikneemu. Bojová posádka baterie čítala 5 důstojníků a 98 poddůstojníků a vojínů.\n\nNa podzim 1919 byla do prostoru bývalé vesnice umístěna protiletadlová baterie (úředně označovaná jako \"10. baterie\"). Sestávala ze čtyř kruhových zemních valů, opatřených dřevěnými plošinami. Na třech z nich stála protiletadlová děla ráže 75 mm, použitelná též jako děla protivýsadková. V roce 1927 byla baterie dovybavena Papellovým zaměřovacím systémem. Roku 1936 byly zemní valy nahrazeny betonovými základnami s kryty, bylo vybudováno zvláštní velitelské stanoviště a baterie byla doplněna protiletadlovými kulomety. Začala též výstavba nové protiletadlové baterie poblíž Kurikneemu, ale ta byla dokončena až po obsazení ostrova Rudou armádou roku 1940. Sestávala ze čtyř betonových základen v odstupech 45 m, vybavených protiletadlovými děly ráže 47 mm.\n\nNa protivýsadkovou obranu byly založeny dvě pozice severně a jižně od 10. baterie. Každá z nich byla osazena dvěma pojízdnými třípalcovými houfnicemi.\n\nV roce 1927 byla dokončena stavba hlavního velitelského stanoviště jihovýchodně od Eerikneemu. Betonový bunkr s pancéřovým zastřešením a vysunutou pozorovatelnou se na rozdíl od většiny ostatních vojenských objektů dochoval ve stavu téměř neporušeném.\n\nZa kasárny a sklady sloužily estonským vojákům na ostrově zprvu jen provizorní baráky. Teprve ve 30. letech byly postaveny povětšinou dřevěné stylové budovy kasáren, skladů a dílen ve vojenském centru ve středu ostrova, důstojnické kasino na jihozápadě ostrova, dále ambulance, domky důstojníků a poddůstojníků, škola pro jejich děti. Z těchto staveb se dodnes zachovalo jen důstojnické kasino a hlavní budova kasáren.\n\nNa jaře roku 1940 bylo na Aegně zřízeno stanoviště lodivoda, kterého lodě připlouvající do tallinnského zálivu mohly žádat o lodivodskou službu.\n\n17. června 1940 začala Rudá armáda obsazovat Estonsko. Na Aegně v té době požádala o povolení k nouzovému přistání ruská obchodní loď, z níž se vylodily první invazní jednotky. 6. července Sovětský svaz uzavřel s Estonskem vynucenou smlouvu o desetiletém pronájmu ostrovů Aegna a Naissaar a vojenském zařízení na nich, estonští vojáci a jejich rodiny museli opustit ostrov.\n\n22. srpna se k Aegně přiblížilo několik německých válečných lodí, ale palba z 1. baterie je donutila k ústupu. Německé síly odpověděly soustředěným vzdušným bombardováním ostrova, pod jehož tlakem ve dnech 27. až 29. srpna rudoarmějci ostrov opustili, odstřelili však většinu vojenských objektů.\n\nNěmecké jednotky, které ostrov obsadily v následujících dnech, vybudovaly narychlo protiletadlovou baterii nedaleko jihozápadního břehu Külalahtu. Baterie sestávala z osmi okrouhlých betonových základen, osazených děly schopnými jak protiletecké, tak námořní palby, a obehnaných zemním valem. Velitelské stanoviště bylo umístěno uprostřed formace.\n\nPo skončení války a opětovném obsazení Estonska sovětskou mocí už vojenské objekty na Aegně nebyly obnovovány. Na ostrově byla umístěna jen malá jednotka pohraniční stráže. Přístup civilním osobám byl zakázán, jen zřídka byly udělovány výjimky, ovšem vždy jen na hlavní část ostrova — poloostrov Lemmiku neem byl tak utajen, že až do 80. let 20. století na některých mapách zcela chyběl.\n\nOd 60. let byl na Aegně povolen provoz rekreačních zařízení několika státních podniků, od roku 1975 byl pak ostrov převeden pod správu Tallinnu a byl povolen i krátkodobý neorganizovaný přístup občanům SSSR, kteří byli ve městě trvale hlášeni. Během 80. let se předpisy omezující vstup na ostrov dále uvolňovaly, a po obnovení estonské samostatnosti v roce 1991 byla Aegna opět zpřístupněna plné veřejnosti.\n\nOstrov dnes patří pod správu tallinnské městské části Kesklinn jakožto jediný ostrov patřící k Tallinnu. Hlášeni jsou na něm dva trvalí obyvatelé. Jakožto zachovalé přírodní území ležící v blízkosti města nezatížené tak masovou návštěvností jako území pevninská, je Aegna oblíbeným cílem celodenních či vícedenních výletů.\n\nV roce 2004 vyhlásila tallinnská radnice soutěž o projekt na budoucí využití ostrova. Tehdejší náměstek starosty Toomas Vitsut vyslovil plán přestěhovat na ostrov městská kasina a případně též ostrov spojit mostem s pevninou. Ze 13 navržených projektů, povětšinou předpokládajících zničení přírodního prostředí ostrova v jeho současné podobě, nebyl žádný oceněn první cenou, ale tallinnská radnice vyjádřila odhodlání hledat investora pro přestavbu ostrova. Mezi dvěma zásadně rozdílnými pohledy na budoucí tvářnost ostrova — na jedné straně snahou o zachování přírodní a kulturní ochrany a omezeného rekreačního využití, na druhé straně plnou proměnou ostrova v zábavní centrum velkoměsta — ještě není rozhodnuto.\n\n\n\n"}
{"id": "129377", "url": "https://cs.wikipedia.org/wiki?curid=129377", "title": "Proso", "text": "Proso\n\nProso (\"Panicum\") je rod trav, tedy z čeledi lipnicovitých (\"Poaceae\"). Jedná se o jednoleté nebo vytrvalé byliny. Jsou trsnaté nebo výběžkaté, či s oddenky nebo poléhavé. Stébla dorůstají výšek zpravidla 20–400 cm. Čepele listů jsou převážně ploché, vzácněji štětinovité nebo s nepravými řapíky. Na vnější straně bázie čepele listu se nachází jazýček, který je někdy nahrazen věnečkem chlupů. Květy jsou v kláscích, které tvoří latu, která je stažená či volná, vzácně klásky uspořádány do hroznu. Klásky jsou zpředu dozadu zmáčklé, vícekvěté, zpravidla 2-květé, vzácně 3-květé, ale spodní 1 květ (vzácně 2) je sterilní či samčí. Na bázi klásku jsou 2 plevy, které jsou většinou nestejné, většinou bez osin, vzácně krátce osinaté. Pluchy jsou zpravidla bez osin, vzácně s krátkou osinou. Plušky jsou bez osin, dvoužilné. Plodem je obilka. Je známo asi 370 druhů, které jsou rozšířeny v tropech, subtropech a teplých částech mírného pásu. Místy se vyskytuje i adventivně, některé druhy jsou významné obilniny.\n\nV České republice se vyskytuje jeden druh z rodu proso (\"Panicum\"), další čtyři druhy jsou jen ojediněle zplaňující či zavlékané. Proso seté (\"Panicum miliaceum\") je pěstovaná obilnina a může se vyskytovat i jako plevel v jiných plodinách, zvláště v teplých oblastech. Proso vláskovité (\"Panicum capillare\"), je původem v S. Americe, v ČR pěstováno jako okrasná tráva a občas zplaňuje. Jako vzácně a přechodně zplanělé byly nalezeny další druhy.\n\n\nProsné semeno se používá jako krmivo domácího ptactva. Loupáním semen se získává potravina jáhly. Jelikož neobsahuje gluten (lepek), je prosné semeno (jáhly) vedle rýže a kukuřice vhodnou obilninou pro zavádění příkrmů po 6. ukončeném měsíci věku (WHO doporučuje výhradně kojení do 6. měsíce věku) a pro bezlepkovou dietu.\n\n\n\n \n"}
{"id": "129384", "url": "https://cs.wikipedia.org/wiki?curid=129384", "title": "Lucky Luciano", "text": "Lucky Luciano\n\nLucky Luciano, známý též jako Charles Luciano nebo Salvatore Luciano (24. listopadu 1897 Lercara Friddi, Itálie – 26. ledna 1962 Neapol) byl jedním z nejmocnějších mužů v dějinách organizovaného zločinu. Zmodernizoval americkou mafii a stál za obrovským poválečným obchodem s heroinem (Francouzská spojka).\n\nPřestože je Lucky Luciano považován za největšího mafiánského bosse v americké historii, je kolem něj v současné době mnoho nejasností. Mezi nejčastější patří zejména čas, kdy se narodil a vznik jeho přezdívky.\n\nNejrozšířenější jsou tři verze data jeho narození. Podle Encyclopædia Britannica se narodil 11. listopadu 1896, podle internetových stránek www.who2.com 24. listopadu 1898 a kniha \"Mafie od\" Gábora Gellérta uvádí 24. listopadu 1897.\n\nExistují dvě hlavní verze, proč se Lucianovi začalo říkat Lucky (šťastný).\n\n16. října 1929 přepadli Luciana čtyři muži, zmlátili ho a pořezali na krku a obličeji. Měli to být členové gangu Salvatora Maranzana. Lucianova zranění byla tak velká, že ho útočníci nechali ležet na zemi s tím, že každou chvíli zemře. Luciano však přežil a začalo se mu říkat Lucky. Od té doby měl Luciano na krku jizvy a jeho pravé oční víčko bylo vždy trochu přivřené.\n\nPodle druhé verze Luciano často sázel na dostizích a většinou úspěšně tipoval vítězné koně. Proto se mu začalo říkat Lucky.\n\nPodle knihy od Gábora Gellérta: Konkurenční gang v čele s Maranzanem se začal zajímat o to, kde ukryl Luciano jistou dávku narkotik. Chytli ho na Manhattanu a přes přístavní čtvrť vlekli na Staten Island. Na opuštěném úseku ho za prsty vytáhli na strom. Zpočátku ho \"zpracovali\" jenom tím, že jej pálili cigaretami ve tváři, když nepromluvil, sundali mu boty a začali mu opalovat i chodidla. Omdlel a jeho trýznitelé v jistotě, že mu schází málo ke smrti, jej nechali na místě. Zanedlouho však kolem projížděla policejní hlídka a sundala Luciana ze stromu. V nemocnici ho profackovali k životu. Pravda, neměl ani tušení, s kým měl tu čest. Od té doby měl zjizvenou tvář, zůstal mu tik v pravém oku a dostal přezdívku Lucky.\n\nLucky Luciano se narodil jako Salvatore Lucania ve vesnici Lercara Friddi ležící zhruba 25 km na východ od Corleone na Sicílii.\n\nV roce 1906 se jeho rodina přestěhovala do Spojených států. Luciano si změnil jméno na Salvatore Luciano a později na Charles Luciano.\n\nV dětství si vydělával peníze tak, že vybíral vždy pár centů denně od svých spolužáků za to, že je bude chránit. Pokud se někdo zdráhal mu peníze vydat, Luciano ho zbil. Podle legendy měl být mezi nimi i chlapec jménem Meyer Lansky, který se později stal jeho přítelem a rovněž mafiánem. Když po něm chtěl Luciano peníze, Lansky se s ním porval a vyhrál. Díky Lanskymu se měl Luciano seznámit také s Bugsym Siegelem, se kterým později spolupracoval.\n\nV roce 1916 se Luciano přidal k gangu Five Points Gang, jehož členy byli např. Johnny Torrio nebo Al Capone. V roce 1916 byl také kvůli obchodu s heroinem odsouzen ke krátkému trestu. Ve vězení si odseděl šest měsíců.\n\nPozději začal Luciano pracovat pro Joea Masseria, který byl tehdy jedním z nejmocnějších mafiánů v New Yorku. Luciano však nesouhlasil s Masseriou v mnoha věcech. Masseria byl konzervativní a důvěřoval jenom Sicilanům. Luciano byl liberálnější a chtěl, aby se do mafie zařadili i lidé z irských a židovských gangů.\n\nOd roku 1920 pašoval Luciano alkohol, pak se zaměřil výhradně na kuplířství. Lucianovým mužem číslo jedna se stal jeho starší přítel Frank Costello.\n\nV roce 1930 vyvrcholila Castellamarská válka, krvavý konflikt mezi Salvatorem Maranzanou a Joem Masseriou, kteří vedli dva největší newyorské klany.\n\nJméno konfliktu má původ ve skutečnosti, že lidé z Maranzanovy strany byli přistěhovalci z okolí města Castellammare del Golfo v západní Sicílii. Mezi nimi byl např. Joseph Bonanno.\n\nJejich protivníci, které vedl Joe Masseria, pocházeli z celé Sicílie a přilehlých regionů. K Masseriovi patřili kromě Luciana např. Al Capone, Vito Genovese, Bugsy Siegel nebo Frank Costello.\n\nV průběhu konfliktu však lidé přecházeli z jedné strany na druhou a tak původní rozdělení přestalo platit.\n\nLuciano sice původně pracoval pro Masseriu, ale 15. dubna 1931 spolu s Meyerem Lanskym připravil jeho vraždu. Odehrálo se to v restauraci, když Luciano s Masseriou obědvali. Luciano poté odešel na toaletu a mezitím čtyři střelci Masseriu zabili.\n\nMaranzano tímto vyhrál Castellamarskou válku. Prohlásil se Capem di tutti capi (šéfem všech šéfů, bossem všech bossů) a učinil Luciana svým mužem číslo jedna. Postupně si však přestali důvěřovat a oba připravovali vraždu toho druhého. Luciano byl rychlejší.\n\n10. září 1931 vstoupili do Maranzanovy kanceláře čtyři muži, kteří se představili jako daňoví úředníci. Když Maranzano slyšel rámus z chodby, vyšel se z kanceláře kouknout, co se děje, přičemž si rozepnul sako, aby byla vidět jeho pistole. Útočníci ho měli jen pobodat, ale kvůli změně situace ho zastřelili.\n\nPodle legendy měl toho dne Luciano zabít ještě desítky Maranzanových věrných, ve skutečnosti však zemřeli jen asi dva nebo tři.\n\nPo smrti Masserii a Maranzana se Luciano dostal do čela newyorské mafie. V roce 1931 zrušil místo Capa di tutti capi a zavedl decentralizovanou strukturu. Do mafie přivedl i ostatní etnika, nejenom Sicilany. Rodiny si rozdělily teritoria a sféry vlivu. Nejvyšším orgánem byla tzv. Komise skládající se z bossů.\n\nV roce 1935 tušil mafián Dutch Schultz, že po něm jde státní prokurátor Thomas E. Dewey. Chtěl ho nechat odstranit, ale Luciano a jeho spolupracovníci s tím nesouhlasili. Protože vzniklo nebezpečí, že Schultz nevezme v úvahu výsledek tohoto hlasování, bylo dohodnuto, že se Schultze zbaví. Krátce na to jej proto nechali zabít.\n\nV roce 1936 však prokurátor Dewey obvinil Luciana z kuplířství. Luciano tvrdil, že proces byl vykonstruovaný a svědkové podplacení. Svědkové, resp. svědkyně, byly prostitutky, které měly podle Luciana získat od prokurátora Deweye různé peněžní výhody.\n\nLuciano byl odsouzen na 30 - 50 let vězení. Odseděl si však jen 10 let.\n\nKdyž vypukla druhá světová válka, využila americká vláda Lucianových kontaktů a nabídla mu dohodu. Luciano prostřednictvím Franka Costella kontroloval doky v New Yorku a odbory přístavních dělníků. Americká vláda si byla vědoma sabotáží, které měly být způsobeny německými špiony nebo samotnou mafií. Část dohody s Lucianem byla, že ničení lodí přestane. Dále bylo Lucianovým úkolem spojit se s přáteli v Palermu na Sicílii a ulehčit tak vylodění amerických vojsk. Invaze se uskutečnila v roce 1943. V Itálii byl tenkrát u moci Mussolini, který tamější mafii pronásledoval.\n\nZa tyto služby bylo Lucianovi umožněno bez problémů řídit mafii a její aktivity za dobu jeho věznění.\n\nPo skončení války, v roce 1946, nabídla vláda Lucianovi, že ho propustí, musí však opustit americkou půdu a vrátit se do Itálie. 10. února 1946 byl tedy Luciano deportován a usídlil se v Římě.\n\nV prosinci roku 1946 odletěl do Venezuely, do Mexika a poté do Havany na Kubě. V Havaně se konala konference, kterou sám zorganizoval. Tam si utvrdil své vedoucí postavení. Byly dohodnuty obchody s kubánským diktátorem Fulgenciem Batistou o výstavbě kasin na Kubě.\nNa konferenci bylo také odsouhlaseno odstranění Bugsyho Siegela. Stavba kasina v Las Vegas (The Flamingo) ho totiž stála obrovské peníze, které nemohl splácet.\n\nV únoru 1947 byl Luciano poslán zpět do Itálie.\n\nPo vyhoštění z Kuby se Luciano usídlil v Neapoli.\n\nTam navázal nové kontakty se sicilskými klany a dalšími mafiánskými organizacemi, např. s Camorrou a 'Ndranghetou.\n\nV průběhu 50. let si dále Luciano vytvořil dobré styky s korsickou mafií a vytvořil tzv. Francouzskou spojku. Opium se tehdy pašovalo z Turecka do Francie (Marseille), kde se z něj vyráběl kvalitní heroin. Ten dále putoval do Spojených států.\n\nLuciano se přátelil s Frankem Sinatrou a pomáhal mu v jeho kariéře.\n\nPodporoval také amerického prezidenta Franklina D. Roosevelta.\n\nLuciano měl v plánu prodat práva na svůj životní příběh filmařské společnosti. 26. ledna 1962 se měl sejít v Neapoli na letišti s americkým producentem, aby podepsal smlouvu. Zemřel tam však na srdeční infarkt.\n\nVyskytly se dohady, že za jeho mrtvicí stojí mafie, která ho otrávila. Nesouhlasila totiž s jeho záměrem zveřejnit informace z jeho života.\n\nPřestože od roku 1946 nesměl Luciano vstoupit na území Spojených států, pohřben byl na hřbitově v New Yorku. Soud totiž rozhodl, že mrtvola není občanem žádného státu a nepodléhá tak vyhoštění.\n\nLucianovým nástupcem na pozici mafiánského bosse se stal Frank Costello.\n\n"}
{"id": "129385", "url": "https://cs.wikipedia.org/wiki?curid=129385", "title": "Methemoglobin", "text": "Methemoglobin\n\nMethemoglobin, zkratka met-Hb, je krevní barvivo resp. forma hemoglobinu, která vzniká, je-li krev vystavena působení dusičnanů a dusitanů. Dochází k oxidaci železa z Fe na vyšší stupeň (Fe); methemoglobin nemá afinitu ke kyslíku, tzn. není schopen kyslík přenášet.\n\nMethemoglobin je přeměňován zpět na hemoglobin methemoglobinreduktázami, především NADH-methemoglobinreduktázou čili cytochrom b5 reduktázou, v menší míře také NADPH-methemoglobinreduktázou. V červených krvinkách dětí je těchto enzymů mnohem méně a hladina jejich methemoglobinu je 3,61—6.44 %, což je mnohem více než u dospělých, což je zároveň vystavuje nebezpečí otravy dusičnany.\n\nVe zvýšené míře je v krvi je detekován při vrozeném defektu některých enzymů, přítomnost methemoglobinu se projevuje modravým zbarvením kůže. Dusičnany obsažené ve vodě a v některých potravinách (např. uzené maso, některé druhy zeleniny) ohrožují zejm. kojence, protože jejich organismus nemá schopnost zpětně přeměnit methemoglobin na hemoglobin.\n"}
{"id": "129387", "url": "https://cs.wikipedia.org/wiki?curid=129387", "title": "Ambient network", "text": "Ambient network\n\nAmbientní sítě (anglicky \"Ambient Networks\") je řešení současných problémů v rámci slučování sítí, kde je žádoucí nepřerušené spojení s okolním světem při přecházení z jedné sítě do druhé. Cílem projektu je vyvinout softwarovou síťovou infrastrukturu, běžící jakožto nadstavba nad současnou nebo budoucí fyzickou síťovou infrastrukturou, umožňující zařízením se spojovat navzájem, a skrz každé další zařízení se připojit do okolního světa.\n\nKoncept ambientních sítí přišel z výzkumného projektu IST Ambient Network, sponzorovaného evropskou komisí v rámci programu Sixth Framework Program (FP6).\n\nAmbientní sítě je rozsáhlý projekt v rámci programu evropské unie \"Sixth Framework Program\", zkoumající budoucí komunikační systémy za hranicí dnešních fixních sítí a mobilních sítí třetí generace. Je součástí Světové bezdrátové iniciativy (\"Wireless World Initiative\"). Projekt pracuje na mobilní síťové technologii vhodné pro budoucí prostředí mobilní a bezdrátové komunikace. Cílem je vytvořit jednotný síťový koncept schopný adaptace ve velmi heterogenním prostředí rozličných rádiových technologií, služeb a síťových prostředí. Důraz je kladen na podporu spolupráce a konkurence mezi různými hráči na trhu vytvořením rozhraní, které umožňují přímo domluvit smlouvu, jak se budou jednotlivé služby poskytovat. Tento přístup jde za hranici spolupráci běžných protokolů a očekává se jeho dlouhodobý efekt na trhu bezdrátových sítí. Ústředním prvkem projektu je koncept slučování sítí, který se zabývá dynamikou cílového prostředí. Je založen na otevřeném konceptu funkcí k správě sítí, který může být rozšířen o nové funkce, stejně tak jako může fungovat nad současnými sítěmi.\n\n\nInterní část Ambientních sítí je tvořena ACS. Poskytuje funkce a je plně pod správou zdrojů v síti. Ambientní sítě se nevyjadřují o uzlech, nýbrž o sítích, přestože na počátku všechny sítě mohou obsahovat pouze jediný uzel. Tyto sítě se musí zcela samostatně spojit, aby vytvořily síť v původním slova smyslu. Vytvoření kompozice obsahuje vyjednávání, poté realizaci kompoziční domluvy. Rozhodnutí zda se sloučit nebo ne závisí na předkonfigurovaném nastavení.\n\nNavenek Ambientní sítě poskytují tři rozhraní pro komunikaci s ACS:\n\nRozhraní jsou použita, aby odstínila vnitřní struktury sítě pod nimi.\n\nPokud se dvě sítě potkají a rozhodnou se sloučit, z dvou jejich ACS vznikne jeden nový ACS (nicméně uvnitř tohoto nového globálního ACS budou mít obě sítě stále své vlastní ACS spolu s rozhraními). Nově zkomponovaný ACS bude mít přirozeně svůj vlastní ANI, ASI i ARI rozhraní a bude ho používat k případnému dalšímu spojení s dalšími Ambientními sítěmi. Další možnost je, že se dvě Ambientní sítě nespojí nebo ustanoví nový virtuální ACS, který převezme spojené řízení nad danou množinou sdílených zdrojů.\n\nFunkce ACS je rozdělena do jednotlivých funkčních entit (FE, anglicky \"Functional Entities\"). ACS poskytuje flexibilní a rozšiřitelný systém pro běh těchto FE jako distribuovaný systém. Například:\n\nAlice má při sobě takzvanou osobní síť (Personal Area Network, PAN): má zapnutý Bluetooth na svém PDA, mobilní telefon a nese si i laptop. Všechny tyto zařízení jsou zapnuty a tvoří síť. Její laptop má schopnost se připojit pomocí dostupné Wi-Fi sítě a její mobilní telefon se může připojovat pomocí GPRS, přičemž GPRS je pomalejší a mnohem dražší. Alice je v pohybu a její laptop jí stahuje emaily za použití GPRS připojení na mobilu: \n\nBěhem chůze se dostává do oblasti pokryté bezplatnými bezdrátovými přístupovými body: v tomto okamžiku se její PAN začne připojovat k přístupovému bodu. Toto je nazýváno slévání sítí (tedy její vlastní PAN a sítě v níž se nachází daný přístupový bod). Jakmile je toto slévání ukončeno, stahování jejích emailů pokračuje zcela bez přerušení, ale místo přes drahé a pomalé GPRS spojení se nyní používá nově vytvořené Wi-Fi připojení. Pokud se nyní Alice rozhodne prohlížet webové stránky na svém PDA, bude toto využívat také Wi-Fi připojení přes laptop: \n\n"}
{"id": "129388", "url": "https://cs.wikipedia.org/wiki?curid=129388", "title": "Tygří pruhy", "text": "Tygří pruhy\n\nTygří pruhy (v originále \"Tigerstripe\") je pojmenování pro skupinu maskovacích vzorů používaných v hustém porostu džungle. Nejčastěji se skládá z velkého množství zelených a hnědých pruhů různých odstínů a rozsáhlých černých ploch. Právě podle černých pruhů připomínajících tygra dostala tato kamufláž své jméno.\n\nNení známo, kdo a kdy stál za vznikem prvního vzoru tygřích pruhů. Francouzi používali během války ve Vietnamu variaci na tento vzor, zvanou Lizzard (angl. ještěr), stejně jako Britové téhož času v Barmě. Poté, co francouzská armáda opustila Vietnam, jihovietnamská armáda (AVRN) pokračovala v používání tohoto vzoru, stejně jako mnohé americké speciální jednotky. Obliba \"tygřích pruhů\" narostla dokonce do takové míry, že pozvolna nahrazovaly oficiální ERDL, předchůdce BDU.\n\nKromě amerických a jihovietnamských jednotek tento vzor používali i vojáci a speciální jednotky Austrálie a Nového Zélandu sloužící ve Vietnamu.\n\nModerní uniformou používající tygří pruhy je digitální uniforma amerických mariňáků jménem MARPAT, který z tygřích pruhů vychází a je používaný od roku 2004. Americké letectvo v roce 2008 představilo novou \"Airman Battle Uniform\", která je v podstatě jen novější verzí tygřích pruhů, které jsou částečně „narýsované“ digitálně. Tato uniforma začne být v americkém letectvu povinná na začátku roku 2011.\n\n\n"}
{"id": "129390", "url": "https://cs.wikipedia.org/wiki?curid=129390", "title": "Ježatka", "text": "Ježatka\n\nJežatka (\"Echinochloa\") je rod trav, tedy z čeledi lipnicovitých (\"Poaceae\"). Jedná se o jednoleté nebo vytrvalé byliny. Jsou trsnaté nebo poléhavé (nebo plovoucí). Stébla dorůstají výšek zpravidla 40–360 cm. Čepele listů jsou převážně ploché, poměrně široké. Na vnější straně báze čepele listu se místo jazýčku nachází věneček chlupů. Květy jsou v kláscích, které tvoří klasovitě uspořádané lichoklasy. Klásky v párech, uspořádané do 2-4 řad. Klásky jsou zpředu dozadu smáčklé, zpravidla 2-květé, ale dolní květ je sterilní či vzácněji samčí. Na bázi klásku jsou 2 plevy, které jsou většinou nestejné, bez osin nebo osinaté. Pluchy jsou bez osin, okraji překrývají kraje plušky. Plušky jsou bez osin, dvoužilné. Plodem je obilka. Je známo asi 30-40 druhů, spíše v teplejších oblastech, místy i adventivní výskyt.\n\nV České republice se běžně vyskytuje pouze 1 druh z rodu ježatka (\"Echinochloa\"). Je to ježatka kuří noha (\"Echinochloa crus-galli\"). Jedná se o velmi hojný polní plevel, roste i na ruderálních místech a obnažených dnech rybníků (zvláště eutrofních). Další druhy jsou do ČR jen výjimečně zavlékány, viz taxobox.\nKvětena ČR: 8 díl\n\n \n"}
{"id": "129395", "url": "https://cs.wikipedia.org/wiki?curid=129395", "title": "Tatra K3R-NT", "text": "Tatra K3R-NT\n\nTatra K3R-NT je model tříčlánkové, částečně nízkopodlažní tramvaje, který vznikl modernizací československých tramvají Tatra T3 pro Plzeňské městské dopravní podniky. V letech 2005 a 2006 byly modernizovány čtyři vozy K3R-NT, jejichž ideovými předchůdci jsou brněnské tramvaje Tatra K3R-N.\n\nVzhledem k nedostatku velkokapacitních tramvají se rozhodly Plzeňské městské dopravní podniky k zásadní modernizaci standardních vozů typu T3. Návrh byl odvozen od brněnských tramvají typu K3R-N, které vznikly modernizací článkových vozů Tatra K2, přičemž mezi oba původní články byl vložen střední nízkopodlažní článek. Plzeňské vozy K3R-NT měly být naopak sestaveny z vozových skříní dvou tramvají T3 (krajní články) a vloženého nízkopodlažního článku. Obdobný způsob modernizace (ze dvou vozů T3) proběhl u tramvají Tatra KT3, které byly v letech 2004 a 2005 rekonstruovány pro Ukrajinu. Výběrové řízení pro plzeňské vozy K3R-NT vyhrála šumperská firma Pars nova.\n\nJedna tříčlánková tramvaj K3R-NT sestává ze dvou vozových skříní vozů Tatra T3. Nebyly však použity celé – přední skříň byla uříznuta za prvním oknem za středními dveřmi (zadní část byla sešrotována), zadní byla uříznuta za prvním oknem za předními dveřmi (tady byla naopak sešrotována přední část). Mezi tyto dvě použité skříně byl vložen nový střední nízkopodlažní článek. Použité skříně byly kompletně opraveny a se středním článkem spojeny pomocí kloubového mechanismu. Pod klouby se nachází dva podvozky, další dva se nachází pod předním a zadním článkem. Všechny nápravy jsou hnací, poháněné trakčními motory. Elektrická výzbroj byla použita tranzistorová typu TV Progress od firmy Cegelec, osazen byl nově i polopantograf s elektrickým ovládáním. Čela tramvaje K3R-NT jsou klasického typu od Františka Kardause (na rozdíl od Brna, kde jsou použita nová čela od Patrika Kotase) kvůli lepší dostupnosti a unifikaci náhradních dílů.\n\nDveře do středního článku jsou vybaveny výsuvnou plošinou pro kočárky či invalidní vozíky. Zmodernizován byl rovněž i interiér. Byla použita nová čalouněná sedadla, digitální informační systém pro cestující, nové zářivkové osvětlení, či hliníkové skládací dveře. Klimatizovaná kabina řidiče byla mírně zvětšena a byla vybavena novým řídicím pultem.\n\nPrvní dvě dvojice tramvají T3 byly z Plzně do Šumperka (do firmy Pars nova) převezeny v září 2005. Žádná z těchto čtyř tramvají nebyla původně dodána do Plzně, dva vozy totiž pocházejí z Prahy a dva z Mostu, v Plzni jezdily až od 90. let 20. století. Další dvě dvojice vozů T3 byly do Parsu odeslány začátkem roku 2006. První dvě modernizované tramvaje K3R-NT (evidenčních čísel 311 a 312) se v Plzni objevily v květnu 2006, přičemž 6. června 2006 byly oba vozy slavnostně představeny veřejnosti. Do pravidelného provozu byly poprvé zařazeny 21. června 2006. Zbylé dvě tramvaje K3R-NT (ev. č. 313 a 314) dorazily do Plzně v prosinci 2006, v pravidelném provozu jsou od konce ledna 2007.\n\nVozy ev. č. 311 a 312 byly při příležitosti představení veřejnosti pokřtěny a pojmenovány. Jména vybraly děti z dětského domova, přičemž jejich výkresy byly nainstalovány do reklamních boxů nad okny v interiéru tramvají. Zbylé dva vozy ev. č. 313 a 314 již jména neobdržely.\n\n\n"}
{"id": "129397", "url": "https://cs.wikipedia.org/wiki?curid=129397", "title": "Agnéby", "text": "Agnéby\n\nAgnéby byl jeden z regionů republiky Pobřeží slonoviny, který existoval do roku 2011. Jeho rozloha činila 9 080 km², v roce 2002 zde žilo 720 000 obyvatel. Hlavní město tohoto regionu je Agboville. V roce 2011 byl sloučen s regionem Lagunes do distriktu Lagunes.\n"}
{"id": "129407", "url": "https://cs.wikipedia.org/wiki?curid=129407", "title": "Bafing", "text": "Bafing\n\nBafing je jedním z 31 regionů republiky Pobřeží slonoviny. Jeho rozloha činí 8 720 km², v roce 2002 zde žilo 178 400 obyvatel, hlavním město je Touba. Region je součástí distriktu Woroba, administrativně rozdělen do tří departementů. Až do roku 2011 byl jedním z nejvyšších správních celků státu – 19 regionů, ale po reorganizaci územně-administrativního dělení v roce 2011 je podřízen nově vzniklému distriktu Woroba.\n"}
{"id": "129413", "url": "https://cs.wikipedia.org/wiki?curid=129413", "title": "Ivan Langer", "text": "Ivan Langer\n\nIvan Langer (* 1. ledna 1967 Olomouc) je český politik, od roku 1991 člen ODS, v letech 1996–2010 poslanec Poslanecké sněmovny (v letech 1998–2006 její místopředseda), český ministr informatiky a ministr vnitra.\n\nAbsolvoval Lékařskou fakultu Univerzity Palackého v Olomouci a Právnickou fakultu Univerzity Karlovy v Praze.\n\nV roce 1989 byl členem univerzitního a celostátního stávkového výboru studentů. Byl místopředsedou Občanské demokratické strany (ODS), do které vstoupil v roce 1991. V letech 1996 až 2010 byl poslancem PSP ČR. V letech 1998–2006 byl místopředsedou PSP ČR a v letech 2006–2007 ministrem informatiky. V letech 2006–2009 byl ministrem vnitra.\n\nPodle žurnalisty Jiřího Leschtiny Langer vystoupal do nejvyššího vedení ODS v době, kdy předsedu Klause po skandálech s falešnými sponzory a stranickým černým kontem opouštěli Josef Zieleniec, Jan Ruml, Ivan Pilip, Milan Uhde a další. Stal se jedním z tvůrců předvolební kampaně „Doleva, nebo s Klausem“ před sněmovními volbami roku 1998, po nichž ODS uzavřela tzv. opoziční smlouvu s vítěznou ČSSD, jejímž signatářem byl rovněž Langer.\n\nV letech 2000–2006 pedagogicky působil na Právnické fakultě Univerzity Palackého. V roce 1999 se Ivan Langer podílel na založení liberálně-konzervativní akademie CEVRO. CEVRO bylo původně založeno jako think tank pro ODS v roce 1999 a podílelo se i na volebních kampaních ODS. Mezi další aktivity patří pořádání konferencí a seminářů, vydávání časopisu a publikací a zpracovávání odborných stanovisek. Je určeno zejména pro ty, kteří jsou činní ve veřejném životě nebo se do něj chystají vstoupit. V roce 2006 pak CEVRO s Ivanem Langerem jako předsedou správní rady založilo soukromou vysokou školu CEVRO Institut, nabízející bakalářské a navazující magisterské studijní obory Veřejná správa, Soukromé právo, Politologie a mezinárodní vztahy, Bezpečnostní studia a Hospodářská politika. \n\nVe volbách do Poslanecké sněmovny v roce 2010 kandidoval jako lídr olomoucké kandidátky ODS, byl však „vykroužkován“ voliči, kteří svými preferenčními hlasy upřednostnili kandidáty na dalších místech. Ačkoli ODS získala zhruba 20 % hlasů, Langer zůstal na 6. místě a jako poslanec skončil.\n\nV březnu 2012 složil advokátní zkoušku. Od roku 2012 je partnerem Advokátní kanceláře Pečený Fučík Langer. \n\nV listopadu 2012 byl zvolen do regionální rady ODS v Olomouckém kraji. Později zůstal už jen řadovým členem ODS. Znovu byl navržen do olomoucké regionální rady v březnu 2019 a regionální sněm jej zvolil. Předseda strany Petr Fiala rozhodnutí kritizoval. Republikové vedení ODS následně uznalo sněm za neplatný a zrušilo jeho rozhodnutí.\n\nIvan Langer je ženatý, s manželkou Markétou mají 3 děti, dceru Petru a syny Patrika a Jakuba. Své prožitky při očekávání dcery Langer vydal v knize „Průvodce muže těhotenstvím“, kterou sám popisuje jako „drobný příspěvek pro všechny informací chtivé muže, jak prožít, resp. přežít těhotenství a dožít se porodu a pro ženy, které mají zájem o sondu do duše prvorodícího muže“.\nMá rád sport, divadlo, výtvarné umění a hudbu. V roce 1992 účinkoval v klipu k písni \"Myslel jsem si, že je to láska\" skupiny Mňága a Žďorp.\n\nIvan Langer se rovněž angažuje ve kulturně-vzdělávacích či preventivně-bezpečnostních aktivitách. Je předsedou správní rady CEVRO Liberálně-konzervativní akademie, soukromé vysoké školy CEVRO Institut, Nadace Bezpečná Olomouc, členem správní rady Nadace policistů a hasičů, Dětské dopravní nadace, či předsedou správní rady zájmového spolku Muzeum Olomoucké pevnosti. Od roku 1999 byl členem (zakládajícím) správní rady Univerzity Palackého v Olomouci, v březnu 2013 ho nahradil předseda představenstva firmy Sigma Group Milan Šimonovský. V srpnu 2016 vydal v nakladatelství Empresa média ebook \"V Síti\", která v následné vyšla i v tištěné podobě. Kniha je koláží Fb statusû autora a doplněna o vlastní kresby. (shop.tyden.cz) Kniha je výjimečná m.j. tím, že obsahuje QR kódy odkazující na novinové články a zpravodajské spoty, které knihu oživujicím způsobem usazují do časového a věcného kontextu.\n\nJako politik se Ivan Langer zabýval zejména veřejnou správou, bezpečností a rovněž drogovou problematikou (např. odborná publikace „Racionální protidrogová politika“). Jako poslanec či ministr vnitra se podílel na projektech jako jsou rozvoj eGovernmentu v ČR, Reforma Policie České republiky, Otevřená minulost, digitalizace, omezení zneužívání odposlechů, boj proti korupci, (strategie založená na 3P – prevence, průhlednost, postih), boj proti extremismu, dobrovolné návraty cizinců, problematika diváckého násilí, Národní koordinační mechanismus pátrání po pohřešovaných dětech, obnova techniky profesionálních i dobrovolných hasičů, a dalších. Za jeho působení ve funkci ministra vnitra vstoupila ČR do schengenského prostoru („Evropa bez hranic“), a došlo ke zrušení víz do USA(zapojení ČR do tzv. Visa Waiver Programu USA).\n\nJako ministr vnitra prosadil Ivan Langer zákony vedoucí k elektronizaci veřejné správy v České republice. Cílem je podle předkladatelů zefektivnit veřejnou správu, aby její výkon byl rychlejší, levnější a k občanovi vlídnější. Projekt elektronizace bývá přirovnáván také k živému organismu (symbol eGONa), který má své prsty (kontaktní místa Czech POINT, oběhovou soustavu (Komunikační infrastruktura veřejné správy zprostředkující oběh dat), srdce (zákon o eGovernmentu umožňující elektronickou komunikaci přes datové schránky a autorizovanou konverzi dokumentů) a mozek (základní registry veřejné správy.\n\nV době působení Ivana Langera ve funkci ministra vnitra byl zahájen český státní projekt Czech POINT, umožňující občanům získávat na kontaktních místech výpisy z rejstříku trestů, obchodního a živnostenského rejstříku či katastru nemovitostí. Seznam dokumentů byl postupně rozšířen o výpis z insolvečního rejstříku, bodového hodnocení, seznam kvalifikovaných dodavatelů a o další služby.\n\nDruhým klíčovým projektem elektronizace veřejné správy, který Ivan Langer prosadil, byly datové schránky, umožňující doručování elektronických dokumentů od orgánů veřejné správy právnickým subjektům. Internetová komunikace s úřady byla Ministerstvem vnitra označována za „největší reformu státní správy od dob Marie Terezie“. Česká republika je údajně prvním státem na světě, kde je používání datové schránky pro orgány veřejné moci a podnikající subjekty takto povinné.\n\nBěhem Langerova působení ve funkci ministra vnitra získala Policie České republiky oficiální heslo “Pomáhat a chránit”. „Jde o zásadní reformu, která však není střelbou od boku. Při přípravě nové koncepce jsme vyšli z detailní analýzy stavu policie. Ta mimo jiné ukázala, že policie málo spolupracuje s veřejností, že je stále vnímána jako represivní orgán, trpí závažnými systémovými nedostatky v řízení a sužuje ji kritický stav služeben, nedostatečné vybavení moderními technologiemi, zastaralý vozový park, papírování a balast práce, která není skutečně policejní. Stručně řečeno, Policie ČR bez zásadních změn nedokáže efektivně plnit své povinnosti a držet krok s dobou. Mnohé změny už nyní probíhají, mnohé však teprve proběhnou, protože je nyní definuje nový zákon. Občané mohou očekávat kvalitu, profesionalitu, pomoc a partnerský vztah, policisté příslušnost k moderní firmě, odpovídající pracovní prostředí a profesionální přístup nadřízených,“ řekl Langer k reformě.\nV rámci projektu P1000 spolufinancovaného z evropských fondů Langer prosadil investici 4 mld. Kč na rekonstrukci policejních služeben a zlepšení materiálně technického vybavení policistů. Z 9,8% policejních služeben připojených na internet v září roku 2006 získalo internetové připojení 99,5% služeben (prosinec 2008).\nZa jeho působení byla policie rovněž vybavena novými služebními vozidly, která dostala také zcela nový vzhled.\nV rámci legislativních změn provázejících reformu policie se Langer zasadil mj. o změnu systému v boji proti diváckému násilí, kdy významnější odpovědnost při zajištění pořádku na stadionech získali pořadatelé sportovních akcí.\nDalší diskutovanou Langerovou změnou související s reformou policie bylo zvýšení limitu škody při dopravních nehodách, které musí řešit dopravní policie. Tato změna byla Ministerstvem vnitra zdůvodňována mj. tím, že dopravní policie bude mít více času na preventivní a kontrolní činnost, při které je její role důležitější a nezastupitelná .\n\nV únoru 2007 informoval ministr vnitra Ivan Langer o projektu Otevřená minulost, jehož cílem má být „co nejúplnější otevření a přiblížení archivních fondů StB všem občanům České republiky“. V témže měsíci srovnával nacismus se socialismem a komunismem. Ve článku mj. napsal: „Zprvu krásné principy síly národa, resp. lidské svobody se v myslích svých držitelů zvrhly v nepředstavitelné násilí, které stálo životy miliony lidí.“\nBěhem posledního čtvrtletí roku 2007 došlo k digitalizaci cca 890 tisíc papírových evidenčních karet archivního fondu operativních a vyšetřovacích spisů StB.\nV lednu 2008 prohlásil Langer projekt Otevřená minulost za zakončený. „Podařilo se nám plošně odtajnit dokumenty, které souvisejí s činností bývalé StB a otevřít historii StB veřejnosti. Také jsme připravili a podpořili vznik Ústavu pro studium totalitních režimů. K tomu, abychom se mohli vyrovnat s minulostí, ji musíme poznat a pochopit.”\n\nJako poslanec či ministr vnitra předložil Ivan Langer mj. následující návrhy zákonů:\n\nIvan Langer má díky policejním odposlechům přezdívku \"Íčko\".\n\nV 1999 se Ivan Langer podílel na založení soukromé vysoké školy CEVRO institut nabízející bakalářské studijní obory Veřejná správa a Politologie a mezinárodní vztahy. Odbornými garanty těchto oborů jsou profesoři Dušan Hendrych a Miroslav Novák.\n\nV červnu 2008 informovaly Hospodářské noviny o tom, že Langrem řízené ministerstvo vnitra připravuje projekt, který může přinést mnohamilionový obchod organizaci CEVRO, kterou ministr Langer založil.\n\nZačátkem roku 2009 se mají podle ministra Langera vrcholoví úředníci studovat manažerský obor veřejná správa. Za studium jednoho úředníka by si škola podle předběžných odhadů mohla účtovat 160 tisíc korun. CEVRO je jednou ze škol, které lukrativní zakázku mohou v otevřeném výběrovém řízení získat. Spojitost CEVRO a projektu Ministerstva vnitra ani žádné pochybení či zneužití tedy nebylo prokázáno.\n\nCEVRO bylo původně založeno jako think tank pro ODS v roce 1999 a podílelo se i na volebních kampaní ODS. Dnes je CEVRO Institut soukromou vysokou školou. Mezi další aktivity patří pořádání konferencí a seminářů, vydávání časopisu a publikací a zpracovávání odborných stanovisek.\n\nIvan Langer lobboval pro lidi okolo později zavražděného podnikatele Františka Mrázka. V později zveřejněných odposleších byl jimi označován jako „Íčko“ a podle odposlechů se snažil dopomoci k získání úvěru až tak, že jej museli samotní mafiáni trochu brzdit. Langer označil své chování za možná naivní, zdůvodnil ho patriotismem při podpoře české firmy.\nLanger za své chování čelil trestnímu oznámení pro podezření ze zneužití pravomoci veřejného činitele a z přijímání úplatku. Podle ČTK obdrželo Městské státní zastupitelství v Praze oznámení od novináře Petra Tomíška. Langer dříve přiznal, že lobboval za podnikatele Luďka Sekyru kvůli koupi stavební firmy Inženýrské a průmyslové stavby (IPS)., Policie trestní oznámení neprošetřovala, neboť podle státního zastupitelství neobsahovalo skutečnosti, ze kterých by vyplývalo možné spáchání trestného činu.\n\nV září 2009 bývalý policejní vyšetřovatel Karel Tichý uvedl, že Mrázek počítal s Langerovou podporou i v případě prodeje firmy Setuza.\n\nV souvislosti se články uveřejňovanými od 19. září 2008 v deníku Mladá fronta DNES a na zpravodajském serveru iDNES.cz, které Langera označovaly jako podezřelého z propojení na organizovaný zločin kolem Františka Mrázka, se Langer soudil s vydavatelstvím MAFRA. Dne 13. října 2015 rozhodl Vrchní soud v Praze, že se MAFRA musí za tato nepravdivá tvrzení omluvit, k čemuž došlo 9. února 2016.\n\nLanger nedovolil bývalému detektivovi protikorupční policie Karlu Tichému, aby veřejně promluvil o spisu Krakatice, který policie vedla o aktivitách podnikatele Františka Mrázka považovaného za bosse českého organizovaného zločinu. Tichý se na vyšetřování Mrázka podílel a chtěl se bránit nařčením, že údajně stojí za úniky informací ze spisu. Sám Langer ve spisu figuroval podobně jako další vlivní lidé české politické sféry, např. Vlastimil Tlustý nebo Miroslav Šlouf.\n\nLanger uvedl: \"„S největší pravděpodobností té žádosti vyhovět nebudu moci, protože mi v tom přímo brání zákon,“\". Podle něj ze zákona o ochraně utajovaných skutečností a o bezpečnostní způsobilosti jasně vyplývá, že policista či bývalý policista může být zbaven mlčenlivosti pouze na základě žádosti státních orgánů. Fyzická osoba však o to žádat nemůže. Langer však dodal, že Tichý může na základě jeho povolení mluvit o případu s Inspekcí.\n\nV lednu 2011 vyšlo najevo, že v době, kdy byl Ivan Langer ministrem vnitra, získal lukrativní zakázku na praní policejních uniforem jeho známý, podnikatel Tomáš Paclík. Paclík tak za necelé tři roky utržil na ministerstvu 54 milionů korun. Firma, která prala uniformy, se jmenovala \"Dočista\" a vznikla dva měsíce před udělením veřejné zakázky a živnostenské oprávnění na praní prádla si zapsala dokonce až v den udělení zakázky. Také si pronajala podezřele levně objekt kolínských prádelen. Na celou kauzu ukázal audit, který nechal vypracovat Radek John.\n\n\n"}
{"id": "129415", "url": "https://cs.wikipedia.org/wiki?curid=129415", "title": "Potomci lidí", "text": "Potomci lidí\n\nPotomci lidí ( ) je britský katastrofický film z roku 2006, patřící do kategorie post-apokalyptické sci-fi. Motivem filmu i jeho protagonistů je boj o přežití v postapokalyptickém světě, plném násilí a potažmo duel anarchie a zbylé humanity. Filmové zpracování vyniká některými velmi reálnými, nepřerušovanými scénami, točenými „z pohledu třetí osoby“. V hlavních rolích se představili Clive Owen a Julianne Moore.\n\nFilm se odehrává v Londýně roku 2027. Zemi postihla velká katastrofa; z neznámého důvodu je lidská populace od roku 2009 sterilní a od tohoto roku se nenarodilo jediné dítě (film začíná zprávou o násilné smrti nejmladšího člověka planety). Lidé již mnoho let cítí strach z vlastního vyhynutí; zhroutila se drtivá většina zemí a zavládla anarchie. Jediným státem, který funguje, avšak s velkými problémy, je Velká Británie. Situace zde je však také zlá, bojují tu proti sobě nejrůznější gangy, násilí a náboženský fanatismus je na denním pořádku. Nelegální přistěhovalci jsou podřadnými lidmi a vládní ozbrojené složky je hromadně deportují.\n\nHlavní postavu, úředníka Theo Farona, kontaktuje jeho bývalá žena Julian Taylorová, šéfka ilegální organizace \"Ryby\". Požádá ho o to, aby se pokusil získat cestovní povolení pro jistou nelegální přistěhovalkyni. Theovi se toto povolení podaří vymoci u svého vlivného bratrance, který z pověření vlády sbírá umělecké bohatství světa a zachraňuje ho tak před anarchií.\n\nTheo, Julian, „běžka“ Kee a dva další členové Ryb Luke a Miriam se vydávají na cestu. Jejich auto je však přepadeno gangem, Julian je v přestřelce zabita a ostatní stěží vyváznou. Následně se koná na spřátelené farmě porada, kde je novým vedoucím Ryb zvolen Luke. Kee mezitím prozradí Theovi své tajemství – je těhotná. Theo náhodou vyslechne rozmluvu, ve které Luke oznamuje, že přepadení zinscenoval a vraždu Julian si objednal. Dál na nic nečeká a společně s Kee a Miriam prchá z farmy.\n\nJejich záměrem je nalodit se na \"Zítřek\", který má údajně být součástí projektu na vyřešení neplodnosti a která má přistát u uprchlického tábora Bexhill. Do přelidněného tábora tvořeného uzavřeným městem se dostanou s pomocí vypočítavého policisty Syda. Záhy po příjezdu se Kee narodí dítě.\n\nNásledující den propuká v Bexhillu živelné povstání, zavládne všeobecný chaos a začínají boje rebelů s britskou armádou. V nastalém zmatku se Theo snaží dovést Kee k moři, z válečné zóny se dostanou jen díky tomu, že při pohledu na dítě jim vojáci umožní volný průchod. Nakonec oba dosáhnou vytouženého cíle a u bójky na moři čekají na příjezd lodi. Mezitím letectvo začne s bombardováním Behxillu ve snaze vzpouru rychle ukončit. Kee se dočká, avšak Theo se v důsledku utrpěných zranění sesouvá na dno loďky.\n\n"}
{"id": "129416", "url": "https://cs.wikipedia.org/wiki?curid=129416", "title": "Flex lexical analyser", "text": "Flex lexical analyser\n\nFlex lexical analyser je v informatice nástroj, který generuje zdrojový kód pro lexikální analyzátor v jazyce C. Jde o GNU variantu programu Lex. Používá se často spolu s generátorem syntaktického analyzátoru yacc nebo jeho vylepšenou alternativou GNU bison. Flex byl vytvořen Vernem Paxsonem v jazyce C v roce 1987.\nByl překládán pomocí Ratfor generátoru, který byl v té době veden Jefem Poskanzerem.\n\nExistuje podobný nástroj pro jazyk C++, který se jmenuje flex++, který je součástí balíčku Flex. V současné době Flex podporuje generování kódu pouze pro jazyky C a C++ (flex++). Vygenerovaný kód není závislý na žádné runtime nebo externí knihovně (s výjimkou paměťově alokované), pokud je na ní vstup také závislý. To může být užitečné v embedded systémech a podobných situacích, kde tradiční operační systém nebo C runtime zařízení nemusí být k dispozici.\n\nToto je příklad scanneru, který nevyužívá Flex pro naučný programovací jazyk PL/0. Uznávané symboly jsou: '+', '-', '*', '/', '=', '(', ')', ',', ';', '.', ':=', '<', 'codice_1', 'codice_2', '>', '>='; čísla: 0-9 {0-9}; identifikátory: a-zA-Z {a-zA-Z0-9} a klíčová slova: begin, call, const, do, end, if, odd, procedure, then, var, while.\n\nUžití externích proměnných:\nVolání externích rutin:\nExterní typy:\nSkenování je odstartováno voláním init_scan, který pochází ze zdrojového souboru. Pokud je zdrojový soubor úspěšně otevřen, parser zavolá getsym, který opakovaně vrací po sobě jdoucí symboly ze zdrojového souboru.\n\nSrdce scanneru – getsym – by měl být přímočarý. Zaprvé by měl přeskočit všechny mezery. Dále jsou získané znaky klasifikovány. Jestliže znak reprezentuje více symbolů, musí se provést další zpracování. Čísla jsou převedena do vnitřní formy a identifikátory jsou kontrolovány, zda nejsou klíčovým slovem.\nNyní můžete porovnat kód, který byl vygenerovaný Flexem s ručně psaným kódem.\n\nPřibližně 50 řádků kódu Flex versus 100 řádků ručně psaného kódu.\n\nFlex++ je nástroj pro vytváření programu pro parsování jazyka. Tento program vytváří parser generátor. Toto je hlavní instance programu Flex.\n\nTyto programy fungují jako parséry znaků a tokenů pomocí použití deterministického konečného automatu. Tento stroj je podmnožinou Turingových strojů. Syntaxe je založená na použití regulárních výrazů.\n\nFlex nabízí dva různé způsoby, jak generovat scannery. Primárně generuje kód jazyka C kompilovaný do C++ knihoven. Flex++, rozšíření Flexu, se používá pro generování C++ kódu a tříd. Flex++ třídy a kód vyžadují kompilátor pro vytvoření lexikálních programů a programů porovnávajících vzory. Flex, alternativní jazykový parser, zanedbává generovaní parsovacího scanneru v C kódu. C++ scanner generovaný pomocí Flex++ obsahuje hlavičkový soubor FlexLexer.h, který definuje rozhraní dvou C++ generovaných tříd.\n\n\n"}
{"id": "129419", "url": "https://cs.wikipedia.org/wiki?curid=129419", "title": "K1", "text": "K1\n\nSpojení písmene K a číslice 1 může mít různé významy:\n"}
{"id": "129426", "url": "https://cs.wikipedia.org/wiki?curid=129426", "title": "Diracova notace", "text": "Diracova notace\n\nDiracova notace (nebo také Diracova symbolika) je způsob zápisu vektorů běžně používaný v kvantové mechanice a kvantové teorii pole. Jde o zápis vektorů v Hilbertově prostoru, který zavedl P.A.M. Dirac. Symbolika je též známá jako braketová.\n\nVektor a je označován symbolem formula_1. Protože jsme v prostoru se skalárním součinem formula_2, je dobře definován duální vektor formula_3 a značí se formula_4. Vektory se nazývají \"ket-vektory\" a duální vektory \"bra-vektory\". Jde o slovní hříčku, protože akce \"bra\"-vektoru formula_4 na \"ket\"-vektor formula_6 je podle definice jejich skalární součin formula_7, což se anglicky říká \"bracket\" (závorka) (obvykle uvažujeme komplexní prostory a od skalárního součinu očekáváme linearitu v b a anti-linearitu v a). Pokud souřadnice vektoru formula_1 jsou v nějaké ortonormální bázi \n\npak souřadnice vektoru formula_4 v duální bázi jsou formula_11 (* označuje komplexní sdružení). Za daných předpokladů můžeme také říct, že formula_4 je hermiteovsky sdružený vektor k formula_1.\n\nDiracova symbolika je výhodná proto, že je možné zapsat operátor, jeho vlastní čísla a vektory pomocí jednoho symbolu, např. \nkde formula_15 je operátor, formula_16 představuje jeho vlastní číslo a formula_17 jeho vlastní vektor.\nV případě diskrétních vlastních hodnot má předchozí vztah tvar\nPro hermiteovský operátor formula_19, tzn. formula_20, pro který platí\npak také platí\n\nHermiteovské operátory tedy působí na ket-vektory zleva a na bra-vektory zprava a tyto akce jsou stejné (ve smyslu ztotožnění vektorů a duálů).\n\nMnoho formulí z lineární algebry se dá v Diracově notaci zapsat velmi přehledně. Například operátor ortogonální projekce na prostor, který má ortonormální bázi formula_23 se dá napsat jako formula_24 (součin \"ket\"-vektoru a \"bra\"-vektoru je lineární operátor).\n"}
{"id": "129446", "url": "https://cs.wikipedia.org/wiki?curid=129446", "title": "Ananas ananassoides", "text": "Ananas ananassoides\n\nAnanas ananassoides (syn. \"Ananas comosus\" var. \"microstachys\") z čeledi broméliovité (\"Bromeliaceae\") je druh ananasu, který se stejně jako ananasovník chocholatý (\"Ananas comosus\") pěstuje pro svoje podlouhlá plodenství. Pochází z Jižní Ameriky (Brazílie, Paraguay) a v současnosti se pěstuje hlavně na území svého původu. Má zubaté, široké listy ohnuté směrem dolů. V Brazílii se používá k výrobě nápojů.\n\n\n"}
{"id": "129460", "url": "https://cs.wikipedia.org/wiki?curid=129460", "title": "Alois Čenský", "text": "Alois Čenský\n\nAlois Čenský (22. června 1868 Beroun – 29. prosince 1954 Praha) byl český architekt a profesor pozemního stavitelství na České technice v Praze. Považován za představitele české novorenesance a secese.\nNarodil se v rodině berounského truhláře Václava Čenského (1841 Všeradice – 1890 Smíchov) a matky Barbory, rozené Rauschové (1842 Beroun – 1928 Smíchov). Od roku 1875 byla rodina policejně hlášena na Smíchově. Byl sedmým dítětem z celkem devíti sourozenců.\n\nAbsolvoval vysokou školu technickou v Praze, v letech 1896–1907 učil na průmyslových školách stavebních v Plzni, Písku a Praze. Roku 1908 byl jmenován profesorem pozemního stavitelství na českém vysokém učení technickém v Praze.V roce 1912 jmenován řádným profesorem pozemního stavitelství a nauky o stavebních hmotách. V letech 1913, 1916, 1917, 1923 děkanem na ČVÚT v Praze. Byl prvním českým architektem, který na ČVUT získal titul doktora technických věd.\n\nS manželkou Antonií, rozenou Hendlovou (1876 Beroun – 1904 Beroun), se kterou se oženil v roce 1898, měl dceru Jiřinu (1900 Praha – 1951 Brno). Po smrti manželky se oženil podruhé a sice v roce 1907 v Praze s Marií Seemanovou (1884 – 1964 Praha). Z tohoto manželství měl děti Marii (1907 Smíchov – 1955 Smíchov) provdanou za ing. Vítězslava Nováka, Vladimíra (1910 Smíchov – 1983 Smíchov), Janu (1913 Smíchov – 1980 Smíchov).\n\nZemřel v Praze, je pohřben na pražském hřbitově Malvazinky (odd. UI, č. hrobu 61)\n\nProjektoval mnoho veřejných i soukromých budov. Většina z nich mu byla svěřena na základě soutěžních návrhů poctěných ve veřejných soutěžích prvními cenami.\n\nJako profesor českého vysokého učení technického v Praze vydal řadu učebních textů, tabulek konstrukcí a stavitelských detailů. Ve školním roce 1913/1914 byl zvolen děkanem odboru pozemního stavitelství. V letech 1903–1921 byl redaktorem časopisu Architektonický obzor.\n\n\nO trvalé hodnotě díla svědčí, že přednášky Aloise Čenského \"Okenní a dveřní otvory\" byly s podtitulem \"Tradice z pohledu dneška\" s upraveným textem znovu vydány po 75 letech, v roce 2005 a jsou dostupné na internetu.\n\n\n"}
{"id": "129461", "url": "https://cs.wikipedia.org/wiki?curid=129461", "title": "Ananas bracteatus", "text": "Ananas bracteatus\n\nAnanas bracteatus (syn. \"Ananas comosus\" var. \"bracteatus\") je krátce vytrvalá, tropická bylina vysoká až 1 m s typickým ananasovitým ovocem. Je jedním z nemnoha druhů rodu ananasovník (\"Ananas\") a pochází z jihoamerického území, ze severozápadní Argentiny, Bolívie, Paraguaye, Ekvádoru a jihu Brazílie, kde roste jako podrost opadavých lesů v pásu od mořského pobřeží až po nadmořskou výšku blízkou 500 m. n. m. Má ovoce horší jakosti a jen málo se pěstuje na plantážích nebo mimo původní areál.\nDobře roste ve výživné, na organické látky bohaté, vzdušné, dobře odvodněné a mírně kyselé (pH 5,5 - 6,5) půdě, jeho stanoviště může být jak na plném slunci, tak i ve stínu. Nejlépe mu vyhovuje teplota mezi +20 až +24 °C, jež by neměla klesat pod +14 °C. Spolehlivě přežívá delší období sucha, krátkodobě v suché půdě přečká zimní pokles teploty pod -2 °C, i když mnohdy za cenu ztráty několika listů. Pokles teploty ve vlhku způsobuje hnilobu kořenů. Rostlinu lze rozmnožovat z rozmnožovacích pupenů vyrůstajících na stonku nebo mezi listy, stejně jako z listové koruny na vrcholu plodenství.\n\nJe monokarpickou rostlinou plodící jednou za život, po odplození usychá. Obvykle vykvete, bez umělé chemické iniciace, za 18 až 36 měsíců od výsadby a plodenství dozrává přibližně za šest měsíců po odkvětu. V tropickým podmínkách vykvétá spontánně, kdykoliv v průběhu roku.\n\nRostlina bývá vysoká asi 90 cm, (při kvetení až 120 cm) a široká 90 až 120 cm a má jen krátký stonek zakončený listovou růžici. Ve spirále z ní rostou mečovité listy dlouhé až 1,5 m a široké 4 cm, které jsou mírně převisající, tuhé, kožovité, vláknité a po obvodě porostlé ostny zahnutými směrem ke konci listu. Listy jsou zbarvené tmavě zeleně nebo mají bílé či žluté podélně pruhy, rostliny pěstované na plném slunci mají někdy pruhy růžové, bylinám přeneseným ze stínu na slunce se zbarví listy růžově nebo červeně. Listy ani v zimě neopadávají.\n\nZe středu listové růžice vyrůstá hrubá, přímá lodyha dlouhá asi 50 cm, která je zakončena hlávkovitým květenstvím s mnoha drobnými, fialově purpurovými květy obklopenými červenými nebo růžovými ostnitými listeny. Oboupohlavný květ má po třech kališních i korunních lístcích, šest tyčinek ve dvou kruzích s prašníky pukající podélnými štěrbinami, gyneceum ze tří plodolistů, trojdílný semeník s mnoha vajíčky a čnělku s bliznou. Na vrcholu květenství vyrůstá hustý trs zelených listů. Lodyha se někdy u vrcholu větví a může mít dvě či tři květenství a následně i plodenství.\n\nPlody vznikají bez vnějšího opylení a společně vytvářejí zdužnatělé, složené, hnědě růžové až šarlatové plodenství sestavené ze zralých semeníků, původní vřeteno květenství vytváří vnitřní zdřevnatělou osu plodenství a okvětní lístky tvoří jeho šestiúhelníkovitou strukturu povrchu. Plodenství je vejčitého tvaru, má tvrdou a voskovitou kůži, na vrcholu má chochol zelených listů a obvykle váží do 1 kg. Poživatelná, růžově žlutá dužina obsahuje semena, je vláknitá, málo šťavnatá a je méně chutná než komerčně pěstované ananasy druhu ananasovník chocholatý (\"Ananas comosus\"). Ovoce je chutné pouze v plné zralosti a po jejím dosažení se zakrátko kazí, proto se jen málo transportuje. Zralost se posuzuje poklepem, zralé ovoce má hutný zvuk; nezralé zní dutě.\n\n\"Ananas bracteatus\" je v místních poměrech využíván pro plodenství, která jsou ale v porovnání s obchodně pěstovanými druhy menší, mají vláknitou a méně šťavnatou dužinu a navíc se špatně skladují. Dále bývá v tropických oblastech pěstován jako okrasná rostlina nebo se z nich vytvářejí krátkodobé neprostupné živé ploty. V mírném pásmu se pěstuje též jako pokojová rostlina, nejčastěji barevná varieta \"Ananas bracteatus\" var. 'tricolor'. V Jižní Americe jsou z vláken listů vyráběny pevné sítě a provazy. Z lodyh se získává látka bromelain, jehož hlavní složkou jsou proteolytické enzymy a je často využívaný ve farmakologii a potravinářství.\n\n"}
{"id": "129462", "url": "https://cs.wikipedia.org/wiki?curid=129462", "title": "Koroze", "text": "Koroze\n\nKoroze je samovolné, postupné rozrušení kovů či nekovových organických i anorganických materiálů (např. hornin či plastů) vlivem chemické nebo elektrochemické reakce s okolním prostředím. Může probíhat v plynech, v kapalinách, ale i v zeminách či různých chemických látkách, které jsou s materiálem ve styku. Toto rozrušování se může projevovat rozdílně; od změny vzhledu až po úplný rozpad celistvosti.\n\nKoroze je způsobena elektrochemickými procesy. Hlavním činitelem koroze je atmosférický kyslík, resp. hydroxidová skupina (OH), dále anionty vzniklé z kyselin (CO, Cl, NO, SO, apod.) Vodíkové ionty kyselin se nahrazují ionty kovu, čímž vznikají soli.\n\nKoroze je samovolné vzájemné působení mezi prostředím a materiálem, které má za následek znehodnocování materiálu.\n\nNáklady na odstranění koroze se dělí na přímé a nepřímé. Přímé náklady jsou například peníze vynaložené na úpravu a natření napadené plechové části korodujícího zařízení. Nepřímé náklady jsou způsobeny například ztrátami, které jeho majiteli mohou vzniknout v souvislosti s nemožností používání zařízení během oprav. Tyto (nepřímé) náklady jsou obvykle daleko větší než přímé. V České republice koroze způsobí každoročně obrovské škody, odhadované až na 130 miliard Kč. Obecně ve vyspělých zemích jsou pak tyto škody odhadovány na 3 až 5 % HDP.\n\nJe to znehodnocení vznikající vzájemným působením kovu a korozního prostředí (soli, kapaliny a plyny). Nejčastěji jde o oxidaci kovu, zejména oceli, v prostředí přehřáté páry a při jeho ohřevu. U některých neželezných kovů zamezuje průnik koroze do hloubky materiálu tenká vrstva oxidů, např. zelená patina u mědi, oxidační vrstva AlO u hliníku apod. Dochází pouze k chemickým reakcím mezi prostředím a materiálem; probíhá v elektricky nevodivém prostředí.\n\nElektrochemická koroze zahrnuje případy koroze kovů v elektrolytech, tedy ve vodivém prostředí. Vždy v sobě zahrnuje dvě dílčí reakce – anodovou a katodovou. Obě reakce jsou na sebe vázány (tzv. spřažené reakce) a nemohou probíhat samostatně, pokud korodujícím kovem neprochází žádný vnější elektrický proud. Anodová reakce odpovídá oxidaci kovu, a tedy vlastní korozi. Katodová reakce, zvaná též depolarizační, odpovídá současné redukci některé oxidující složky roztoku, tj. buď vybíjení iontu vodíku (koroze s vodíkovou depolarizací) nebo redukci kyslíku rozpuštěného v elektrolytu (koroze s kyslíkovou depolarizací).\n\nRychlost koroze může být řízena buď anodovou, nebo katodovou dílčí reakcí, popř. oběma současně. Anodové i katodové reakce představují tedy dohromady korozní děj a podle okolností mohou probíhat buď na témž místě povrchu korodujícího kovu, nebo místně odděleně. Na témž místě povrchu kovu budou obě dílčí reakce probíhat tehdy, je-li kov zcela homogenní a jestliže i složení roztoku je stejné po celé ploše dotyku s kovem.\n\nVětšina kovových výrobků plní svou funkci v atmosféře; proto se tento druh koroze vyskytuje v největším rozsahu. První z vlivů, které spolupůsobí na atmosférické korozi, jsou klimatické podmínky dané vlhkostí a teplotou vzduchu a jeho znečištěním. Tím je dán i elektrochemický charakter této koroze. Korozní děj probíhá pod velmi tenkou vrstvou vody nasycené rozpustnými složkami atmosféry, hlavně oxidem siřičitým, oxidem uhelnatým, amoniakem, chlorovodíkem a aerosoly. Tento vodní film o tloušťce 50 až 150 mikrometrů vzniká kondenzací vodních par obsažených ve vzduchu, jeho vznik je tedy podmíněn relativní vlhkostí vzduchu. Je-li povrch kovu drsný a pokrytý prachem a nečistotami, tvoří se vodní film při nižší relativní vlhkosti, asi kolem 60 %, a nazývá se kritická relativní vlhkost. Důležitý význam má i kyslík, který proniká tenkým filmem a účastní se katodické reakce jako depolarizátor, čili urychluje korozi.\n\nNorma EN ISO 9223 rozděluje atmosféry podle korozní agresivity do šesti stupňů:\n\nDůležitý je i vliv teploty. Při nízkých teplotách se atmosférická koroze zastavuje zmrznutím elektrolytu. Při vzrůstající teplotě vzrůstá i rychlost koroze. Určitou limitní hodnotou je průměrná roční teplota 10 °C, kdy se příznivě projevuje vliv teploty na snížení ovlhčení povrchu.\n\nZ oblasti koroze v kapalinách má největší význam koroze ve vodě. Do styku s vodou přicházejí vodní stroje, stroje a zařízení na výrobu páry, chladicí systémy motorů, kompresorů a jiných strojů, rozvodná potrubí a armatury pitných a průmyslových vod aj. Agresivita vod z hlediska koroze je kromě tvrdosti závislá na hodnotě pH, na množství plynů rozpuštěných ve vodě – hlavně kyslíku – a na teplotě a proudění vody. Kyslík se v průběhu elektrochemické koroze uplatňuje jako depolarizátor. Vody pro průmyslové účely se změkčují, chemicky upravují a odplyňují.\n\nV podstatě jde o korozi ve vodách různého složení. Půda se skládá z plynné, kapalné a tuhé fáze. Vlastním korozním prostředím je kapalná fáze půdy, která jí dává elektrickou vodivost. Z plynné fáze se uplatňuje opět kyslík jako depolarizátor.\n\n\nPři korozi legovaných ocelí dochází k jevu zvanému pasivace kovu. Lze ji definovat jako stav korozní odolnosti kovů nebo slitin (v podmínkách, v nichž by se z termodynamického hlediska jevily velmi reaktivními), vyvolaný značným zpomalením anodového děje. Existují dvě teorie vysvětlující příčinu velmi účinného snížení koroze při přechodu do pasivního stavu; obě jsou spojeny s představou bariéry vytvořené mezi kovem a prostředím a zpomalující jejich vzájemnou reakci. Adsorpční teorie vysvětluje pasivitu jako jev spojený s adsorpcí některých látek z roztoku (zejména kyslíku) na povrchu kovu. Druhá teorie připisuje pasivitu tenké vrstvě sloučenin, tj. třetí fázi na povrchu kovu nebo slitiny. I když tato teorie je zatím podrobněji propracována i podložena experimentálními výsledky, je pravděpodobné, že neexistuje ostrá hranice mezi jevy adsorpčního charakteru a pasivity způsobené třírozměrnou vrstvou třetí fáze, poněvadž oba jevy na sebe navazují.\n\nPasivita kovů je z hlediska protikorozní ochrany jevem velmi vítaným, poněvadž vede ke zpomalení korozního děje v prostředích s oxidačním charakterem. To, že i při dokonalém pokrytí kovu vrstvičkou velmi odolné zplodiny vůbec dochází ke korozi, lze vysvětlit tím, že vznikající vrstva oxidů se do jisté míry rozpouští a je neustále obnovována. Dynamická rovnováha mezi rozpouštěním a obnovováním vrstvy je vyjádřena rychlostí koroze v pasivním stavu, jež nepřevyšuje u korozivzdorných ocelí několik setin milimetru za rok.\n\nRovnoměrnou korozí se rozumí rovnoměrné napadení se stejnou korozní rychlostí na celém povrchu, který je ve styku s korozním prostředím. Postup rovnoměrné koroze je velmi snadno kontrolovatelný a předvídatelný.\n\nVzniknou-li v korozním systému heterogenity a to buď na straně prostředí nebo na straně materiálu, může koroze probíhat nerovnoměrně. Na rozdíl od rovnoměrného napadení se výskyt nerovnoměrných forem koroze hůře předpovídá a k selhání výrobku dochází v kratší době. Mezi tzv. nerovnoměrné formy koroze patří podle nejjednoduššího dělení galvanická, štěrbinová a bodová koroze, korozní praskání, mezikrystalová, selektivní, erozní a styková koroze.\n\nVzniká spojením dvou odlišných kovů a jejich vystavením koroznímu prostředí. Ušlechtilejší kov (katoda) koroduje pomaleji než by korodoval sám. Kov méně ušlechtilejší (anoda) naopak koroduje rychleji než v případě, kdy není s druhým vodivě spojen. Tento jev je využíván v praxi při tzv. katodické ochraně obětovanou anodou. Neúmyslná galvanická koroze je však většinou jevem nežádoucím.\n\nDochází k ní v místech, kde je malé množství elektrolytu částečně odděleno od zbylého vnějšího elektrolytu. Tato místa, nazývaná štěrbiny, vznikají v praxi například mezi dvěma plechy spojenými nýty, šrouby (šroubový spoj), bodovými reakcí a vzhledem k tomu, že je roztok uvnitř štěrbiny obtížně vyměňován, je omezen i přístup dalšího kyslíku. Kvůli deficitu oxidačního činidla se povrch štěrbiny stává anodou, kde převládá oxidace kovu. Elektrony uvolňované touto reakcí jsou kovem přenášeny k povrchu mimo štěrbinu, kde není omezen přístup rozpuštěného kyslíku. Toto okolí štěrbiny se tak stává katodou. Náboj kovových kationtů ve štěrbině je obvykle kompenzován přísunem chloridových aniontů ze zbylého roztoku. Hydrolýzou iontů kovu se tak roztok uvnitř štěrbiny dále okyseluje, čímž vzrůstá jeho agresivita. Dochází tak k porušení původní pasivní vrstvy kovu a tím ke korozi kovu v aktivním stavu.\n\nPři lokálním porušení zapasivovaného povrchu dochází k bodovému napadení, při němž vznikají různě hluboké důlky často s velmi úzkým hrdlem. Toto napadení se nazývá bodová (pittingová, důlková) koroze, její mechanismus je v podstatě stejný jako u koroze štěrbinové, jen snad s tím rozdílem, že zárodek „štěrbiny“ resp. důlku vzniká samovolně. K iniciaci je zapotřebí dostatečná oxidační schopnost prostředí a přítomnost depasivujících nejčastěji chloridových iontů.\n\nJe to porušení materiálu (prasknutí) vyvolané kombinací účinků tahových pnutí (i vnitřní pnutí), korozního prostředí a zvýšené teploty. Při korozním praskání dochází ke snížení práce nutné k porušení materiálu oproti namáhání v inertním prostředí. Ve vztahu k vlastnostem poruch materiálu se korozní praskání řadí mezi křehký lom a mez únavy. Trhliny často vycházejí z místa lokálního porušení pasivní vrstvy, většinou z míst napadených bodovou korozí. Šíří se materiálem buď po hranicích zrn (interkrystalicky) nebo napříč zrny (transkrystalicky).\n\nJednou z nejčastějších forem korozního praskání je korozní praskání v chloridech. Je to typ mezikrystalického napadení, které se vyskytuje u austenitických korozivzdorných ocelí vystavených pnutím za přítomnosti kyslíku, chloridových iontů a vysoké teploty.\n\nJe způsobena snížením obsahu chromu v bezprostřední blízkosti hranic zrn, pod hranici pasivovatelnosti, tedy pod 12 %. Za toto snížení je odpovědná tzv. precipitace (vysrážení) karbidů s vysokým obsahem chrómu právě na hranicích zrn. Karbidy se precipitují při ohřevu v kritické teplotní oblasti 400–800 °C např. při svařování. Tento proces se nazývá zcitlivění. S menším podílem chromu tyto oblasti korodují přednostně, dochází tak ke ztrátě soudržnosti zrn a ke snížení mechanických vlastností materiálu. Karbidy vzniklé zcitlivěním lze vhodným tepelným zpracováním (rozpouštěcí žíhání) odstranit a ochuzené oblasti znovu obohatit homogenizací roztoku.\n\nPřednostní rozpouštěné některé ze složek slitiny je nazýváno selektivní korozí. Příkladem může být třeba odzinkování mosazi, tedy rozpouštění zinku z jeho slitiny s mědí, ale i koroze dvoufázových (duplexních) austeniticko-feritických korozivzdorných ocelí, kdy je přednostně rozpouštěna austenitická fáze, zatímco feritická je odolnější. Není to ovšem druh koroze, který by byl nějak spojován s napadením korozivzdorných ocelí ve specifických klimatech.\n\nRychlost přirozené koroze je umocněna proudícím prostředím, což má za následek rozrušování pasivní vrstvy. Vznikají tak různé rýhy, vlnky, kapkové prohlubně apod. Projevuje se hlavně v potrubích s nějakým proudícím médiem, v němž se vyskytují drobné pevné nebo plynné (bublinky) nehomogenity. Stejně jako u selektivní koroze není tento druh koroze spojován s napadením korozivzdorných ocelí ve specifických klimatech.\n\nTento typ koroze se nejčastěji vyskytuje u ložisek. Koroze se začne tvořit mezi jeho vnějším povrchem a tělesem nebo mezi otvorem ložiska a hřídelí. Poškození korozí v tomto případě může být nebezpečné. Je vhodné, proto kovové části dostatečně ošetřovat a kontrolovat jejich stav.\n\n\n\n"}
{"id": "129466", "url": "https://cs.wikipedia.org/wiki?curid=129466", "title": "Lexikografické uspořádání", "text": "Lexikografické uspořádání\n\nLexikografické uspořádání neboli slovníkové řazení je matematický pojem z oboru teorie uspořádání, který formalizuje vlastnosti uspořádání „podle abecedy“ pro potřeby práce s uspořádanými množinami.\n\nPředpokládejme, že množina formula_1 je uspořádána relací formula_2.\nLexikografické uspořádání množiny všech uspořádaných dvojic z kartézského součinu formula_3 podle relace formula_2 je definováno vztahem\nformula_5 .\n\nObecněji lze lexikografické uspořádání zavést pro uspořádané n-tice z formula_1, tj. na množině formula_7 pomocí vztahu\n\nformula_8\nformula_9\nformula_10\nformula_11\nformula_12\nformula_13\n\nLexikografické uspořádání není přes svou nepřehlednou definici nic záhadného - odpovídá přesně tomu, čemu rozumíme pod pojmem „uspořádání podle abecedy“.\nPokud vezmeme jako množinu X seznam znaků nějaké abecedy a jako R uspořádání těchto znaků v abecedě, pak není lexikografické uspořádání nic jiného, než určení pořadí všech slov s nějakou určitou délkou. Pokud bychom navíc definovali způsob, jak porovnat dvě různě dlouhé uspořádané n-tice, můžeme rovnou začít řadit telefonní seznam.\n\nDefinice lexikografického uspořádání se ale neomezuje pouze na lineárně uspořádané podkladové množiny. Relace R může být v této definici jakékoliv uspořádání.\nUvažujme na chvilku o množině formula_14 a jejím uspořádání formula_15.\nRelace R je uspořádání, takže k ní můžeme definovat lexikografické uspořádání množiny všech uspořádaných trojic z formula_16 .\nProtože prvky 1 a 2 nejsou porovnatelné podle formula_2, dostáváme následující vztahy:\n\nPři řešení mnoha matematických problémů se ukazuje jako potřebné „přenést“ uspořádání nějaké množiny i na uspořádané dvojice (nebo obecně n-tice) prvků z této množiny. Lexikografické uspořádání je jednou z možností (i když zdaleka ne vždy tou nejlepší), jak něco takového provést - dobrým příkladem je definice ordinálního součtu a ordinálního součinu.\n\n"}
{"id": "129474", "url": "https://cs.wikipedia.org/wiki?curid=129474", "title": "Tóhoku", "text": "Tóhoku\n\nTóhoku (: 東北地方; \"Tóhoku-čihó\") je označení pro oblast ležící na největším japonském ostrově Honšú. \"Tóhoku\" v japonštině znamená „severovýchod“ a vystihuje tak přesně polohu regionu v severovýchodní části ostrova. Oblast je také nazývána Mičinoku (みちのく).\n\nRegion se skládá z šesti prefektur: Akita, Aomori, Fukušima, Iwate, Mijagi a Jamagata.\n\nOblast byla posledním útočištěm národa Ainu na ostrově Honšú a byla svědkem mnoha bitev mezi Ainu a Japonci. Ještě dnes má Tóhoku pověst vzdálené oblasti s nádhernou přírodou a drsným podnebím. Básník Macuo Bašó napsal své nejslavnější dílo \"Oku no Hosomiči\" (Úzká stezka do vnitrozemí) během svých cest po Tóhoku.\n\nTóhoku, stejně jako většina Japonska, je hornatá oblast, které dominuje pohoří Óu v severojižním směru. Prvního historického osídlení se oblast dočkala až mezi 7. a 9. stoletím, dlouho poté, co se japonská civilizace a kultura pevně prosadila ve středním a jihozápadním Japonsku.\n\nBěhem 11. a 12. století sídlila v Hiraizumi severní větev mocného rodu Fudžiwara, zvaná také \"Fudžiwarové z Óšú\". Na přelomu 16. a 17. století mocný daimjó Masamune Date ze Sendai ovládl skoro celé Tóhoku.\n\nI když se od 60. let 20. století začal rozvíjet průmysl zpracovávající železo, ocel, cement, chemikálie, celulózu a ropu, je Tóhoku tradičně považováno za obilnici Japonska, protože zásobuje rýží a dalšími zemědělskými produkty trhy ve městech Sendai a Tokio-Jokohama. V Tóhoku se pěstuje kolem 20 procent japonské produkce rýže, a to navzdory tomu, že podnebí je zde chladnější než v ostatních částech Honšú a umožňuje jen jednu sklizeň rýžových polí ročně.\n\nPro Tóhoku jsou charakteristické na japonské poměry nízká hustota zalidnění, domácnosti s vyšším počtem členů a vyšší počet domácností se členy staršími 65 let. Tato demografická situace je odrazem nedostatku ekonomických příležitostí vzhledem k velké závislosti na zemědělství. Mezi lety 1995 a 2000 poklesl počet obyvatel v jednotlivých prefekturách Tóhoku (s výjimkou Mijagi, kde došlo k nárůstu o 1,6 %) o 0,3 až 2 %.\n\nVzhledem k tomu, že většina nížin se nachází ve vnitrozemí a na pobřeží je minimum míst vhodných ke stavbě přístavů, je většina populace koncentrována právě ve vnitrozemí a je také více závislá na silniční a železniční dopravě než zbytek Japonska. Průsmyky v centrálním pohoří však umožňují celkem snadnou komunikaci mezi nížinami na obou stranách horského masivu.\n\nTurismus se stal nejdůležitějším průmyslem regionu. Nejvýznamnějšími turistickými magnety jsou města Morioka, Hiraizumi, Hirosaki a Kakunodate, ostrovy v zátoce Macušima, jezera Tazawa a Towada, údolí řeky Oirase, národní parky Rikučú a Bandai-Asahi, pobřeží Sanriku, oblast Aizu, hora Bandai a tři posvátné vrcholy Dewa Sanzan.\n\n\n"}
{"id": "129476", "url": "https://cs.wikipedia.org/wiki?curid=129476", "title": "Mikroklima", "text": "Mikroklima\n\nMikroklima je označení pro klima (relativně) malé oblasti, které se vlivem různých místních specifik a specifik okolí liší od klimatu okolí, resp. od klimatu, které by člověk v dané zeměpisné oblasti očekával. Mikroklima hodně závisí na podmínkách panujících v dané oblasti a jejím okolí. Důležité pro tvorbu výrazně specifických mikroklimat jsou například utváření povrchu v oblasti, její nadmořská výška, hydrologické poměry, stav vegetace a tvar povrchu a rozsah a uspořádání vodních ploch v okolí. Příkladem velmi specifického mikroklimatu může být mikroklima Niagarského poloostrova, který těží z ochranného působení Niagarského rozhraní a je pod velkým vlivem Velkých jezer - což mu zaručuje vlhčí klima a mírné zimy, čímž se místní podmínky silně podobají spíše subtropům.\n"}
{"id": "129484", "url": "https://cs.wikipedia.org/wiki?curid=129484", "title": "Oirase", "text": "Oirase\n\nOirase (奥入瀬川; \"Oirase-gawa\") je japonská řeka, která protéká prefekturou Aomori. Je dlouhá 67 km a její povodí má rozlohu 820 km².\n\nOdvádí vodu z kalderového jezera Towada do Tichého oceánu.\n"}
{"id": "129488", "url": "https://cs.wikipedia.org/wiki?curid=129488", "title": "Katastrofa", "text": "Katastrofa\n\nKatastrofa (z řec. \"kata-strofé\", zvrat, převrat, zničení) je událost, která nastává v důsledku lidské nebo přírodní činnosti a ničivě postihuje přírodu nebo společnost.\n\nJedná se o nečekanou událost velkého rozsahu, která negativním způsobem pozměňuje předchozí stav prostředí. Podle definice Interpolu ji charakterizuje buď velký počet lidských obětí, nebo rozsah škod, který není možné zvládnout běžnými a místními prostředky. Mnoho lidí věří, že příchod katastrof je spojen s astronomickými událostmi či zásahy božstva, ale jejich propojení nebylo nikdy vědecky prokázáno. Předpokládá se, že katastrofa je výsledkem pouhých náhodných událostí, které na sebe navazují a zvyšují svůj dopad.\n\nPodle důsledků rozlišujeme katastrofy ekologické a katastrofy humanitární. (Tyto skupiny se ovšem mohou vzájemně prolínat.)\n\nEkologická katastrofa je stav, kdy se do ekosystému dostává cizorodá látka, která má devastující účinek na zdejší život. Může být vyprovokována chemickou látkou, invazivním druhem či změnou výchozích podmínek zásahem člověka (např. stavbou přehrady). Mezi nejznámější biologické katastrofy patří únik ropy do moře, která devastuje velká území pobřeží.\n\nHumanitární katastrofa nastává tehdy, když je ohrožen život, zdraví nebo bezpečnost velké skupiny lidí.\n\nPodle příčin rozlišujeme katastrofy přírodní a katastrofy antropogenní (způsobené člověkem).\n\nNěkteré přírodní procesy probíhají tak rychle a intenzivně, že způsobují velké materiální škody, ba po sobě zanechávají i oběti na životech. Tyto procesy souhrnně označujeme jako přírodní katastrofy, někdy také méně přesně jako živelní pohromy. Většinou jsou spojeny s uvolněním značného množství energie a s přesuny velkých objemů hmoty (vody, vzduchu, půdy apod.).\n\n\"Emergency Events Database\" (EM-DAT) definuje jako přírodní katastrofu událost, která splňuje aspoň jedno z těchto kritérií: \n\nHypernova je teoreticky předpokládaný typ supernovy (hvězdné exploze) vznikající kolapsem na konci životního cyklu výjimečně velké hvězdy. Existují teorie, že energie uvolněná relativně blízkou hypernovou by mohla být schopna vyhladit život na Zemi. Proud paprsků gama vydávaný hypernovou, i kdyby zasáhl Zemi na pouhých deset sekund, může zničit polovinu ochranné ozónové vrstvy v atmosféře.\n\nPo poškození ozónové vrstvy je ultrafialové záření ze Slunce schopno vyhubit většinu života na pevnině a blízko hladiny oceánů i jezer a přerušit potravní řetězec.\n\nImpakt mimozemského tělesa je srážka menšího tělesa s větším (planetou), kdy dojde k uvolnění značného množství energie v místě dopadu (vznikne kráter), tak i v okolí. Při dopadu vzniká rázová vlna, které je schopna ničit překážky do značné vzdálenosti. Vlivem exploze se také do atmosféry dostává značné množství pevných látek, které mohou způsobit globální klimatické změny v podobě tzv. nukleární zimy. Rozsah katastrofy je závislý na velikosti planetky a na místě dopadu. Při dopadu do oceánu dochází ke vzniku tsunami.\n\nSluneční erupce je časově krátký výron záření a plazmatu z hvězdy, který může zasáhnout směrem obíhající planetu. Přímý zásah sluneční erupcí by měl za následek zničení ozónové vrstvy, což by mělo za následek dopad smrtícího záření na zemský povrch a uhynutí většiny povrchových druhů. Slabší zásah by měl za následek vyřazení telekomunikačních družic a zničení elektrických rozvodů na povrchu planety.\n\nBlizard je silný, velmi studený vítr s rychlostí přes 55 km/h (15 m/s), který je doprovázen masivním sněžením. Jeho působením dochází k napadání až několika decimetrů sněhu, které znemožní pohyb po silnicích a tratích, zatěžují stromy, způsobují polomy a výpadky elektrické energie. Jejich výskyt je spojen s oblastmi Severní Ameriky. V Česku se v podobných případech hovoří spíše o sněhových bouřích.\n\nBouřka je soubor elektrických, optických a akustických jevů vznikajících mezi oblaky navzájem nebo mezi oblaky a zemí, během kterých dochází k silným srážkám, které mohou způsobit lokální záplavy. Druhé nebezpečí je spojeno s blesky, které mohou při kontaktu se zemí zapálit okolí a zapříčinit tak vznik požárů. Silná bouře se nazývá vichřice a je doprovázena silným větrem, který vyvrací stromy z kořenů, přetrhává elektrické vedení vlivem pádů stromů a odnáší střechy.\n\nKrupobití je zvláštní forma atmosférického úkazu, během kterého na zem dopadají ledová tělesa přibližně kulového tvaru, které poškozuje tělesa vlivem kinetické energie. Nejhorší dopady má krupobití na zemědělské oblasti s poli, kde jsou lámána stébla s obilím, která následně uhnívají. Škody jsou zpravidla pouze materiální.\n\nVlna veder je extrémní stav počasí, během kterého teploty dosahují vysoko nad průměr a mají za následek zdravotní komplikace u lidí a zvířat a zvětšení výparu v oblasti a vzniku sucha. Vlivem výparu dochází k vysoušení rostlin, které snadněji podléhají vzniku požárů, jež jsou častým doprovodným vlivem sucha. Mají hlavní dopad na zemědělskou činnost v oblasti a mohou způsobovat i hladomor.\n\nŽivé organismy jsou z větší části tvořeny vodou, kterou ke svému životu potřebují. Vlivem dočasných či dlouhodobých změn v klimatu, způsobených přírodními či lidskými zásahy, dochází k porušení přirozeného koloběhu vody, což má za následek odumírání organismů. Vlivem odumření rostlinstva v oblasti dochází k menšímu zadržování vody, což zmenšuje výpar a má za následek prohlubování sucha.\n\nTornádo je silně rotující vír (se zhruba vertikální osou), vyskytující se pod spodní základnou konvektivních bouří, který se během své existence alespoň jednou dotkne zemského povrchu a je dostatečně silný, aby na něm mohl způsobit hmotné škody. Po dotyku se zemí začíná tornádo postupovat ve směru proudících vzdušných mas a ničit vše v místě dotyku. Způsobuje značné materiální škody na budovách, které vlivem dekomprese okolí v oku tornáda explodují.\n\nHurikán je druh atmosférického úkazu, který je podobný bouřkám, ale s mnohem větší ničivou silou a větším množstvím srážek. Přináší do oblasti nebezpečí povodní a prudkého větru. Další nebezpečí představuje pro lodě, jelikož vytváří značné vlny.\n\nSilný mráz a chlad mohou vážně poškodit či přímo usmrtit lidi, dobytek či rostliny. Živé organismy jsou schopny přežívat nepříznivé tepelné podmínky jen do určité meze, které jsou vlastní pro každý druh. Při hodnotách vyšších či nižších dochází k poškození a úmrtí jedince.\n\nSesuv je geologický proces, během kterého se vlivem gravitačního působení dostává do pohybu horninový materiál, který klouže po spádnici do míst s nižší nadmořskou výškou. Během cesty smetává proud všechno, co mu stojí v cestě. Nejčastěji vznikají sesuvy v místech, kde je nestabilní podloží, které vlivem deště či mrazu dostává impuls k pohybu. Následky sesuvu jsou lokální, ale o to více zničující, jelikož naprosto devastují oblasti, kudy proud postupoval.\n\nSopečná erupce je projev vulkanické aktivity, během které dochází k vyvrhování pyroklastického materiálu do okolí. Může vzniknout mrak rychle se pohybujících plynů a úlomků, které postupují ze svahu a ničí vše před sebou. V druhém případě vyvrhuje vysoko do atmosféry prachové částice, které mohou zahalit částečně celou planetu a snížit teplotu na planetě a v extrémním případě přivodit až novou dobu ledovou.\n\nLavina je náhlý sesun sněhové pokrývky vlivem gravitačního působení z horních částí hory do údolí. Během cesty působí tlakem na předměty, které stojí v její cestě, a náhlým náporem je ničí či přesouvá. Jedná se většinou o sezónní katastrofu, které se dá předcházet preventivním odstřelem či pravidelným sledováním oblasti.\n\nV krasových oblastech vlivem erozivní činnosti vody vznikají různé podzemní prostory, které se vlivem další eroze a gravitace mohou propadnout. Lidem a objektům, kteří se nacházejí v těchto oblastech, hrozí nebezpečí. Propad může dosahovat řádově až několika metrů a může zcela zničit budovu.\n\nZemětřesení je katastrofa způsobená pohybem tektonických desek v zemské kůře. Vzniká pod povrchem a na jeho povrchu se projevuje třesením, smršťováním a roztahováním. Vlivem jeho působení jsou zasaženy rozsáhlé oblasti a má často zničující účinky. Jeho předpovídání je se současným stupněm techniky nemožné. Vyskytuje se v oblastech tektonicky aktivních a měří se pomocí stupnic, které srovnávají účinky na zastavěné oblasti.\n\nTsunami je jedna nebo několik po sobě jdoucích vln na hladině moře, které vznikají při silném zemětřesení pod hladinou moře, podmořském sesuvu nebo dopadu meteoritu do moře nebo jeho blízkosti. Způsobuje vlny, které mohou dosahovat výše až 200 metrů a zaplavovat rozsáhlé přímořské oblasti, kde způsobují obrovské materiální škody a oběti na životech. V současnosti neexistuje spolehlivá obrana a snaha o zmenšení škod je prováděna pomocí systému časné výstrahy.\n\nLahar je proud bahna nebo vody s velkým podílem pevných částic, který vzniká např. při sopečném výbuchu, který roztaví led v oblasti sopky. Lahar postupuje podobně jako povodeň a zanechává velké množství sedimentů.\n\nEpidemie je označení pro masivní rozšíření určité nemoci na populaci, která ale nemusí být smrtelná. Některé epidemie se objevují opětovně v určitých časových rytmech, které jsou spojovány se změnou počasí, mutací viru anebo vymřením rezistentní populace. Během historie bylo lidstvo několikrát zasaženo epidemiemi moru a chřipky. V současnosti je to epidemie AIDS.\n\nHladomor vzniká vlivem nedostatku přirozené potravy v okolí a jeho důsledkem je strádání a vznik podvýživy. V extrémním případě se začne projevovat nemocemi z podvýživy a následným celkovým oslabením organismu vedoucím ke smrti jedince či celého společenstva. Hladomor může být zapříčiněn suchem, válkou atd., a jedná se tedy o následnou katastrofu, které předcházela jiná.\n\nPřemnožení žravých kobylek je cyklickým problémem suchých oblastí převážně afrického kontinentu, kde se vlivem klimatických podmínek přemnoží druh sarančí, jež pak vytvářejí obrovská mračna jedinců, kteří na své cestě požírají téměř veškerou vegetaci. Jejich dopad je převážně na zemědělských objektech, jako jsou pole. Vlivem náletu kobylek pak dochází k neúrodě, což vede ke vzniku hladomoru, respektive podněcuje vznik válečných konfliktů a migrace populace.\n\nPovodeň je způsobena nadbytkem vody v určitém prostředí, způsobeným nejčastěji deštěm, ale může nastat také například proražením hráze a vylitím řeky z koryta. Dochází k zaplavení rozsáhlých oblastí. Během povodně dochází k umírání živočichů, kteří nemají možnost uniknout ze zasažené oblasti, a při dlouhodobějším zaplavení oblastí umírají i rostliny, které nemohou přijímat kyslík, či dochází k uhnívání jejich kořenů.\n\nLesní požáry jsou jednou z nejčastějších přírodních katastrof, které každoročně poničí velké oblasti. Přírodně je zapříčiněn blesky, ale většinou se jedná o důsledek lidské lehkovážnosti anebo záměru. V některých regionech ale vznikají často vlivem vysokých teplot (tzv. samovolné vznícení). Jestliže je oheň dostatečně rozsáhlý a silný, přeměňuje počasí a mění vzdušné proudy v oblasti. Na druhou stranu existují oblasti, které jsou přímo závislé na vzniku požáru, aby se mohly dále obnovovat.\n\nJe událost, během které dochází k jaderné události či výbuchu a následnému úniku radioaktivních látek do okolí, čímž vzniká radiační zamoření. Zasažené prostředí je vystaveno radioaktivnímu záření, což se projevuje poškozováním genetické informace, rakovinným bujením, které vede až k zániku jedince (i ve větším množství). Mezi nejohroženější oblasti patří okolí jaderných elektráren a místa, kde explodovala jaderná zbraň. Zamořená oblast se dá částečně dekontaminovat důkladným očištěním. Mezi nejznámější zamořené zóny patří okolí Černobylské elektrárny. Jaderná katastrofa je nejčastěji spojována s jadernými elektrárnami, ale mohla by se týkat i výbuchu atomové bomby, například při teroristickém útoku.\n\nJe stav, kdy do prostředí unikne nebezpečná chemická látka, která zamořuje okolí, čímž poškozuje místní ekosystém. Mezi nejznámější chemické katastrofy patří úniky chemických látek z chemiček v podobě jedovatého mraku, který postupuje krajinou a zamořuje zasaženou oblast (např. Seveso, Bhópál). Dalším mohou být požáry nebezpečných látek (hořící vrty) či únik látek do řeky (např. únik kyanidů a těžkých kovů ze zlatého dolu v rumunském Baia Mare) či kontaminace podzemních vod atd. Jejich likvidace se dá ve výjimečných případech provádět chemickou reakcí, která se nazývá neutralizace (při úniku kyseliny nebo louhu).\n\nDopravní nehoda je událost, během které dochází k poškození dopravního stroje nebo zranění osob. Rozlišujeme letecké neštěstí, autonehodu, železniční neštěstí, potopení lodi atd. V závislosti na prostředku jsou rozdílné následné škody na majetku, přírodě či na lidských obětech. Mezi nejtragičtější nehody co do počtu obětí patří letecká neštěstí. Nejčastějším druhem nehody s nejvíce mrtvými jsou ale autonehody.\n\nLetecká nehoda je událost v letecké dopravě, během které dochází k poškození leteckého stroje. Neštěstí má většinou za následek velký počet mrtvých, jelikož zřícení letadla z velké výšky má šanci přežít jen málokdo.\n\nKosmická nehoda je neštěstí, které se stane v kosmickém sektoru, a to při kosmickém letu nebo při jeho přípravě. V obecném pojetí se tak označuje každá katastrofa, která s tímto sektorem souvisí. Mezi nejznámější kosmické katastrofy patří poškození Apolla 13, exploze Challengeru a shoření Columbie při průletu atmosférou. V samotném kosmickém prostoru zemřeli tři lidé (při letu Sojuz 11), všechny další tragédie se odehrály buď přímo na Zemi (při přípravách), nebo v atmosféře Země (při startu či přistání).\n\nVálka je konflikt mezi relativně velkými skupinami lidí, kteří v boji používají fyzické násilí a zbraně. Během ozbrojeného konfliktu dochází k narušení normálního života, v bojové zóně je zničena infrastruktura, dochází k zabíjení lidí a k rozboření tradičního způsobu získávání obživy. Vzniká prostor pro chudobu, hlad a případný hladomor, souhrnně označované jako humanitární katastrofa. V extrémním případě může dojít k cílenému vyvražďování skupin obyvatelstva, v takovém případě se mluví o genocidě. Vlivem nasazování různých druhů zbraní (kobercové bombardování, jaderná zbraň, Agent Orange) dochází ke vzniku ekologické katastrofy.\n\nTerorismus je násilné jednání, kterým se určitá skupina snaží prosadit své názory silou, zastrašováním a násilím. Projevuje se nejčastěji útoky na civilní cíle se záměrem co nejvíce vyděsit obyvatelstvo a způsobit co největší škody. Častým cílem teroristických útoků se stávají letadla, jelikož jejich únos se snadno stane předmětem televizního vysílání a dostane se mu značné medializace. Nejničivější teroristický útok v historii byl útok na World Trade Center v USA 11. září 2001.\n\nŽhářství je úmyslné založení požáru. Takové jednání je klasifikováno jako trestný čin. Motivem k tomuto jednání může být například pojistný podvod nebo snaha zahladit pomocí požáru stopy po trestné činnosti nebo duševní nemoc.\n\nVýpadek dodávky elektřiny má citelné následky pro vyspělou civilizaci, jež je závislá na pravidelné dodávce elektrické energie. Vlivem vnějších událostí, jako jsou např. přerušení vedení, elektromagnetický impuls, havárie elektrárny, dojde k zastavení pravidelné dodávky energie. To vede k nefunkčnosti základních služeb, jako jsou řízení dopravy, osvětlení, provoz výtahů a většiny elektrospotřebičů atd. Následkem může být rabování a při dlouhodobějším dopadu na společnost i občanské nepokoje.\n\nVážné důsledky mohou mít také výpadky telefonních a datových sítí. Ty mohou být důsledkem výpadku energie nebo mohou mít vlastní příčiny (kybernetický útok, softwarová chyba, přetížení).\n\n\n\n"}
{"id": "129489", "url": "https://cs.wikipedia.org/wiki?curid=129489", "title": "Vydra (řeka)", "text": "Vydra (řeka)\n\nVydra je šumavská řeka, jejímž soutokem s Křemelnou vzniká řeka Otava. Celková délka Vydry (včetně zdrojnic) po soutok s Křemelnou je 23,1 km, plocha povodí je 146,2 km² a průměrný roční průtok nad soutokem činí 4,13 m³/s.\n\nNa horním toku (od pramene) je nazývána Luzenský potok, po soutoku s Březnickým potokem vzniká Modravský potok. Ten teče severním směrem až k soutoku s Roklanským potokem a Filipohuťským potokem nedaleko osady Modrava. Od soutoku nese řeka název Vydra.\n\nCelý tok řeky, která dostala svůj název podle výskytu vydry říční, se nachází v Národním parku Šumava.\n\nZa hlavní zdrojnici Vydry (a tudíž i Otavy) je považován Modravský potok (a jeho přítok Luzenský potok), který pramení na státní hranici s Německem na severozápadním svahu Luzného, na zrašeliněném povrchu Hraniční slati v nadmořské výšce 1215 m.\n\nOd pramenné oblasti protéká širokým, mělkým údolím, pod Březníkem se údolí náhle zužuje a jeho svahy jsou značně příkré – toto zúžení se pozvolna k severu otevírá a řeka vtéká do kotliny u Modravy. Za modravskou kotlinou se vyderské údolí opět zužuje. Změny údolního profilu sledují také změny sklonu. Mezi Březníkem a Modravou má řeka sklon asi 4 ‰ a mezi Modravou a Antýglem 17,8 ‰. Od Antýglu se sklon Vydry ještě zvětšuje, její údolí zvané v těchto místech Povydří (\"\") se zařezává hlouběji a jeho svahy se stávají příkřejšími. Koryto je zaneseno žulovými balvany vznikajícími silným rozpadem žul masívu Vydry. Nad Turnerovou chatou tvoří Vydra ostrý zákrut z původního směru jih–sever, z něhož se náhle obrací kolmo na východ a pak se stáčí do směru jihovýchod–severozápad, který zachovává až ke Kramlovu Mlýnu, kde se vrací do původního směru. Na říčním úseku dlouhém 1,8 km mezi bývalou Hálkovou chatou a cestou od Buchingrova Dvora má Vydra sklon 55,6 ‰. Žulové balvany zde mají velikost 3–5 m a řeka přes ně stéká prudkými peřejemi. V migmatitovém korytu jsou četné evorzní tvary. Na dalším úseku až k ústí Křemelné se sklon o něco zmenšuje a údolí se stále více otevírá, ale také i prohlubuje.\n\nZ přítoků horního toku Vydry (nad Modravou) zaslouží pozornost pravostranný 5,0 km dlouhý Ptačí potok, stékající ze severních svahů Malé Mokrůvky (1330 m) a Mrtvého vrchu (1254 m) a 4,1 km dlouhý Černohorský potok, pramenící v Černohorském močálu mezi Čertovým vrchem (1244 m) a Černou horou (1315 m). U Modravy ústí 4,5 km dlouhý Filipohuťský potok, který odvádí vody z Tetřevské slati. Průměrný sklon těchto tří toků je kolem 40 ‰. V Modravě ve výšce 979 m n. m. přijímá Vydra z levé strany svůj největší přítok – Roklanský (starší název Mlýnský) potok, dlouhý 13,9 km. Asi 2 km pod Modravou z Vydry odbočuje Vchynicko-tetovský plavební kanál. Pod Antýglem přitéká zprava 9,1 km dlouhý Hamerský potok pramenící v Mezilesní slati. U Turnéřské chaty ústí pravostranné přítoky Popelný potok (Povodňový, 3,1 km) a Zhůřský potok (3,6 km) – oba pramení na svazích Břemena (1156 m). Dalším pravostranným přítokem je krátký Luční potok (1,9 km). Posledním větším přítokem Vydry je zleva přitékající Hrádecký potok (7,2 km), který pramení na severovýchodních svazích Oblíku (1225 m) a propustí protéká přes Vchynicko-tetovský plavební kanál – stejně jako jeho největší přítok, levostranný Studený potok (3,9 km).\nLevostranné přítoky Vydry mají obecně menší sklon, zatímco pravostranné přítoky jsou většinou prudké a krátké.\n\n"}
{"id": "129494", "url": "https://cs.wikipedia.org/wiki?curid=129494", "title": "Grand Prix USA 2000", "text": "Grand Prix USA 2000\n\nGrand Prix USA (XXIX. SAP United States Grand Prix ) byla 15. závodem sezóny 2000, který se konal 24. září 2000 na okruhu Indianapolis. V závodě zvítězil, Michael Schumacher na voze Ferrari. Rubens Barrichello zajistil druhým místem pro Ferrari double.\n\nFormule 1 se do USA vrátila po devíti letech, tentokrát na okruh Indianapolis Motor Speedway, na kterém se první závod uskutečnil již v červnu 1909, tehdy šlo ovšem o závod horkovzdušných balonů. První automobilový závod se tu konal o dva měsíce později, jako povrch byl použit drcený kámen zalitý v dehtu. To se ukázalo jako velmi nebezpečné řešení, proto došlo hned následující rok k přestavbě a místo kamenného povrchu byly použity cihly. Na vydláždění celého okruhu bylo zapotřebí 3,2 milionu cihel. První závod na 500 mil se tu uskutečnil v roce 1911. Každoročně hostí okruh dva slavné závody; 500 mil v Indianapolis a Allstate 400 at The Brickyard. Od roku 2000 přibyla Grand Prix USA vozů Formule 1.\n\nEddie Irvine přirovnal okruh k mixu Monzy a Hungaroringu. Vnitřní část, která vznikla uprostřed oválu, je velmi pomalá, pomalejší než Hungaroring, ta pak navazuje na vysokorychlostní ovál s klopenými zatáčkami. Cílem bylo najít kompromis v nastavení pro pomalé technické pasáže a rychlé úseky. Většina týmů zvládla nastavení vozů bez větších problémů, výjimku tvořil jen Benetton a Jaguar. V boji o přední pozice zůstalo vše beze změn o pole positions se přetahovali jezdci Ferrari a McLarenu. Kvalifikace se však změnila v taktickou bitvu o čistou stopu, proto jsme byli svědky jak Mika Häkkinen bez větších problémů přenechal druhou pozici stájovému kolegovi Coulthardovi, protože start ze třetí pozice byl daleko výhodnější. Pole position si zajistil Schumacher na Ferrari před Davidem Coulthardem, třetí startoval Mika Häkkinen a čtvrtý Rubens Barrichello. O další pozice svedly boj vozy Jordan a Williams, nakonec se mohl radovat Eddie Jordan, jehož vůz řízený Jarno Trullim porazil Williams Jensona Buttona a druhý Jordan si zajistil hned následující místo. V týmu Williams zastínil mladý Brit Jenson Button stájového kolegu Ralfa Schumachera, kterému místní trať nesedla a startoval až z desáté pozice.\n\nVelká pozornost se soustředila na to, jak si s tratí poradí Jacques Villeneuve, vítěz závodu na 500 mil. Jeho snaha nakonec stačila až na 8. místo. Jeho kolega z týmu BAR Ricardo Zonta startoval z 12 pozice. Devátá pozice na startovním roštu patřila asi největšímu překvapení - po bezchybné jízdě si ji zajistil Pedro Diniz s vozem Sauber. Se stejným vozem se Mika Salo kvalifikoval na 14. pozici, navíc si stěžoval na nastavení vozu, kdy bylo prakticky nemožné nalézt rovnováhu mezi odlišnými úseky tratě. Benetton s nastavením vozu bojoval prakticky po celý závodní víkend, a tak bylo 11. místo Wurze a 15. Fisichella, určitým zklamáním.\n\nObavy pořadatelů, že v USA nebude o závody formule 1 zájem, se nepotvrdily. Tribuny na oválu se naplnily několika typy fanoušků, těmi, kteří znali legendy z let minulých (naposledy se v USA jelo v roce 1991), a těmi kteří přišli srovnávat F1 s IRL nebo Cart.\n\nZačátek deštivého závodu byl dost neobvyklý. Startér nechal červená světla svítit nečekaně déle než je zvykem. Vůz Michaela Schumacher se mírně pohnul a David Coulthard nedokázal udržet nervy v klidu a odstartoval na hranici regulí. Elegantní vlnkou se dostal před Schumacher a do první zatáčky vjížděli téměř současně, ale Britovi to vyšlo mnohem lépe a ujal se vedení. Start se vůbec nepovedl Frentzenovi, přes kterého šel jak Villeneuve, tak Ralf Schumacher. Nejtěsnější souboj sváděli v prvním kole Jarno Trulli a mnohem rychleji jedoucí Jenson Button. Na konci cílové rovinky se Button pokusil Trulliho předjet, namísto toho do sebe lehce ťukli a oba se dostali mimo trať. Oba museli zajet do boxu a poté, co se vrátili na trať, byli na samém chvostu startovního pole. Situace v čele závodu se stabilizovala, vedl Coulthard (jehož předčasný start však prošetřovali komisaři) před Schumacherem a Häkkinenem.\n\nMezitím komisaři rozhodli o Coulthrdově provinění a Britovo počínání bylo ohodnoceno penalizací „stop&go“. Zatímco si David odpykával trest v boxu, začala trať osychat a nastalo hromadné přezouvání. Tato taktika vyšla nejlépe Frentzenovi a Dinizovi, kteří se dostali hned za Schumachera. Naopak vůbec to nezvládl Coulthard, který se propadl až na 16. místo, kde zůstal několik kol za pomalým Genem na Minardi. Strategie Ferrari byla nechat Schumachera co nejdéle na trati s mokrými pneumatikami a to se skutečně osvědčilo. Mika Häkkinen zajel pro pneumatiky v 7. kole a vrátil se za Mazzacanem jezdícím na čtvrtém místě. Schumacher se Häkkinenovi, jehož brzdil pomalu jedoucí Minardi, každým kolem vzdaloval. Poté co Mazzacane zajel do boxu, měl Mika cestu volnou a zahájil stíhací jízdu. Mika byl již čtyři sekundy za Ferrari, když mu explodoval motor. Schumacher se tak ocitl bez vážnější konkurence a ke konci závodu pomalu ztrácel koncentraci a udělal hodiny, což se naštěstí obešlo bez poškození vozu. Schumacher později na tiskové konferenci přiznal, že se přestal soustředit a až rozhořčený hlas Rosse Brawna v týmovém rádiu jej přinutil znovu se plně koncentrovat na závod. Rubens Barrichello byl zaměstnaný poněkud více. Ze čtvrtého místa z prvních kol klesl na patnácté místo a zrychlit dokázal až postupným ubýváním paliva. V závěrečných kolech se dostal před Frentzena na druhé místo. Frentzen byl s třetím místem spokojený, zvláště po nepovedeném začátku. Pro tým BAR bylo čtvrté místo Villeneuvea a šesté Zonty důvodem k oslavě a zároveň vzkazem soupeřům, že se s nimi musí počítat. Sedmé místo získal Eddie Irvine s vozem Jaguar, ale hrdinou dne byl u Jaguaru Johnny Herbert, který se jako jediný pustil do závodu na suchých pneumatikách a z posledního místa, kam se po startu propadl, se dokázal prodrat až na 5. místo ve 26. kole. Po zastávce v boxech se mu již tak nedařilo.\n\n\n David Coulthard - McLaren MP4/15- 1'14\"711\n\n Michael Schumacher - Ferrari- 1'14.266\n\n\n\n"}
{"id": "129495", "url": "https://cs.wikipedia.org/wiki?curid=129495", "title": "Bér", "text": "Bér\n\nBér (\"Setaria\") je rod trav, tedy z čeledi lipnicovitých (\"Poaceae\"). Jedná se o jednoleté nebo vytrvalé byliny. Jsou trsnaté nebo výběžkaté, či s oddenky nebo poléhavé. Stébla dorůstají výšek zpravidla 10-320 cm. Čepele listů jsou převážně ploché nebo skládané. Na vnější straně báze čepele listu se místo jazýčku nachází věneček chlupů, vzácněji drobný jazýček vyvinut. Květy jsou v kláscích, které tvoří lichoklas nebo latu, která je rozložitá nebo stažená do klasovitého, vejčitého či nepravidelného tvaru. Klásky vyrůstají v paždí neopadavých štětin. Klásky jsou zpředu dozadu smáčklé, zpravidla 2-květé, ale dolní květ je sterilní či samčí. Na bázi klásku jsou 2 plevy, které jsou většinou nestejné, bez osin. Pluchy jsou bez osin, zašpičatělé. Plušky jsou bez osin, dvoužilné. Plodem je obilka, která je okoralá. Je známo asi 110 druhů, které jsou rozšířeny v tropech, subtropech a teplejších částech mírného pásu, místy i adventivní výskyt.\n\nV České republice můžeme potkat 6 druhů z rodu bér (\"Setaria\"). Všechny druhy rostou zpravidla mimo les, jako polní plevel nebo na ruderálních místech, podél železnice či v městské zástavbě. Rostou hlavně v teplejších oblastech, od nížin po střední polohy. Běžným druhem je bér sivý (\"Setaria pumila\", syn.: \"Setaria glauca\" auct.). Drobnější klásky má bér zelený (\"Setaria viridis\"), který je také běžným druhem. Bér přeslenitý (\"Setaria verticillata\") má na rozdíl od předchozích druhů lichoklas přetrhovaný a zespodu nahoru silně drsný. Bér ohnutý (\"Setaria faberi\") roste vzácně v Polabí, jinde zavlékán jen výjimečně. Bér klamný (\"Setaria gussonei\", syn.: \"Setaria decipiens\" Schimper) je snad ustáleným křížencem mezi bérem přeslenitým a bérem zeleným (\"Setaria verticillata\" × \"S. viridis\"). Zvláště v posledních letech je nacházen na jihovýchodní Moravě. Bér italský (\"Setaria italica\") je pěstovaná obilnina, nyní používána jako krmivo pro ptáky. Občas zplaňuje. K tomuto druhu patří plodiny čumíza a mohár.\n\n\n \n"}
{"id": "129497", "url": "https://cs.wikipedia.org/wiki?curid=129497", "title": "Malpy", "text": "Malpy\n\nMalpy jsou podčeledí nevelkých opic z čeledi ploskonosých opic malpovitých (Cebidae). Zahrnuje devět žijících druhů nejasné taxonomie, které jsou rozděleny do dvou rodů: do rodu \"Sapajus\", jenž byl vytvořen roku 2011 pro skupinu \"C. apella\" a do rodu \"Cebus\", kam jsou řazeny zbylé opice. Tyto dva rody se od sebe oddělily před asi 6,2 miliony lety, pravděpodobně vytvořením Amazonky, která vytvořila přírodní bariéru mezi těmito populacemi. Rod \"Sapajus\" se od rodu \"Cebus\" odlišuje například kratšími končetinami, korunou chlupů na hlavě a přítomností vousů u samců.\n\n\n"}
{"id": "129505", "url": "https://cs.wikipedia.org/wiki?curid=129505", "title": "Oravský hrad", "text": "Oravský hrad\n\nOravský hrad je hrad na Slovensku v obci Oravský Podzámok. Je to výrazná dominanta oravského regionu, patří mezi nejvýznamnější památky hradního stavitelství na území Slovenska. Hrad chráněný jako národní kulturní památka je zpřístupněn veřejnosti denně od května do března.\n\nOravské hradné bradlo (součást Oravské vrchoviny), na kterém se nad hladinou řeky Oravy a nad obcí Oravský Podzámok vypíná Oravský hrad, byl odedávna opevněným hradištěm, chráněným od severu skalním masivem a od jihu půlkruhovým zemním valem. Nejvyšší část hradu je ve výšce 112 metrů nad hladinou řeky Orava.\n\nHradní vyvýšenina byla osídlena již v pravěku.\n\nV polovině 13. století zde postavili pravděpodobně na místě dřevěného hrádku zděný hrad, který je poprvé písemně zmiňován v roce 1267, když ho král Béla IV. převzal od Mika Balašy výměnou za Žilinu, Varín a Sučany a stal se královským majetkem. V roce 1298 hrad patřil k území Matúše Čáka Trenčanského, po něm se dostal do rukou magistra Donče, v 14. století panovníka Karla Roberta, později dalších významných šlechticů, například komorního hraběte Leopolda, Stibora ze Stibořic a jiných. Od roku 1441 byl kastelánem hradu Peter Komorovský, který ho nejen ubránil proti husitům, ale šikovnou politikou a vyjednáváním se nakonec stal i županem Oravy, což se projevilo i opravou a opevněním hradu. V 15. století se hrad stal majetkem panovníka Matyáše Korvína, který provedl řadu opatření pro bezpečnost hradu a samotného území Oravy. V roce 1534 získal hrad i s hodností župana Ján z Dubovca. Po jeho smrti spravoval hrad Václav Sedlnický, od roku 1556 František I. Turzo, který ho získal koupí za 18 338 zlatých do dlouhodobého nájmu, dokud mu královský dvůr nevrátí vynaložené náklady. Později hrad vlastnil jeho syn Juraj VII. Turzo, který ho v roce 1606 získal už do trvalého a dědičného vlastnictví po meči i přeslici. Juraj Turzo měl jednoho syna Imricha a sedm dcer.\n\nSmrtí Imricha Turza vymřel rod po meči. Jelikož Juraj Turzo si nepřál, aby jeho majetky byly rozděleny, po smrti jediného mužského potomka, stanovil ve své závěti princip nedělitelnosti majetků, pouze výnosů z nich. V roce 1626 se na hradě Lietava sešlo sedm dcer Juraje Turza a založily tzv. Oravský komposesorát – spoluvlastnictví (Oravské hradní panství), které mělo vždy voleného jednoho komposesoráta – ředitele, který spravoval tyto majetky. V rozpětí let 1556–1621 dali Turzové hrad postupně přestavět a opevnit.\n\nHrad vznikl na strategicky důležitém místě uhersko-polské cesty (dříve také důležité jantarové stezky) v blízkosti celní stanice v Tvrdošíně a od roku 1370 byl župním hradem. Komplex budov horního, středního a dolního hradu, zabírající tři výškové terasy hradní skály, stavěli postupně od poloviny 13. až do začátku 17. století. Nejstarší částí byl palác na horním hradě, zabezpečený opevněním v oblasti dnešního středního hradu. K velkým stavebním úpravám došlo na konci 15. a na začátku 16. století, když byl postaven obytný palác ve středním hradě, zesílený po bocích kruhovými baštami. Tehdy se současně stavěla a zesilovala opevnění v prostorách dolního hradu.\n\nDalší stavební činnost obnovili v druhé polovině 16. století Turzové rekonstrukcí zpustlého horního hradu a stavbou tzv. Turzova paláce, dobudovaného k západní baště středního hradu. Výsledkem stavební činnosti na počátku 17. století byla stavba paláce a přestavba opevnění v dolním hradě, čímž dostal celý hradní komplex svoji dnešní podobu. Na Oravském hradě vládl rušný vojenský i společenský život, zejména v středověku, když byli jeho vlastníky Peter Komorovský a Jánoš Korvín, ale i za dob Turzů (1550–1621), po jejichž vymření (1621) se stal sídlem tzv. oravského komposesorátu. V době stavovských nepokojů v druhé polovině 17. století se ho na čas v roce 1672 zmocnili selští povstalci pod vedením Gašpara Piky. Během povstání Františka II. Rákocziho hrad v roce 1703 dobyli povstalci pod velením Alexandra Károlyho. O pár měsíců později hrad obléhala císařská vojska a to až do roku 1709 kdy se posádka hradu vzdala.\n\nV roce 1800 vypukl na hradě požár pravděpodobně tak, že z komína vyskočila jiskra, zapálila střechu a odtud se rozšířil požár na celý hrad. Částečné záchranné práce prováděl František Zič a v letech 1906–1912 zrestauroval střední část Jozef Pálfi. Opravné a rekonstrukční práce se dělaly na hradě i na přelomu 19. a 20. století. Během druhé světové války použila německá vojska hrad jako dělostřeleckou pozorovatelnu. Po tom, co na budovu vypálili sovětští dělostřelci salvu z raketometů kaťuša, se Němci na štěstí pro hrad stáhli a před Rudou armádou utekli. K velkorysé obnově celého hradu se přistoupilo až v letech 1953–1968 (projekt K. Chudomelka a K. Chudomelková, Stavoprojekt Bratislava, 1955), po jejímž dokončení se stal důstojným sídlem Oravského muzea.\n\nOravský hrad se člení na horní, střední a dolní hrad.\n\nV prostorách Oravského hradu se v současnosti nacházejí expozice Oravského muzea P. O. Hviezdoslava – historická, etnografická a přírodovědná. Nejvýznamnějším exponátem historické expozice je samotný hradní komplex se svými exteriéry a interiéry, které prezentují způsob a styl bydlení v minulosti.\n\nEtnografická expozice obnovená v roce 2007 prezentuje materiální a duchovní kulturu regionu Oravy. Kompozičně je zaměřena na tradiční zaměstnání lidu – salašnictví, ale i na dokumentaci běžného života. Přírodovědná expozice, též obnovená v roce 2007, je zaměřena na prezentaci charakteristických prvků a zvláštností přírodního prostředí Oravy, které prezentuje formou textů, fotografií a dioram ve vitrínách.\n\n\n\n\n"}
{"id": "129512", "url": "https://cs.wikipedia.org/wiki?curid=129512", "title": "Vousatka", "text": "Vousatka\n\nVousatka (\"Bothriochloa\") je rod trav, tedy z čeledi lipnicovitých (\"Poaceae\"). Jedná se o vytrvalé byliny. Jsou trsnaté nebo výběžkaté, či s oddenky nebo poléhavé. Stébla dorůstají výšek zpravidla 15–200 cm. Čepele listů jsou zpravidla ploché, na vnější straně listu se při bázi čepele nachází jazýček. Květy jsou v kláscích, které tvoří klasy, zpravidla několik klasů, které jsou prstovitě rozprostřené, vzácně se klas znovu větví a vzniká tak lata. Vřeteno klasů často chlupaté. Některé klásky jsou čistě samčí nebo sterilní, jiné jsou oboupohlavné. Klásky jsou ve dvojicích, kdy stopkatý klásek je sterilní a přisedlý oboupohlavný. Oboupohlavné klásky jsou zpředu dozadu smáčklé, dvoukvěté (dolní květ je sterilní). Na bázi klásku jsou 2 plevy, které přibližně stejné, bez osin, zašpičatělé. Pluchy oboupohlavných klásků jsou osinaté, osina delší než plucha, kolénkatá. Pluchy sterilních a samčích klásků jsou bez osin. Plušky chybí nebo jsou velmi zakrnělé, bezžilné. Plodem je obilka. Je známo asi 35 druhů, které jsou rozšířeny převážně teplejších částech světa, místy i adventivně.\n\nNěkdy jsou druhy rodu \"Bothriochloa\" řazeny do rodu \"Dichanthium\" Willem.\n\nV České republice můžeme potkat pouze 1 druh z rodu vousatka (\"Bothriochloa\"). Je to vousatka prstnatá (\"Bothriochloa ischaemum\", syn.: \"Dichanthium ischaemum\" (L.) Roberty), která roste v teplých částech ČR na suchých stráních, stepních lysinách a na mezích.\n\nKvětena ČR: 8. nebo 9. díl\n\n\n \n"}
{"id": "129516", "url": "https://cs.wikipedia.org/wiki?curid=129516", "title": "Bažina", "text": "Bažina\n\nBažina (močál, slať, mokřina) je území prosycené vodou, na kterém rostou charakteristické rostliny (tzv. bahenní rostliny) a žijí také specifičtí živočichové. Je to zvláštní druh sladkovodního mokřadu, který představují habitaty s vyšším obsahem zvodněných rašelinných částic.\n\nOttův slovník naučný definuje bažiny jako (zkráceno a zjednodušeno) místa, na nichž se shromažďuje voda, která nemá dostatečný odtok nebo se nedostatečně odpařuje. Voda je promísena kořínky a jinými rostlinnými částmi, takže vytváří zdánlivě souvislou vrstvu, po které však nelze chodit ani plout na lodi. Bažiny mohou přecházet v močály, jinými slovy rašeliniště nebo slatiny.\n\nCharakteristickým znakem bažin je pomalá průtočnost vody, která je často ještě více zpomalována rostoucí vegetací. Vznikají na plochých oblastech, kde je spádová křivka vodních toků velmi malá až skoro žádná.\n\n\n\n"}
{"id": "129517", "url": "https://cs.wikipedia.org/wiki?curid=129517", "title": "Shromáždění hlav států Africké unie", "text": "Shromáždění hlav států Africké unie\n\nShromáždění hlav států Africké unie je nejvyšším orgánem Africké unie. Sdružuje hlavy států a vlád členských zemí a schází se jednou ročně. Usnesení se přijímají aspoň dvoutřetinovou většinu hlasů.\n\nShromáždění má 9 základních úkolů:\n"}
{"id": "129518", "url": "https://cs.wikipedia.org/wiki?curid=129518", "title": "Vlajka Africké unie", "text": "Vlajka Africké unie\n\nSoučasná vlajka Africké unie byla přijata na 14. setkání v Addis Abebě 31. ledna 2010. \n\nBěhem 8. setkání Africké unie v Addis Abebě 29. a 30. ledna 2007 vyhlásili soutěž o novou vlajku Africké unie. Podmínkou bylo zelené pozadí symbolizující naději a hvězdy reprezentující členy unie.\n\nKomise Africké unie dostala 106 návrhů z 19 afrických států a 2 z africké diaspory. Vítězný návrh vybírala odborná komise.\n\nVlajka na zeleném podkladu je umístěn kruh 53 zlatých hvězd, reprezentujících členské státy. Uvnitř kruhu je bílý kruh s 53 paprsky který je zastíněn reliéfem Afriky ve stejné barvě jako pozadí.\n\nPředchozí vlajka Africké unie byla složena ze dvou zelených vodorovných pruhů na horním a dolním okraji, dvou užších okrových („zlatých“) pruhů a středního bílého pásu nesoucího znak Africké unie. \n\nBarvy na vlajce symbolizují:\n"}
{"id": "129523", "url": "https://cs.wikipedia.org/wiki?curid=129523", "title": "Okurka setá", "text": "Okurka setá\n\nOkurka setá (\"Cucumis sativus\") je rostlina z čeledi tykvovité. Pochází z vlhkých a teplých krajů Indie a Číny. Její tmavě zelený plod je nazýván okurka. Mezi základní druhy okurky patří okurka polní a okurka salátová. Okurky polní jsou s oblibou nakládány do sladkokyselého nálevu. Okurka má žlutozelený květ.\n\nZe 100 g okurky získá lidské tělo 8 mg vitamínu C. Okurky jsou také bohaté na minerální látky, jinak z 90-96% obsahují vodu.\n\nJejich kladem je, že obsahují značné množství draslíku, takže dokáží zcela přirozeným způsobem odvodňovat organismus. Jsou velmi vhodnou zeleninou pro osoby trpící dnou nebo revmatismem. Dobře působí na krevní oběh. Navíc okurky jsou nízkoenergetické, což lze využít při léčbě obezity.\n\nNejsou vhodné při nemocech ledvin, žaludku, srdce a cév.\n\nNejčastější úpravou je zavaření ve slaném nebo sladkokyselém nálevu. Mezi další časté použití patří okurkový salát. Lze je však i upravovat tepelně, získáme tak rychlý, chutný a lehký letní pokrm.\n\nDále se okurky využívají také v kosmetice jako součást pleťových masek.\n\nV roce 2007 bylo celosvětově vypěstováno asi 44 milionů tun okurek. Rozdělení produkce podle států:\nV rámci EU jsou největšími pěstiteli Španělsko a Polsko, obě země s produkcí 0,51 milionů tun, následované Nizozemskem s 0,43 mil. tun. V Německu bylo v roce 2007 vypěstováno asi 0,24 milionů tun, v Rakousku asi 38 000 t a ve Švýcarsku „pouze“ 8400 tun okurek.\n\nV roce 2012 bylo v České republice vypěstováno 7175 tun okurek.\n\n\n \n"}
{"id": "129524", "url": "https://cs.wikipedia.org/wiki?curid=129524", "title": "Matěj vůdce", "text": "Matěj vůdce\n\nMatěj vůdce (datum narození není známo, popraven roku 1409 v Českých Budějovicích) byl vůdcem tlupy lapků, škodící na zboží Rožmberků a královského města Českých Budějovic. Je známý zvláště díky tomu, že se k jeho skupině někdy mezi lety 1407–1408 přidala další tříčlenná lapkovská skupinka, ve které se nacházel Jan Žižka, jeho bratr a jistý Jindřich. Operačním prostorem této tlupy byly tedy Jižní Čechy.\n\nPodle rožmberských a jihlavských popravčích knih z té doby jsou členy Matějovy skupiny kromě Žižky, jeho bratra a již zmíněného Jindřicha také Jan Koluch z Pňové Lhoty a jeho syn Janek, Martin Brada Plachtík, Jindřich z Doudleb, Halba z Chotěboře, Jiřink z Plzeňska, Hansl Uher, Jan Holý řečený Maříček, Sýkora, Jilmiš, Polák, Vítek, Byňovec a další. Matěj byl nepochybně zchudlým zemanem, stejně jako mnoho jeho druhů. Většina zemanů měla s sebou své pacholky, takže se jednalo o poměrně velkou skupinu. Většinou se živili loupežemi na silnicích, přepadáváním kupců a jiných lidí.\n\nO činnosti Matějovy tlupy se dozvídáme pouze z tzv. popravčích knih, do kterých se zapisovaly výpovědi vyslýchaných provinilců.\n\nTak např. o Janu Žižkovi se dozvídáme informace z výslechu jistého Pivce, patřícího k čeledi pana Sokola z Lamberka, který vše vyslechl od druha Žižky, jistého Jana Holého. Další informace pak vypověděl na Žižku při výslechu samotný Matěj vůdce. O Žižkovi se tak dovídáme, že \"„pobral vozy páně z Rožmberka a spolu s bratrem svým a Jindřichem (Doudlebským) vzal slanečky kdesi, zabil jednoho člověka páně Jindřicha Rožmberského, s Martinem Bradou a střelci jeho jal jakéhosi Podolce a Albrechta, bratra Jana Lysého, pro peníze, chtíce je na nich míti, jinde zase s Jiřinkem, Halbou, Hanslem Uhrem a Polákem pobral zboží kupecké a jiné, kteréž odvezli do Rakous, jindy opět zboží na silnici u Mirotic nedaleko Píska, jindy na silnici u Strážkova společně s jakýmsi Karlíkem Míšňanem drahně sukna, kteréž odnesli na Jemnici v Moravě“\".\n\nSamotný Matěj vyznal roku 1409 na mučidlech v Českých Budějovicích, že:\natd.\n\nMatějova skupina se však nezabývala pouze drobnými loupežemi. Její plány se také např. týkaly obsazení některých hradů v Jižních Čechách.\nMatěj se se svými druhy pokusil získat královský hrad Hus na Prachaticku, kde byl v té době purkrabím Mikuláš z Pístného, který zrovna válčil v Rakousku. Jindy měli v plánu zmocnit se Nových Hradů. Pomocníkem v tom jim byl jistý Hynek, služebník moravského šlechtice jménem Sudlice z Rabštejna u Jemnice, který pro ně vyráběl provazy pro zlézání hradeb. Dále se dozvídáme, že Oldřich z Lomnice zradil hrad i město Alšíkovi Bítovskému, který je chtěl dobýt pomocí Matějovy skupiny a dalších lapků z moravských Jevišovic.\n\nZ toho vyplývá, že Matějova skupina si své akce často plánovala ve spojení s mocnými nepřáteli tehdy jižním Čechám vládnoucího Jindřicha III. z Rožmberka. Hlavními Matějovými spojenci zřejmě byli páni Alšík a Litold z Lichtenburka, pro které měl dobýt rožmberský hrad Velešín u Českého Krumlova. Za tímto účelem údajně Matěj bedlivě pozoroval způsob zdvihání mostu na tomto hradě a pak se pokusil s pomocníky utnout provazy u mostu, což se mu zřejmě nepodařilo.\n\nO podpoře Matějovy skupiny zvenčí svědčí i to, že měla např. od purkrabího královského na hradě Zvíkově, Zachaře ze Stovic přislíbený přístup na hrad Zvíkov, pokud by jim toho bylo potřeba. Je možné, že někteří členové Matějovy skupiny byli i ve styku se šlechtici, kteří stáli na straně krále Václava IV. a Rožmberkům škodili před rokem 1405, jako byl např. Jan Sokol z Lamberka.\n\nPo roce 1405, kdy došlo k narovnání mezi králem Václavem IV. a Rožmberky, byl každý další boj proti Rožmberkům považován i za protivení se králi. Zároveň již v únoru roku 1402 přijal zemský soud usnesení odsuzující všechny druhy jednání, kvalifikované jako \"moc\" a roku 1404, již po návratu krále ze zajetí, bylo toto usnesení znovu potvrzeno. Toto jednání zahrnovalo nejen např. vojenskou službu proti zemi, silniční loupeže či přechovávání a ukrývání vyhlášených zhoubců a škůdců, ale také zákaz opovědi, neboli vyhlášení nepřátelství mezi šlechtici. A právě tu použili někteří zemané v Matějově tlupě (mj. i Jan Žižka), protože to byla jediná možná zbraň proti bezpráví, páchaném na nich vyšší šlechtou. Roku 1407 navíc Jindřich III. Rožmberský přesouvá svou pozornost od záležitostí Rožmberků v Rakousích na Jižní Čechy a začíná se tvrdě vypořádávat s loupežnickými tlupami. Matějovu tlupu tak někteří její členové opouštějí, např. Jan Žižka dostává roku 1409 milost od samotného krále Václava IV., jiní končí na popravišti (Byňovec, Koluchův syn Janek a další). Samotný Matěj vůdce byl dopaden v roce 1409, v Českých Budějovicích byl podroben útrpnému právu a nakonec byl tamtéž také oběšen.\n\n"}
{"id": "129525", "url": "https://cs.wikipedia.org/wiki?curid=129525", "title": "Ho Či Min", "text": "Ho Či Min\n\nHo Či Min (19. května 1890 v provincii Nghe An tehdejší Indočíny – 2. září 1969 Hanoj), vlastním jménem Nguyễn Sinh Cung, jméno Ho Či Min (vietnamsky psáno Hồ Chí Minh, ve významu přibližně „\"Ten, kdo je osvícený\"“ nebo „\"Ten, kdo osvětluje cestu\"“) byl vietnamský prezident, vůdce boje za národní osvobození.\nNarodil se ve vesnici Hoàng Trù v severní části Vietnamu v rodině konfuciánského učence a císařského soudce Nguyen Sin Hua. Dnes je na místě rodného domu muzeum \"Kim Liên\". Měl dva bratry a sestru. Jeden z bratrů zemřel v dětském věku a sestra pracovala jako úřednice ve francouzské armádě. Ho Či Min navštěvoval francouzské lyceum ve městě Hue a pak 6 měsíců vyučoval francouzštinu a vietnamštinu v Phan Thiết. Na francouzském parníku \"Amirale de Latouche-Treville\" připlul 5. července 1911 do Marseille, kde se neúspěšně hlásil do koloniální školy. Do roku 1917 pracoval na lodích jako kuchařský pomocník a procestoval několik zemí. V letech 1919–1923 žil ve Francii. Byl zakládajícím členem Francouzské komunistické strany. V roce 1923 odešel z Paříže do Moskvy, kde pracoval pro Kominternu. V letech 1924–1927 pobýval v Číně. Roku 1941 se po třiceti letech vrátil do Vietnamu, kde vedl osvobozenecké levicové hnutí Viet Minh proti Vichistické Francii a japonským okupačním silám. Po \"Srpnové revoluci\" vyhlásil Ho Či Min 2. září 1945 vietnamskou nezávislost a byl zvolen doživotním prezidentem. V letech 1945–1955 zároveň zastával funkci premiéra. Během války v Indočíně vedl Ligu za nezávislost Vietnamu v boji proti francouzské koloniální nadvládě. Byl v čele Severního Vietnamu během války ve Vietnamu proti Američanům a jejich spojencům.\n\nByl také spisovatelem, novinářem a básníkem. Mluvil plynně francouzsky, anglicky, rusky, kantonsky a mandarínsky. Jako prezident bydlel v domku zahradníka vedle bývalého paláce francouzského guvernéra. Zemřel 2. září 1969 na srdeční selhání ve svém hanojském domě ve věku 79 let. \n\nHo Či Min byl znám svým jednoduchým životním stylem a pokorou, přesto byl už za svého života, ale zejména po smrti centrem silného kultu osobnosti. \nV Hanoji bylo na náměstí \"Ba Đình\" postaveno mauzoleum ve stylu Leninova mauzolea. Otevřeno bylo v roce 1975, stojí poblíž místa, kde Ho Či Min 2. září 1945 veřejně přečetl Deklaraci nezávislosti.\n\nJeho nabalzamované tělo je vystaveno v mauzoleu na náměstí v Hanoji navzdory tomu, že si přál zpopelnění a rozptýlení svého popela v Severním, Středním a Jižním Vietnamu. 8. května 1978 bylo bývalé hlavní město jižního Vietnamu Saigon přejmenováno na Ho Či Minovo Město.\n\nHo Či Min 17. července 1957 přicestoval do Československa. Setkal se zde s prezidentem Antonínem Zápotockým, Antonínem Novotným, položil věnec na hrob neznámého vojína v Národním památníku na Vítkově, v ČKD Sokolovo ve Vysočanech se zajímal o výrobu lokomotiv, navštívil Lidice a jednotné zemědělské družstvo v Horních Salibách na Slovensku. V roce 2017 byla při příležitosti výročí 60 let od Ho Či Minovy návštěvy odhalena v Horních Salibách pamětní deska. Během své cesty navštívil taktéž pionýrský tábor v okrese Nové Strašecí a setkal se s vietnamskými dětmi v Chrastavě. V roce 1956 poslal Vietnam do Chrastavy více než 100 dětí na několikaletý pobyt. Vietnamské děti byly ubytovány v budově pozdějšího výchovného ústavu a chodily do základní školy spolu s místními dětmi. Před touto školou vietnamská ambasáda v roce 2015 plánovala zhotovení pomníku, který by pobyt vietnamských dětí připomínal.\n\n\n\n"}
{"id": "129531", "url": "https://cs.wikipedia.org/wiki?curid=129531", "title": "Milan Babuška", "text": "Milan Babuška\n\nMilan Babuška (20. listopadu 1884, Dubí u Kladna – 17. října 1953, Praha) byl český architekt.\n\nDětství prožil v Unhošti, po studiích na rakovnické reálce odešel studovat architekturu na ČVUT. Protože byl též mimořádně hudebně nadaný, současně s architekturou studoval hru na housle. Před první světovou válkou krátce pracoval jako architekt, působil rovněž jako dirigent České filharmonie. Byl jmenován profesorem na průmyslové škole v Jaroměři a současně s profesurou pracoval jako soukromý projektant. Zúčastnil se několika soutěží, jeho projekt stavby ústavu pro mentálně postižené děti v Chotěboři tehdy zvítězil.\n\nBěhem první světové války přešel z Jaroměře na pražskou průmyslovou školu stavební, kde působil do roku 1923. Od té doby se Babuška plně věnoval projekční činnosti. Specializoval se především na projekty škol a průmyslových staveb, kterých během svého života uskutečnil přes dvě stovky. Projektoval rovněž lázeňské budovy, z raného období např. v Jáchymově, z pozdějšího např. Lázeňský dům ve Velichovkách. Poměrně málo projektoval rodinné a obytné domy. Jeho nejznámější uskutečněnou stavbou zůstávají budovy Technického a Národního zemědělského muzea na Letné.\n\nV roce 1922 se mu narodil syn Milan a 1926 druhý syn Ivo.\n\n\n"}
{"id": "129536", "url": "https://cs.wikipedia.org/wiki?curid=129536", "title": "Bacsonská kultura", "text": "Bacsonská kultura\n\nBacsonská kultura (její název je odvozen od vietnamské provincie Bắc Sơn) byla vedle hoabinské kultury kulturou pozdního paleolitu v Indočíně. Podle archeologického průzkumu zde lidé uměli hrubě opracovávat kámen do elipsovitého, případně mandlovitého tvaru a vyrábět nože, škrabadla a pravoúhlé sekery. Z lehce zpracovatelného bambusu lidé zhotovovali kůly, šípy a nože.\n\nBasconská kultura svou znalostí hrnčířství (hlínou se vymazávaly pletené bambusové košíky, které se vypalovaly) nese rysy přechodu k neolitu. Hlavní zaměstnání lidí v této době stále představoval sběr rostlin a lov ryb i zvěře. Zemědělství v této době ještě nebylo známé, z domácích zvířat byl domestikován pouze pes.\n"}
{"id": "129537", "url": "https://cs.wikipedia.org/wiki?curid=129537", "title": "Hoabinhská kultura", "text": "Hoabinhská kultura\n\nHoabinhská kultura bylo období lidské civilizace v Indočíně v době pozdního paleolitu či mezolitu. Existence této kultury bývá kladena přibližně do 11. až 4. tisíciletí př. n. l., předpokládá se, že tato kultura měla styky s bacsonskou kulturou, která má již neolitické rysy (např. znalost keramiky). Lidé hoabinhské kultury žili ve vápencových masivech kolem delty Rudé řeky, jejích přítoků a podél mořského pobřeží, ve Vietnamu je známo přes 120 sídel této kultury, kultury tohoto typu byly však rozšířeny po celé jihovýchodní Asii.\nČlověk uměl vyrobit jednoduché kamenné nástroje oválného, kruhovitého a trojúhelníkovitého tvaru s ostrými hranami, znal základní opracování kamene a dokázal vyrobit jednoduché nože a sekáče, mimo kamenných nástrojů byly používány nástroje z kostí a lastur. Na základě archeologických průzkumů provedených zejména v první polovině 20. století archeoložkou Madeleine Colaninovou se předpokládá, že hoabinci neznali zemědělství ani keramiku, ale že jim byl znám pohřeb kremací. Hoabinci jsou považování za lovce a sběrače..\n"}
{"id": "129538", "url": "https://cs.wikipedia.org/wiki?curid=129538", "title": "Rašovka (přítok Ještědky)", "text": "Rašovka (přítok Ještědky)\n\nRašovka je levostranný přítok Ještědky v okrese Liberec v Libereckém kraji. Délka toku činí 9,3 km. Plocha povodí měří 14,5 km².\n\nPotok pramení severovýchodně od Světlé pod Ještědem v nadmořské výšce okolo 735 m. Do Ještědky se vlévá v Českém Dubu na 5,1 říčním kilometru v nadmořské výšce okolo 305 m.\n\n"}
{"id": "129539", "url": "https://cs.wikipedia.org/wiki?curid=129539", "title": "Horecké skály", "text": "Horecké skály\n\nHorecké skály je označení pro dva skalní výchozy, které se nacházejí nad vsí Šimonovice v Libereckém kraji. Z geologického hlediska jsou tvořeny paleovulkanickou horninou křemenný keratofyr. Obě skály dosahují přibližně stejné výšky 15 m, mohutnější je však jihovýchodní zvaná \"Hladká\", severozápadní pak bývá označována jako \"Homole\". Nedaleko lze též nalézt tzv. \"Liščí skálu\" (8 m vysoká) se suťovým polem.\n"}
{"id": "129541", "url": "https://cs.wikipedia.org/wiki?curid=129541", "title": "Turrican", "text": "Turrican\n\nTurrican je počítačová hra naprogramovaná Manfredem Trenzem v roce 1990. Poprvé byla představena na počítačích Commodore 64 pod hlavičkou Rainbow Arts, díky své úspěšnosti však byla záhy portována na mnoho dalších platforem. Sám Trenz naprogramoval pro \"C64\" první dva díly.\n\n\"Turrican\" je charakterizován jako mix her Contra a Metroid, tedy kombinace obrovských, detailně propracovaných lokací s mnoha skrytými lokacemi a masivní palebnou silou a rychlou akcí.\n\nSamotný název \"Turrican\" vznikl z italštiny, když Trenz nalezl v italském telefonním seznamu jméno \"Turricano\". Jednalo se údajně o Trenzovu oblíbenou pizzerii, ovšem sám Trenz to popírá, prý rád navštěvoval jinou pizzerii - Katakis, po které byla pojmenována jiná hra.\n\nPrvní demo, které předznamenávalo příchod legendy, bylo uvedeno na \"C64\" pod názvem \"Hurrican\".\n\nKromě vynikající hratelnosti zanechala v análech herního průmyslu nesmazatelný otisk zvuková stopa. Nejznámějším počinem je asi legendární soundtrack pro Amigu k druhému dílu, který složil Chris Hülsbeck a který v bohatém aranžmá vyšel také na CD jako samostatné dílo. Jako zajímavost lze uvést, že tento soundtrack byl přehrán naživo plnohodnotným orchestrem v rámci akce Symphonic Game Music Concert, která se konala v roce 2004 v Lipsku.\n\nVyšel, jak již bylo v úvodním textu uvedeno, v roce 1990 pro Commodore 64. Popularitu získal především díky svému preciznímu zpracování, které okouzlilo mnoho hráčů, kteří nevěřili, že z 8bitového stroje lze doslova „vyždímat“ něco takového. Díky těmto kvalitám v brzké době následovala verze pro Amigu (kde vyšla u společnosti Factor 5) a Atari ST.\n\n\n\nSkladba č. 2 z tohoto dílu se stala skladbou \"Escape\" ze soundtracku k The Transformers.\nÚvodní obrazovka pak byla inspirována přebalem alba skupiny Manowar, Kings of Metal.\n\nRok po uvedení prvního dílu série, tedy v roce 1991, byla vydána další hra. Tentokrát vyšla verze pro Amigu dříve, než pro C64, i když se Trenz nechal slyšet, že vycházel právě z osmibitové verze.\n\n\n\nKonverze byla vyrobena také pro SNES pod hlavičkou Accolade, ovšem v rámci kampaně na nový film Jean-Claude van Damma - Univerzální voják. Sprajty hlavní postavy byly nahrazeny sprajty mariňáka, upravena byla grafika lokací a také jako level boss vystoupila postava Dolpha Lundgrena namísto draka z originální verze Turricana.\n\nTato upravená verze se neprodávala příliš dobře a vyšla pouze pro Game Boy a Genesis.\n\n\"Turrican 3\" je verze portovaná z konzole Sega Mega Drive, kde vyšla pod názvem Mega Turrican v roce 1993. Verze pro Amigu se vyznačovala chudším pozadím, nicméně převyšovala originální verzi pro Segu velice kvalitním a propracovaným ozvučením. Oproti svým dvěma předchůdcům se Amiga verze lišila v neporovnatelně menší rozsáhlosti levelů a také v drobnosti - světelný bič nahradil zásekový hák. 28. srpna 2004 byla dokonce představena „verze“ pro C64, parta nadšenců (Smash Designs) jej překonvertovala v rámci akce Demonparty Evoke.\n\n\nVerze vytvořené Factor 5 pro SNES, vydané pod hlavičkou Seiko, později pod vydavatelem Ocean. Typově vychází ze hry \"Mega Turrican\", liší se pouze v počtu úrovní a v náhradě světelného biče za mrazicí paprsek.\n\n2. díl \"Super Turricanu\" využíval tzv. Mód 7 (hardware SNESu pro rotaci a práci se vzdáleností u vrstev pozadí díky jednoduchému mapování textur).\n\n\"Super Turrican\" vyšel také ve verzi pro NES, napsal jej sám Trenz, ovšem na rozdíl od \"SNES\" verze vycházel z grafiky prvních dvou dílů série \"Turrican\".\n\nPlánovaný nástupce série \"Turrican\" pro Gamecube, který nikdy nevyšel. Jediná věc, která byla na tomto díle vytvořena, byl hudební trailer od legendárního Chrise Hülsbecka a který se ještě dnes dá sehnat na různých p2p sítích (eD2k). Tato skladba byla určena pro zvukový hardware Nintendo 64 pro 64-kanálovou wavetable syntézu. Factor 5 tehdy vytvořil speciální zvukový engine MusyX.\nJméno této hry mělo evokovat původního předchůdce série \"Turrican\" - \"Hurrican\", ovšem s nádechem série \"Turrican\".\n\n\n\n\n"}
{"id": "129548", "url": "https://cs.wikipedia.org/wiki?curid=129548", "title": "Rašovské sedlo", "text": "Rašovské sedlo\n\nRašovské sedlo je označení pro horské sedlo na Ještědském hřbetu v Libereckém kraji, nedaleko vsí Šimonovice a Rašovka a osad Javorník, Bystrá a Žďárek. Jde vlastně o jakési „dvojsedlo“, jehož nižší část má nadmořskou výšku 568 metrů nad mořem, turisticky známější je však část druhá (zhruba 580 až 585 metrů nad mořem), kde se nachází rozcestí modré (od Rašovky na Javorník) a zelené tzt (ta vede právě z tohoto sedla směrem na Bohdánkov) s informační tabulí. Ze zmíněného rozcestí se též otvírá působivá vyhlídka k jihu a jihozápadu (Podještědí, Český ráj, Bezděz, Ralsko aj.), cestou do Rašovky či na Javorník lze spatřit též neméně půvabné rozhledy na Libereckou kotlinu a Jizerské hory. Pod sedlem, na severním svahu hřbetu, se v lokalitě zvané \"Na stráních\" nachází několik starých lomů na melafyr, v kotlině pod nimi pramení Doubský potok.\n"}
{"id": "129550", "url": "https://cs.wikipedia.org/wiki?curid=129550", "title": "Podhradí nad Dyjí", "text": "Podhradí nad Dyjí\n\nObec Podhradí nad Dyjí (do roku 1949 , česky \"Frejštejn\"<ref name=\"3/1950\">Vyhláška ministerstva vnitra č. 3/1950 Sb., o změnách úředních názvů míst v roce 1949. Dostupné online.</ref>) se rozprostírá západně od Vranova nad Dyjí na česko-dolnorakouské hranici a na pravém břehu malebného údolí řeky Dyje při ústí Křeslického potoka, který vsí protéká. Na levém břehu obec ohraničují skaliska chráněného území Podhradské skály. Na jihu se nad vsí vypíná zřícenina hradu Frejštejna. Freistein / Frejštejn se stal od konce 19. století vyhledávaným letoviskem a výchozím bodem pro turistické výlety po moravském a dolnorakouském Podyjí. Městečko obývalo až do roku 1945 převážně německé obyvatelstvo, které bylo poté odsunuto. Nyní zde žije obyvatel. Obec Podhradí nad Dyjí leží v Jihomoravském kraji, v okrese Znojmo.\n\nWernhard de Trnowa, ministeriál hrabat z Perneku, získal za své služby moravskému markraběti Vladislavu Jindřichovi právo kolonizovat moravské příhraničí. Severně od rodového sídla hradu Trnava / Thürnau (nad dolnorakouskou obcí Dolní Trnávka / Unter-Thürnau) založili jeho potomci hrad Frejštejn, na kterém se v roce 1251 připomínají příbuzní pánů z Trnavy, Oldřich (Ulrich) zvaný Liber (Svobodný, německy Frei) a jeho syn Gaytmar. První písemná zmínka o obci pochází z roku 1286. V roce 1422 získal hrad od krále Zikmunda do dědičné državy hejtman Leopold / Lipolt Krajíř z Krajku. Po smrti Leopolda z Krajku, pána na Landštejně, Bystřici a Frejštejně, se v roce 1433 v pramenech objevuje jeho bratr Jan z Krajku s predikátem z Frejštejna a z Vratěnína, v roce 1444 zachycen v hodnosti nejvyššího stolníka korutanského a hejtmana v Drosendorfu. V roce 1487 je hrad uváděn jako zbořený.\n\nJan se ujal statků v rakouských zemích, Wolfgang, syn Janova bratra Konráda, statků na Moravě a v roce 1459 přikoupil bílkovské panství. Po dobytí Cornštejna v roce 1465 získal Wolfgang Krajíř za své zásluhy při dobývání hrad lénem a roku 1493 propustil král Vladislav jeho synovi Lipoltovi z Krajku hrad Cornštejn z manství. Hrad Cornštejn se stal z důvodu neobyvatelného Frejštejna centrem frejštejnského panství. K Cornštejnu, který podle závěti obdrželi synové Leopold a Jindřich, náležely lokality: zbořený hrad Franštýn (Frejnštejn), městečko Vratěnín, Mladoňovice (Mladoňovice), Štálek (Stálky) s farou, pustá ves Krajzink (zaniklá ves Křeslík), Franštýn (Podhradí nad Dyjí), Chrlopy (Korolupy) se dvorem, Uherčice, Mešovice, Rancieřov (Rancířov), Teufmpoch (Hluboká), Šatice (Schaditz), Kostníky.\n\nTvrz v Kostníkách a dvůr v Lubnici jsou uváděny jako pradávné manství („od stara dávna“) náležející hradu Frejštejnu. V roce 1493 patřilo pět a půl lánu v Kostníkách k hradu Cornštejnu. V roce 1498 přikoupil Kostníky s tvrzí majitel Police Hynek z Bačkovic a v roce 1500 i lány patřící k Cornštejnu. Kostníky se tak staly na dlouhou dobu součástí polického panství. V roce 1493 propustil Půta z Lichtenburka Zikmundovi Krokvicarovi z Nové Vsi a na Lubnici z manství: „\"tři lány i s lesem Rudicem, všiem příslušenstvím, co k tomu zboží přísluší a dva dvořáky v Mešoviciech\"“ a v roce 1501 odprodal Zich Krokvicar na Nové Vsi lubnickou tvrz s příslušným zbožím Lipoltovi z Krajku a na Cornštejně.\n\nZa Krajířů z Krajku (15. století) se ve vsi nacházely dva mlýny. S novým krajířovským centrem v Uherčicích sdílela ves osudy uherčického panství. V roce 1561 daroval Václav Krajíř z Krajku Frejštejnu právo odúmrti. V roce 1563 je Frejštejn nazýván městečkem. Za Štrejnů ze Švarcenavy (r. 1628) patřily k dominiu městečka mimo výše zmíněných mlýnů s pilami, přilehlé pusté vísky (\"Krezynk\" / \"Křeslík\", \"Stojačice\" a \"Šatice\"), lovné vody, lesy a lesní revír pro divokou (Wildbahn). Na dolním mlýně se nacházelo bydlení panského myslivce (Hofjäger). Městečko disponovalo řeznickým regálem (Fleischregal) a právem nižšího soudu (Gericht). Posledním majitelem panství se stali Collaltové.\n\nDo roku 1849 spadal Frejštejn a Stálky pod vrchnostenskou správu panství Uherčice. Poddaní platili úrok pololetně, o sv. Jiří a o sv. Michalovi, z Frejštejna platili dílem za robotu 90 zl., rozhazovali hnůj na polích a o žních na nich museli několik dní odpracovat. Domkáři vykonávali poselskou službu. V roce 1848 bylo v monarchii zrušeno poddanství a následovaly změny správního systému. V roce 1849 vznikly obce jako orgány územní samosprávy. V roce 1850–1855 patřilo městečko společně s Libuňským mlýnem (Loibingmühle) a osadou „Bachörtel“ (u potoka) k Podkrajskému úřadu ve Znojmě, v letech 1855–1868 pod Okresní úřad ve Vranově nad Dyjí, v letech 1868–1918 pod Okresní hejtmanství ve Znojmě a soudní okres Vranovský. Soudní okres hraničil na západě s okresem Jemnickým, na severu s Moravsko-Budějovickým, na východě se Znojemským a na jihu s Dolními Rakousy (okres Geras a okres Retz).\n\nKrautgärten, Petreinische, Sonnleite, Penkerleiten, Bauwald, Baufeld, Spitzwiese, Fuchsnazlzipf, Böhmische Wiese, Böhmischer Graben, Hofstätte, Stockacker, Steinige Leiten, Lichtgraben, Rabenfelsen, Stierwiese, Steinerner Tisch, Tonleiten, Tannenwald, Lehmg’stetten, Kohlstatt, Heruntere Hochwiese, Weihgraben, Neuweg, Schallergraben, Obere Hochwiese, Ohnwiesleiten, Ohnwiese, Saugraben, Saugrubenleiten, Fichtleben, Fichteln, Hartgraben, Loibingwald, Augraben, Bruckleiten, Stalleker Graben, In der Thaya oben, Banngartleiten, Banngarten, Röhren, Große Äcker, Bergackerln, Gemeindeackerln, Große Luß, Hasenleiten, Frainerische, Gemeindewald, Bachleiten, Hasenleiten, Gemeindeweide.\n\nEnta-Örtl (Enta = Ende, Grenze, česky konec, hranice. Örtl = Ort, česky územní část obce), Bach-Örtl (Bach = potok), Oberörtl (Horní část obce), Unterörtl (Dolní část obce), Markt (česky náměstí, centrum, trh). V roce 1900 čítala osada „Bachörtel“ 114 obyvatel.\n\nFrejštejn (Fraynsstayn, 1633 Freystein) byl na městečko povýšen někdy před rokem 1563. Pečeť z období povýšení na městečko se ztratila a na žádost majitele panství Volfa Štrejna ze Švarcenavy / Wolf Strein von Schwarzenau obnovil a potvrdil povýšení s právem pečetit zeleným voskem císař Maximilian II. listinou z 8. června 1571. Pečeť zobrazovala uprostřed hrad Frejštejn. Zachovalý otisk pečetě z roku 1732 zobrazuje jehlanovitou zříceninu hradu s okolním nápisem „MARCKHTL FREIESTEIN 1732“. Od 19. století používalo městečko pečeť s vyobrazením pěticípé hvězdy ohraničené vavřínovým věncem a nápisem „BÜRGERMEISTERAMT FREISTEIN“. Listinou císaře Maximiliana II. stanovený městský znak zobrazuje na červeném nebo rubínovém podkladě na stříbrné skále stříbrný hrad s dvěma věžemi a cimbuřím s modrými či černými střechami.\n\nFary soudního okresu Vranov náležely k brněnskému biskupství, k znojemskému arcikněžství a k děkanství vranovskému. K farnosti Stálky bylo přifařeno nejen městečko Frejštejn s kaplí, ale také škola ve Frejštejně a dvůr Grössing / Křeslík. V roce 1286 se ve Stálkách připomíná farář \"Herbeich\" a v roce 1391 tamní farní kostel P. Marie. Hradní kaple sv. Kateřiny, jež je s beneficiem připomínána na Frejštejně roku 1347, 1390 a později za Lipolta z Krajku v roce 1501, sloužila pravděpodobně jako filiální kostel farnosti. Novou kapli zasvěcenou sv. Janu a Pavlu nechal v roce 1721 ve Frejštejně vystavět majitel uherčického panství (Heisslerové z Heitersheimu). Dne 7. června 1780 udělil papež Pius VI. kapli mešní licenci. Po velkém požáru v roce 1832, kdy až na mlýn a čtyři stavení lehlo městečko popelem, byla kaple nákladem majitele panství a obce obnovena. V roce 1884 obdržela novou věž, v roce 1883 a 1884 dva zvony a do roku 1893 se v ní nacházely varhany. Duchovní službu stěžovalo zejména zimní počasí, takže se nově jmenovaný kooperátor ze Stálek Josef Sochor (r. 1880) rozhodl založit v roce 1888 sbírku ke zřízení vlastní frejštejnské farnosti. Matriky byly vedeny na faře ve Stálkách od roku 1822.\n\nV nejstarších dobách se vyučovalo v městečku v najatých místnostech po selských staveních a před rokem 1849 docházely děti do školy ve Stálkách (Stallek, Křtálek). V roce 1861 je připomínána rozestavěná školní budova. V roce 1871 vyhlásila okresní školní rada ve Znojmě a školní komise ve Frejštejně konkurz na místo učitele do jednotřídní školy s německým vyučovacím jazykem. Budova nebyla příliš prostorná a ležela v záplavovém území. Učitelé se často střídali. Školní kronika byla založena v roce 1890 a školní knihovna čítala na přelomu století kolem 220 svazků. Ve školním roce 1905/1906 bylo na škole započato s vyučováním ručních prací. V době meziválečného Československa zažádala obec o státní finanční podporu k výstavbě nové školy. Vzhledem k tomu, že stát po kladném rozhodnutí s vyplacením státních subvencí otálel, rozhodl se Deutscher Kulturverband / Německý kulturní svaz podpořit výstavbu nové školy ze svých prostředků. O dokončení rozestavěné školní budovy rozhodl v roce 1939 Landrat ve Znojmě, v polovině roku 1940 přikročil obecní úřad k dostavbě hrubé stavby a nové školní budovy se městečko dočkalo 15. prosince 1940, kdy byla škola slavnostně otevřena. Měšťanku s německým vyučovacím jazykem navštěvovali chlapci a později i dívky ve Vranově. Škola (ZDŠ) s 1. - 5. postupným ročníkem byla nakonec k 1. 9. 1968 zrušena a obec přiškolena do Stálek.\n\nV roce 1855 zřízený vranovský poštovního obvod zahrnoval obce: Vranov (Braitava, Horní Hamry, Luitgardin dvůr, mlýny „Mittermühle“, „Pointermühle“, Švýcarské údolí - myslivna, statek „Wolfshof“), Vracovice, Horní Břečkov, Milíčovice (hostinec „Hirschenwirthshaus“ a myslivna), Lančov, Liliendorf, Lukov (Nová ves, Nový Hrádek, mlýn „Umlaufmühle“), Onšov, Podmyče, Šumvald-Vranov a Čížov. Z vranovského obvodu se postupně vydělily samostatné poštovní obvody Vranov (poštovní a telegrafní úřad) se sběrnou v Lančově (1906), Liliendorf / nyní Lesná (poštovní úřad), Šumvald / nyní Šumná (železniční poštovní a telegrafní úřad) a Šafov (poštovní a telegrafní úřad).\n\nPoštovní expediční úřad (Postexpedition) v Šafově, zřízený pro dopisní poštu a malé poštovní zásilky od 1. června 1862, obsluhoval: Šafov (Schaffa), Stálky (Stallek), dvůr Křeslík (Größinghof), Jazovice (Jasowitz), Starý Petřín (Alt-Petrein, Größingmühle, Perngmühle), Nový Petřín (Neu-Petrein, Frauenhof) a dolnorakouské obce Riegersburg, Felling a Neustift. Od 1. února 1884 zavedlo c. k. ředitelství pošt a telegrafů mezi pošt. úřadem v Šafově a dolnorakouským poštovním úřadem v Retzu denní povozní poštu, která přepravovala mimo listovní a balíkové pošty také cestující. Otevřením nového poštovního kurzu do Retzu byla povozní pošta z Gerasu do Šafova nahrazena poštovní pochůzkou. Od 1. srpna 1887 zahájilo c. k. ředitelství pošt a telegrafů v poštovním obvodu Šafova pochůzku venkovského poštovního doručovatele, který obsluhoval poštovní schránky v obcích Starý Petřín, Jazovice, Nový Petřín, Frejštejn a Stálky.\n\nSídla zdravotních obvodů se nacházela ve Vranově, Bítově, Šafově (obec křesťanská a obec židovská) a Šumvaldu. Šafovský obvod zahrnoval obce Šafov, Starý a Nový Petřín, Jazovice, Frejštejn a Stálky. Obvodní lékař vedl i domácí lékárnu. Další se nacházela ve Vranově.\n\nPo přijetí zdravotního zákona (§ 11 Sanitätsgesetz L. G.) z 27. prosince 1909 činil plat lékaře 1 400 K, paušální jízdné 212 K a žádosti vyřizoval zdravotní výbor v Šafově. Obvod měřil 4 814 km² a lékař disponoval bezplatně obecním bytem.\n\nRozvoj turistického ruchu ve Frejštejně byl podmíněn dopravní dostupností. V roce 1871 byla dokončena „Dráha císaře Františka Josefa“ se zastávkou Hötzelsdorf-Geras, ve stejném roce úsek Rakouské severozápadní dráhy Jihlava-Znojmo se zastávkou v Šumvaldu a v roce 1910 dokončena lokální dráha Retz-Drosendorf. V letech 1884–1894 vybudoval vranovský okresní silniční výbor nové okresní silnice: 1. Milíčovice-Horní Břečkov-Čížov-Hardegg, 2. spojnici Frejštejn-Libuňský most (k silnici na Stálky), 3. Vranov-Lančov-Jazovice-Starý Petřín-Šafov, 4. silnice z Nového a Starého Petřína k Šafovu, 5. Stálky-Heinrichsreith, 6. Horní Břečkov-Lukov-Bezkov, 7. Štítary-Blížkovice. Dále dva mosty přes Dyji ve Vranově a společně s dolnorakouskou stranou most přes Dyji v Hardeggu a samozřejmě provedl pro bezpečnou silniční dopravu nezbytné přeložení silnice přes strmý vranovský kopec a vystavěl tzv. „vranovské serpentiny“. V roce 1911 upravoval silniční výbor sjízdnost přes zámecký a podmyčský kopec a v roce 1912 dokončil poslední úsek okresní silnice 2. třídy Frejštejn-Starý Petřín, za který jmenoval obecní úřad předsedu okresního silničního výboru Karla Pabsta z Lančova čestným občanem Frejštejna. Po válce v prosinci roku 1918 se výbor ještě rozhodl pro opravu úseku silnice mezi Stálkami a Libuňským mostem. Autobusovou dopravu zajišťovaly poštovní autobusy na tratích Šumvald - Vranov, Vranov - Frejštejn.\n\n\n\n\nV roce 1814 vyhlásil hlavní hospodářský úřad panství Uherčice veřejnou dražbu mlýna čp. 27 (tzv. Obermühle), který sestával ze tří mlýnských kamenů, pily a lisu na olej, bytových a hospodářských prostor a k němu náležejících polí a luk. V pol. 19. stol. držel mlýn Alois a Eleonora Plach. Ovdovělá Eleonora se v roce 1869 provdala za mlynáře Alexandra Beera, syna Josefa Beera z Korolup, ale v roce 1873 také zemřela. V roce 1877 se Karl Hanouska, mistr mlynářský na mlýně čp. 27 po smrti své první ženy podruhé oženil s Julianou Kornherr, dcerou pekařského mistra Martina Kornherra z dolnorakouského Mailberka a majitele větrného mlýna z roku 1858. V roce 1878 byla Karlovi Hanouskovi kvůli dluhům na mlýn uvalena dražba. Mlýn pravděpodobně vydražil Moritz Beer, ale v roce 1881 zemřel a okresní soud ve Vranově na mlýn čp. 27 vyhlásil veřejnou dražbu. Ve stejném roce nabídla majitelka Johanna Beer mlýn k prodeji (inzerován ještě v roce 1885). Dalším majitelem Horního mlýna a pily čp. 27 se stal mlynář Franz Brazda („Nr. 27 Mahl- und Sägewerk des Franz Brazda”). V roce 1902 postihl mlýn velký požár, při němž shořela celá pila a stodola s úrodou. Škoda činila 10 900 korun. Ten přikoupil ke starému mlýnu čp. 27 usedlost čp. 41 (rodiny Wagner), na obě usedlosti byla na podzim 1913 uvalena dražba. Starý mlýn čp. 27 zakoupil mlynář Franz Hofbauer ml., který zde nabízel letní ubytování. Nový mlýn čp. 41 držel po smrti otce syn Franz Brazda. Franz Brazda nabízel: letní byt s el. osvětlením a vodovodem, v blízkosti lesa, se zahradou a bazénem s umělými vlnami, možnost rybolovu a projížďky na kánoích.\nDolní mlýn / Untermühle čp. 14 (po roce 1952 zbořen) o 4 mlýnských kolech s pilou po zemřelém Josefu Hofbauerovi nabídl v roce 1818 hospodářský úřad panství Uherčice od 1. ledna 1818 do 31. prosince 1821 do pachtu a to ve prospěch plnoletých i neplnoletých dědiců. Mlýn Franze Hofbauera (v roce 1886 zemřela jeho žena Brigitte) pravděpodobně odkoupil Robert Müller (čp. 24), výrobce dřevěné vlny a provozovatel pily. V roce 1910 byl Robert Müller jmenován okresním soudem ve Vranově opatrovníkem Marie Hofbauer z čp. 27, která byla soudem uznána za šílenou. S rozvíjejícím se turismem nabízel na mlýně taktéž letní ubytování („Müllers Sommerfrische”). V roce 1902 byl spoluzakladatelem místní skupiny „Svazu Němců jižní Moravy” (Bund der Deutschen), kdy byl také zvolen jejím předsedou (Gastwirt Robert Müller), v roce 1906 rybářského spolku „Fischereiverein für Znaim und Umgebung”. V roce 1912 spoluzakládal Raiffeisenův družstevní spořitelní spolek „Spar- und Darlehenskassenverein in Freistein, registrierte Genossenschaft mit unbeschränkter Haftung” a zastával v předsednictvu post náměstka předsedy. V roce 1941 provedl soudní úřad ve Znojmě výmaz firmy „Robert Müller”.\n\nLibuňský mlýn čp 43 stával u prvního moravského mostu přes Dyji a nesl jméno podle německého pomístního názvu „Loibing“ zachyceném na prvním vojenském mapování. V roce 1887 je uváděn mlynář Eduard Bauer. Firmu „mlýn s pilou“ si nechal v roce 1888 zapsat Edmund Bauer, který ji držel až do smrti v roce 1892. Mlýn s pilou po něm zdědila manželka Katharina Bauer a v roce 1893 firmu převzal syn Josef Bauer. Josef Bauer se oženil s Johanou Högenauer z Vratěnína. V roce 1915 rozšířil svoji mlynářskou živnost o pilu (Müllergewerbe und Brettsäge). Ve 30. letech provozoval na mlýně Emmerich Bauer také mechanickou dílnu. Mlynářský rod Bauerů byl v příbuzenském vztahu s mlynářskou rodinou Kieslingů z Unterthürnau (Dol. Trnávky). Karl Kiesling zdědil po otci Ferdinandu Kieslingovi mlýn v Unterthürnau a oženil se v roce 1929 s Johanou Bauer, dcerou Josefa Bauera mistra mlynářského z Libuňského mlýna čp. 70 (Loibing-Mühle). Za svědky mu šli Adalbert Bauer řezník z Frejštejna a Anton Kiesling spolumajitel mlýna „Loibing-Mühle” a mistr mlynářský (na Loibingu uváděn už v roce 1926). V roce 1941 byl po smrti Josefa Bauera proveden u soudu ve Znojmě výmaz majitele a hospodářského provozu pily (Betriebszweig: „Brettsäge“, čp. 71) a zapsán nový majitel Libuňského mlýna (Freistein-Loibingmühle) Edmund Bauer.\n\nHostinec na čp. 11 provozoval Johann Matza, který se v roce 1893 přiženil do rodiny Josefa Harrera hostinského z čp. 5. Roku 1909 ve svých 51 letech zemřel. Ovdovělá Marie Matza (rozená Harrer) se v roce 1911 podruhé provdala za přistěhovalého hostinského Adolfa Köcka z obce Unternalb.\n\nHostinský Josef Walter přistavěl v roce 1880 v hostinci čp. 15 (vedle Dolního mlýna) novou kuželkárnu. V roce 1883 se oženil s Marií Matzinger. V roce 1900 nabídl hostinec, sestávající z dvou hostinských místností, komory, kuchyně, ledárny se sklepem, kuželníku a zahrady do pachtu. Až do roku 1926 se nacházely ve Frejštejně pouze dva koncesiované ubytovací hostince (Robert Müller a Richard Walter). V letech 1938–1939 inzeroval Richard Walter vedle mlýna nový „Hotel zur alten Mühle”. Ferdinand Walter si v roce 1926 zažádal o hostinskou koncesi pro vybudování ubytovacího zařízení s 11 pokoji, ta mu ale nebyla československými úřady povolena s odůvodněním, že dva ubytovací hostince jsou pro Frejštejn dostačující. V roce 1933 získala Národní Jednota licenci pro zakoupený statek s 4.1847 ha půdy a 3.02 ha stavební plochy, kde zřídila hostinec s turistickou ubytovnou. Ferdinand Walter nakonec licenci obdržel a v roce 1934 inzeroval:\n\nFrejštejn proslul také domácí výrobou troubelí k dýmkám a jejich součástí z višňového dřeva. Za tímto účelem místní soustružníci pěstovali v zahradách višňové keře a stromky. Dále se obyvatelstvo zabývalo zahradnictvím a školkařstvím. V roce 1939 je zmíněna kožešinová farma (Edelpelztierfarm) „MORAVIA“. Od konce 19. století se místní obyvatelstvo v letní sezoně čím dál více orientovalo na pronájem letních bytů a turismus.\n\nNa podkladě nového zákona o četnictvu č. 19/1876 ř. z. spadaly pod hejtmanství ve Znojmě četnické stanice: Znojmo, Šatov, Prosiměřice, Jevišovice, Moravské Budějovice, Jaroměřice, Lesonice, Vranov, Bítov, Jaroslavice a Hrušovany. V nové čs. republice zřídilo Zemské četnické velitelství pro Moravu v Brně další četnické stanice v obcích: Starý Šaldorf, Kravsko, Vranovská Ves, Hodonice, Želetice, Plaveč, Chvalovice, Podmolí, Strachotice, Lechovice, Liliendorf, Frejštejn, Šafov, Jaroslavice, České Křídlovice, Hevlín a Fryšava, které nadále spadaly pod Okresní četnické velitelství ve Znojmě (velitel škpt. Kopečný Karel, velitel Okr. četn. vel. Znojmo vrch. strážm. Zezula Adolf).\n\nZnojemské městské zastupitelstvo se na podpoře poslance Oskara Teufla a nově proklamovaném samostatném státě „Deutsch-Österreich“ (Německé Rakousko) jednomyslně dohodlo na mimořádné schůzi 20. října 1918. Den po té byl ve Vídni v dolnorakouském zemském sněmu vznik státu „Deutsch-Österreich“ také vyhlášen a o týden později v neděli 27. října v deset hodin dopoledne se konala další mimořádná schůze, na které se městské zastupitelstvo se svým okresem k novému státu přihlásilo. V úterý 31. října 1918 se sešli ve Vranově na radnici pod vedením starosty Karla Fuchse zástupci všech německých obcí soudního okresu Vranov (Starý Petřín, Chvalatice, Vracovice, Vranov, Frejštejn, Jazovice, Lančov, Liliendorf, Lukov, Milíčovice, Nový Petřín, Horní Břečkov, Podmyče, Šafov křesť., Šafov žid., Štítary, Onšov, Stálky, Čížov) za účelem sestavení okresního výboru. Zastupováním německých občanů bylo pověřeno celé dosavadní zastupitelstvo a další tři nově zvolení přísedící, kteří se dohodli nejen na přihlášení německých obcí k novému státu, ale také na odvodech potravin a aprovizační službě a na krocích k zajištění ochrany obyvatelstva. V neděli 3. listopadu 1918 se shromáždili říšští a zemští poslanci německé jižní Moravy ke krajskému shromáždění ve Znojmě a dohodli se na vytvoření provincie Německá jižní Morava (německy Deutschsüdmähren).\n\nCelý soudní obvod Německé jižní Moravy s krajským soudem ve Znojmě spadal pod Nejvyšší soud ve Vídni. Po jmenování nového předsedy krajského soudu Ferdinanda Proksche, soudního rady Nejvyššího zemského soudu, byl krajský soudní obvod Deutschsüdmähren 26. listopadu 1918 rozdělen na osm soudních okresů: 1. Hustopeče, 2. Vranov, 3. Jaroslavice, 4. Břeclav, 5. Mikulov, 6. Pohořelice, 7. Slavonice, 8. Znojmo. Obce Vratěnín, Uherčice, Lubnice a Korolupy připadly pod soudní okres Vranov, z kterého byly vyděleny české obce Bítov, Vysočany, Oslnovice a Zblovice. Krajským velitelem četnictva (Gendarmerie Deutsch-Südmähren) byl 10. listopadu jmenován četnický rytmistr Petrowitsch, který podléhal zemskému velitelství ve Vídni. Německé obce ležící na východ od soudního okresu Slavonice (Frejštejn) a obce soudního okresu Moravský Krumlov, které ležely na západ od žel. dráhy, připadly pod okresní hejtmanství ve Znojmě. Pro větší bezpečnost obyvatelstva zřídilo krajské velitelství další nové četnické stanice v obcích Strachotice, Dešná, Lechovice, Štítary. V obci Milfron byla zřízena četnická expozitura a každá četnická stanice byla navíc posílena asistenčním oddílem. Další četnické expozitury pak vznikly v obcích Hrádek, Fryšava, Hevlín a Lukov. Od 14. listopadu 1918 spadaly poštovní a telegrafní úřady v těchto obcích Německé jižní Moravy (také z okresu Nová Bystřice a jazykového ostrova Jihlavy) pod ředitelství pošt a telegrafů ve Vídni.\n\nOkresní soudní městečko Vranov se vzdalo bez odporu 11. prosince a 12. prosince 1918 podepsali zástupci města poručíku jihlavského pluku Miroslavu Gebertovi kapitulaci. Ve stejný den přišly na řadu obce Šumvald se železniční stanicí, Olbramkostel, Štítary, Bítov, Šreflová, Citonice, Lukov, Podmolí, Horní Břečkov, Milíčovice, Šatov, Starý a Nový Petřín, Frejštejn, Křtálek (Stálky) a Podmyče.\n\nVyhláškou ze dne 6. listopadu 1919 nařídilo ministerstvo financí zřízení vedlejšího celního úřadu I. třídy na celní silnici ve Slavonicích vedoucí ze Slavonic do Fratres v Rakousku, vedlejšího celního úřadu II. třídy ve Vratěníně na celní silnici vedoucí z Vratěnína do Drozdova (Drosendorf) v Rakousku a vedlejšího celního úřadu II. třídy v Šafově na celní silnici vedoucí ze Šafova do Langau v Rakousku. Ještě před schválením úmluvy o vedení rakousko-československé hranice vydalo na základě rozhodnutí Zemského finančního úřadu finanční ředitelství v Jihlavě 29. února 1920 pokyny pro usnadnění užšího pohraničního styku do hloubky pěti km od státní hranice pro obyvatele pohraničních obcí. Ve Znojemském politickém okrese byly hraničními obcemi prohlášeny: Frejštýn, Starý a Nový Petřín, Jazovice, Šafov, Lančov, Podmyče, Vranov, Čížov, Horní Břečkov, Lukov, Onšov, Podmolí, Hnanice, Havraníky, Šatov, Hatě, Chvalovice, Dyjákovičky, Ječmeniště, Slup, Jaroslavice, Hrádek u Znojma, Dyjákovice a Hevlín. Úmluva mezi republikou Československou a republikou Rakouskou o vedení rakousko-československé hranice a některých souvislých otázkách vstoupila v platnost 6. října 1922.\n\nVýměra veškeré půdy velkostatku Uherčice činila před pozemkovou reformou 1 606,39 ha. Státní pozemkový ústav zařadil celý velkostatek do pracovního plánu pro první období prováděné pozemkové reformy a to už v roce 1921. Většinu konfiskované půdy tvořily zbytkové statky: dvůr Korolupy, dvůr „Nový Dvůr“ u Mešovic, dvůr Křeslík u Stálek a dvůr Mitrov u Uherčic. Mezi drobné nabyvatele byla půda rozparcelována jen z velmi malé části. V březnu roku 1923 převzal Státní pozemkový úřad z celkové lesní výměry 93 % lesů. V roce 1930 zůstávalo v záboru u Státního pozemkového úřadu ještě 208,62 ha půdy, propuštěn byl lihovar, vápenka a elektrárna u velkostatku Uherčice, stejně jako zahrady a zámecký park.\n\nStátu propadla pila, cihelna a zřícenina hradu Frejštejna. V roce 1935 zůstalo Manfredovi Collalto s jedním propuštěným dvorem (Mitrov) 433,78 půdy, z toho pouhých 48,29 ha lesa v šesti nesouvislých dílech. Vedením správy státních lesů a statků v Uherčicích byl pověřen v roce 1926 lesní rada Ing. Stanislav Krupica z Jince (Správa státních lesů Hořovice) a dosavadní lesmistr Ludwik Panzner byl přeložen do Střítěže u obce Hnojník (Ředitelství státních lesů a statků Frýdek). Od roku 1926 vedl správě peněžní účetnictví důchod při Správě státních lesů v Jemnici, pracující tehdy ještě pro správu v Českém Rudolci, Lesonicích a Hostimi. Dnem 14. října 1932 převzala agendu zrušené Správy státních lesů v Uherčicích a zrušené Správy státní pily ve Znojmě Správa státních lesů Znojmo.\n\nDohoda o malém pohraničním styku mezi Československou republikou a Rakouskou republikou z roku 1929 rozšířila pohraniční pásmo po obou stranách hranice do hloubky 15 km (až k Bítovu) a znovu upravila pokyny pro přepravu zboží, dobytka a pro přechod osob z roku 1920. Trvale usedlé obyvatelstvo, které v důsledku svého povolání nebo výkonu zaměstnání muselo překračovat státní hranici, si muselo obstarávat „osvědčení pro překročení hranice“. Osvědčení se vydávalo na šest měsíců osobám spolehlivým a bezúhonným. Každý turista si musel k přechodu hranic (pokud nevlastnil pas) opatřit „průkazku pro výletníky a turisty“. V létě 1934 vydal Zemský úřad v Brně nařízení, kterým přestaly pro jednodenní turistické výlety do rakouského příhraničí platit k přechodu hranice cestovní pasy a nákup turistické průkazky u starostů ve vyhrazených obcích se stal pro výletníky povinným.\n\nIng. Ferdinand Schmidt (* 18. prosinec 1878 Vranov, † 27. září 1941 Vranov, 1923–1927 starosta Vranova nad Dyjí) obdržel koncesi k plánované elektrické dráze Podyjím v roce 1910 a v roce 1914 získal koncesi pro přepracovaný projekt vodní nádrže na Dyji. Odkoupený projekt byl v roce 1927 představen na zemské jubilejní výstavě ve Znojmě.\n\nV roce 1929 vyhrálo zakázku na stavbu přehrady na základě Schmidtovy odprodané koncese a stavebních plánů konsorcium firmy Pittel & Brausewetter, firmy Lanna a Českomoravské stavební společnosti. V roce 1933 se započalo s betonáží a v roce 1934 byla přehrada uvedena do zkušebního provozu. V neděli 28. dubna 1935 dosáhla hladina vody maxima. Během dvou let vzrostla ve Frejštejně v letní sezoně návštěvnost českých hostů, kteří se přesunuli z příliš vysoko položeného Nového Bítova a kvůli studené vodě v přehradě do Frejštejna. Tomu napomohla také nová lávka přes Dyji ve Frejštejně (turistická stezka na Korolupy, Vysočany, Cornštejn) a nová autostráda kolem přehrady s autobusovým spojením ČSAD Nový Bítov-Cornštejn-Vysočany-Korolupy-Uherčice-Libuňský mlýn-Frejštejn.\n\nUž od května roku 1935 se počítalo s odkloněním autobusové a automobilové dopravy z původního příhraničního tahu Vranov-Šafov-Frejštýn-Uherčice-Vratěnín-Písečné-Slavonice na nově budované silnici kolem Vranovské přehrady: Znojmo-Nový Bítov-Cornštejn-Vysočany-Korolupy-Lubnice-Dešná-Písečné-Slavonice, Znojmo-Nový Bítov-Cornštejn-Vysočany-Uherčice-Libuňský mlýn-Frejštejn a Znojmo-Štítary-Nový Bítov-Jemnice. V roce 1936 započalo Zemské vojenské velitelství Brno na jižní Moravě se stavbou 178 pevnůstek lehkého opevnění vzoru 36. V průběhu dubna roku 1937 pokračovaly stavební práce na nové obranné linii z lehkých objektů vzoru 37 (řopíky). V polích mezi Uherčicemi a Mitrovem vznikl druhý sled, který běžel od Mitrova podél Dyje až za Frejštejn k vranovskému úseku. Od částečné květnové mobilizace až do 30. září 1938 si vojáci budovali kolem betonových pevností také polní opevnění, které sestávalo z obranných hliněných valů podél zákopů spojujících jednotlivé bunkry. Mezi jednotlivými sledy se nacházely napnuté sítě z ostnatého drátu ukotvené železnými háky do betonových bloků, železní ježci a množství tankových pastí (hluboké jámy překryté kůly a jílem). Po vytěženém dřevu zůstaly v lesích stráně plné pařezů a všechny rybníky v hraničním pásu byly vylovené.\n\nPo odstoupení pohraničního území na podzim roku 1938 spadalo městečko Frejštejn pod Říšskou župu Dolního Podunají / Reichsgau Niederdonau a Zemský okres Znojmo / Landkreis Znaim, soudní okres Vranov / Amtsgericht Frain. Katastr obce měřil 6,13 km². Ve 103 domácnostech žilo v roce 1942 352 obyvatel, z toho 177 mužů. Poštovní (Postamt) a matriční úřad (Standesamt) se nacházely v Šafově. Okresní vedení / Kreisleitung NSDAP (č. 25) sídlilo ve Znojmě (Deutsches Haus) a řídilo 32 místních skupin: Erdberg / Hrádek, Frain a. d. Thaya / Vranov nad Dyjí, Frischau / Břežany, Groß-Tajax / Dyjákovice, Grusbach / Hrušovany nad Jevišovkou, Höflein a. d. Thaya / Hevlín, Hosterlitz / Hostěradice, Irritz / Jiřice u Miroslavi, Joslowitz / Jaroslavice, Kirschfeld / Hodonice a Tasovice, Lechwitz / Lechovice, Luggau / Lukov, Mährisch-Kromau / Moravský Krumlov, Mißlitz / Miroslav, Neuweidenbach / Božice a Křídlůvky, Oberfröschau / Horní Břečkov, Petrein / Starý Petřín, Nový Petřín a Jazovice, Proßmeritz / Prosiměřice, Rausenbruck / Strachotice, Schattau / Šatov, Schatzberg / Chvalovice, Schiltern / Štítary, Schöngrafenau / Šanov a Hrabětice, Urbau / Vrbovec, Waldberg / Konice (Znojmo) a Popice (Znojmo), Wolframitz / Olbramovice, Znaim-Bahnhof / Znojmo-nádraží, Znaim-Mannsberg / Znojmo-Mansberk, Znaim-Mitte / Znojmo-střed, Znaim-Neustift / Znojmo-Novosady, Znaim-Thayaboden / Znojmo-Podyjí, Zulb / Slup. Frejštejn spadal pod místní skupinu v Petříně / Ortsgruppe NSDAP Petrein. Frejštejn sloužil díky svému ubytovacímu a turistickému zázemí zpočátku jako školící středisko HJ a BDM a chlapecký KLV-tábor. Později zde byly ubytovány matky s dětmi z Vídně a evakuovaní etničtí Němci ze Sedmihradska.\n\nDne 14. května 1945 započalo okresní četnické velitelství ve Znojmě vysílat do pohraničí sdružené oddíly reaktivovaného četnictva a národní stráže, které obsazovaly předválečné četnické stanice. Četnická stanice ve Frejštejně měla být osazena (tak jako ostatní) dvěma četníky a 15 muži národní stráže, v případě potřeby do čela obce dosazen vládní komisař. Od 21. května 1945 obsazovali členové finanční stráže celní budovy. Revoluční úřad ONV v čele s ředitelem JUDr. Františkem Pořízkem započal na konci května za pomoci vojenských formací policejního ředitelství ve Znojmě s tzv. „čistkou pohraničí“. Ze soudního okresu Vranov bylo jako první vysídleno 23. května německé obyvatelstvo Vranova. Německé obce na jih od přehradní nádrže a koryta řeky Dyje: Podmyče, Starý Petřín, Šafov, Nový Petřín, Lančov, Frejštejn, Jazovice a Stálky přišly na řadu v několika etapách od 3. do 28. června 1945. Během vysídlování byl ve Frejštejně zavražděn majitel uherčické pily Eduard Prager a další tři osoby. V obci zůstalo devět německých obyvatel, kteří byli vysídleni v rámci druhé etapy v roce 1946.\n\nUž v roce 1945 byla ve Frejštejně založena místní organizace Komunistické strany Československa a Československé strany národně socialistické, které se v prosinci 1945 obě podílely čtyřmi kandidáty na společném složení místní správní komise. Voleb v roce 1946 se zúčastnilo 108 občanů: 64 volilo Komunistickou stranu Československa, 25 Československou stranu národně socialistickou, 14 Československou stranu sociálně demokratickou, 5 Československou stranu lidovou. Místní národní výbor (MNV) s většinou komunistů byl složen z 12 členů a v červnu roku 1946 zde žilo 361 obyvatel (s členy pohraničního útvaru SNB). Obec nebyla před válkou napojena na el. síť ZME a místní elektrárnu, kterou původně vlastnil Richard Walter, převzal v roce 1946 n. p. ZME Brno. Jednotnou kandidátku Národní fronty při volbách 1948 volilo 129 občanů a bez jediného bílého lístku.\n\nJeště na začátku roku 1948 byla státní hranice s Rakouskem zajištěna Finanční stráží (FS), Pohraničními útvary Sboru národní bezpečnosti (SNB) a vojenskými jednotkami (Jemnice). V pozdějších letech se ostrahy hranice účastnily také osadní oddíly Lidových milicí. Pohraniční útvar SNB sídlil také ve Frejštejně (později Podhradí nad Dyjí) a Finanční stráž ve Stálkách. Po rozpuštění Finanční stráže převzal její činnost v celním pohraničním pásmu v lednu 1949 nově vzniklý prapor Pohraniční stráže Znojmo (PS-útvar 7196), na začátku roku 1950 přejmenovaný na pohraniční oddíl s velitelstvím ve Znojmě (PS-útvar 5688 Znojmo) se 4 prapory (Jemnice, Znojmo, Hrušovany nad Jevišovkou a Břeclav), pod které spadalo 20 pohraničních rot. Pohraniční rota z Podhradí nad Dyjí se přestěhovala v červenci roku 1952 na zámek do Uherčic a rota ze Šafova do Stálek (v Šafově opět osazena v roce 1954).\n\nSignální stěna (SiS) železné opony kopírovala v podstatě už od Vranova nad Dyjí až do Stálek levou stranu silnice II/398 a II/409. Za Vranovem byla silnice nad zámkem označena dopravní značkou zákaz vjezdu s dodatkem „Pouze pro dopravní obsluhu“. Mimo dopravní obsluhy PS měli vjezd povolen na propustku pod dohledem hlídek ze strážních věží pouze místní občané z obcí s SPZ okresu Znojmo. Před Stálkami se SiS odkláněla od silnice a vedla po jižním okraji obce kolem areálu 2. roty 1. praporu 4. brigády Pohraniční stráže Znojmo (Stálky). Silnici do rakouské obce Heinrichsreit přehrazovala zubatá bezpečnostní závora na kolečku a za stálkovským hřištěm stála strážní věž. SiS pak klesala lesem do údolí Dyje k Libuňskému mlýnu / Loibing-Mühle s další strážní věží a lávkou přes řeku, pokračovala po levé straně silnice za kapličkou přes kopec ke statku na Mitrově, dále pak dolů kolem Vratěnínského potoka až k 1. rotě 1. praporu 4. brigády PS ve Vratěníně, v odstupech lemovaná dalšími 4 strážními věžemi. Celý areál Libuňského mlýna ustoupil budování železné opony. Jeho dobové snímky a pohlednice patří mezi sběratelské rarity.\n\nTlak na změnu názvu obce Frejštejn započal již v poválečném období. V roce 1946 navrhla na žádost místních národních výborů místopisná komise při Zemské osvětové radě v Brně ministerstvu vnitra prostřednictvím Zemského národního výboru změny názvů moravských obcí v okrese Znojmo: Gnast na Hnězdno, Fryšava na Břežany, Hevlín na Velké Dvory, Šanov na Mšanovice, Pravice na Břežanské Vlkovice, Čule na Slup, Šafov na Křeslice, Šreflová na Kuliv, Frejštejn na Podhradí, Šumvald na Pravčice, Čajkovice na Čakovičky, Derflice na Nesulovice, Německá Konice na Klášterní Konice, Šatov na Janov, Milfron na Bojiště, Popice na Staré Popice, Starý Šaldorf na Stará Skalice, Nový Šaldorf na Nová Skalice, „Traussnitzmůhle“ (zaniklý) na Čekanovský Mlýn. Ke změně názvu na „Podhradí nad Dyjí“ došlo v roce 1949 vyhláškou ministerstva vnitra č. 3/1950 Sb., o změnách úředních názvů míst. V únoru 1950 zvolila obec Podhradí nad Dyjí prezidenta republiky Klementa Gottwalda čestným občanem. Diplom o udělení čestného občanství předala delegace obce přednostovi kanceláře prezidenta republiky B. Červíčkovi 16. února.\n\nJednotné zemědělské družstvo Podhradí nad Dyjí bylo založeno v roce 1951. V roce 1960 prodělala organizační výstavba státních statků a JZD významné změny. „Státní statek Lesná“ se vyčlenil z jihozápadních částí „Státního statku Znojmo“ a Státního statků Jaroměřice nad Rokytnou (1949–1963), Vranov nad Dyjí, Uherčice, Vysočany a Zálesí. Sedmdesátá normalizační léta socialistického zemědělství přinesla další proces slučování JZD. V důsledku polohy u železné opony byla v roce 1962 do statku začleněna „Jednotná zemědělská družstva“ Šumná, Vratěnín, Stálky, Lančov, Podhradí nad Dyjí a Podmyče. V roce 1964 převzal statek neprosperující JZD Lubnice, v roce 1965 sloučená JZD Bítov, Chvalatice, Zblovice a v roce 1974 JZD Štítary. V roce 1981 bylo do Státního statku Lesná integrováno i Jednotné zemědělské družstvo „Pokrok“ se sídlem ve Starém Petříně (roku 1973 sloučeny JZD Korolupy a Oslnovice, roku 1974 JZD Starý Petřín a sloučené JZD Korolupy a Oslnovice).\n\nNa základě usnesení plenárního zasedání ONV Znojmo ze dne 22. 04. 1960 byl zřízen společný MNV pro obce Starý Petřín a Nový Petřín. Sloučením vznikla obec s názvem Starý Petřín (s účinností od voleb v červnu 1960) s částí obec Nový Petřín, od roku 1964 s částí obec Jazovice. Na základě usnesení plenárního zasedání ONV Znojmo ze dne 27. 04. 1976 byly integrovány pod společný MNV Starý Petřín také obce Šafov, Podhradí nad Dyjí, Stálky (s platností ode dne vyhlášení voleb do NV 22. - 23. říjen 1976) s příslušností do matričního obvodu Vranov nad Dyjí.\n\nJedná se o turisticky zajímavou lokalitu (rybaření, pěší turistika a cyklistika). V katastru obce se nachází několik rekreačních zařízení, 3 restaurace a obchod, PP Bau, PP Podhradské skály, nedaleko Národní park Podyjí, PP Bílý kříž, jihovýchodně od obce v údolí Křeslického potoka „Pašerácká sluj” (též nazývaná Cikánská nebo U Stálek, evidenční kód JESO: P123 20 2B J00001) a Graselova stezka Vratěnín. Obcí prochází cyklotrasa: po hradech a zámcích Vranov nad Dyjí-Nový Petřín-Šafov-Podhradí n. D.-Uherčice-Korolupy-Svobodův mlýn-Zblovice-Bítov-Lančov-Vranov n. D., navazující na cyklotrasy NP Podyjí podél mezinárodní cyklistické a pěší zelené stezky Greenway Praha-Vídeň.\n\n\nJako rekreační středisko slouží i budova bývalé školy (čp. 49). Ta byla po jejím zrušení v roce 1968 využívána nejprve jako Dům dětí. V roce 2018 se uskutečnil její odprodej (cena včetně provize realitní kanceláře a právního servisu byla odhadnuta na 5 302 500 Kč). Součástí střediska v roce 2018 byla jednopatrová školní budova o výměře 290 m², zahrada o výměře 5 016 m² a víceúčelové tenisové hřiště o výměře 648 m². Majitelem se podle výpisu katastru nemovitostí stal Ctislav Doseděl z Brna.\n\nPstruhový revír Dyje 14 začíná na státní hranici pod Býčí horou (48.8757694N, 15.8450722E) a končí na hrázi Vranovské přehrady (48.9067389N, 15.8193917E). Rozkládá se v Národním parku Podyjí, kde je hájený úsek se zákazem vstupu a lovu. O ten se stará Moravský rybářský svaz, z.s., pobočný spolek Vranov nad Dyjí. Mimopstruhový revír Dyje 15 začíná od hráze ve Vranově nad Dyjí (48.9067639N, 15.8195972E) a končí na státní hranici nad Podhradím nad Dyjí (48.8870694N, 15.6358611E), dále pak na úseku Želetavky od vtoku do nádrže (48.9389250N, 15.7023194E) až k jezu u Koberova mlýna (48.9618139N, 15.6850583E). Revír obhospodařuje Moravský rybářský svaz, z.s., pobočný spolek Znojmo. Úsek Podhradí nad Dyjí – přehrada od jezu u hotelu Zátiší po proudu řeky vyhovuje jak dravcům (štiky, boleni, candáti, okouni), tak i dalším rybám proudících vod (jelci a parmy). Úsek Dyje u Podhradí nad Dyjí je velmi navštěvován též kvůli úlovkům velkých úhořů, a to zvláště v jarních měsících a počátkem léta. Podhradí nad Dyjí – řeka tvoří zhruba 3km řeky od silničního mostu u hranic s Rakouskem až k mostu a hornímu splavu v Podhradí nad Dyjí, respektive až ke spodnímu splavu u hotelu Zátiší. Rybařům se nabízí klasická říční obsádka ryb s převahou tlouštů, ale také kapři, líni, cejni a parmy. Hloubka u mostu (horního jezu) v obci je přes 3 metry. Pod jezem mají stanoviště hlavně okouni, boleni a v menší míře i pstruzi. Nižší stav proudící vody pod splavem vyhovuje hlavně muškaření a vláčení.\n\nPovodeň roku 2006 započala 29. 6., kdy se průtoky na moravské Dyji pohybovaly na úrovni Q150, na Dyji v Podhradí na úrovni Q90. Během 24 hodin vzrostl ve vodoměrné stanici v Podhradí průtok z 10,4 m³/s na 551 m³/s. Povodeň způsobená přívalovými dešti zasáhla především obec, kde bylo evakuováno 150 lidí, v obci musel být vypnut elektrický proud a zkolabovala i síť mobilních telefonů.\nV rámci povodňového plánu na území obce Podhradí nad Dyjí bylo na vodním toku Křeslický potok (lokalita Šafovská zmola) vybudováno 5 drátokamenných retenčních přehrážek (v km 1,475, 2,314, 2,460, 2,845 a 3,326), které mají snížit riziko záplav v obci. Přehrážky slouží k zachycení splavenin a části plavenin smývaných erozní činností z okolních strmých svahů a mají zabraňovat masivnímu transportu sedimentů do níže položených částí toku. Zřízení přehrážek má také snižovat kumulaci srážkové vody v dané oblasti a tím zvyšovat retenční schopnost území.\n\n\n\n\n"}
{"id": "129551", "url": "https://cs.wikipedia.org/wiki?curid=129551", "title": "Korolupy", "text": "Korolupy\n\nKorolupy ( ) jsou obec v okrese Znojmo v Jihomoravském kraji. Žije zde obyvatel, což je asi 10 obyvatel na km². V obci Korolupy, nedaleko hranice České republiky s Rakouskem, žilo do roku 1945 německé obyvatelstvo s malou českou menšinou. Přelomové události 20. století ovlivnily její život i obyvatele, taktéž se podepsaly na vývoji celého regionu. Poštovním směrovacím číslem spadá obec pod poštu Uherčice 671 07. Nejbližšími městy jsou Jemnice, Moravské Budějovice a městys Vranov nad Dyjí, kde je také pověřený obecní úřad. Přes hranici do Rakouska leží blízký Horn a směrem do Čech město Slavonice. Obec se rozprostírá na náhorní plošině v nadmořské výšce 433 metrů v blízkosti malého kopce Kopka.\n\nPrvní část názvu obce se nejpravděpodobněji vztahuje ke slovu \"kůra – kora\" a druhá k slovesnému základu \"lub – lup – stahovat, loupat kůru\". V průběhu staletí se podoba jména různě měnila. Od roku 1372 \"villa Chirlup\", 1373 \"Chirlobw\", 1493 \"Chrlopy\", 1571 \"Kurlup\", 1855 Kurlup, Chrlopy, 1868 Kurlupp, Chrlopy Cherluby, 1869 pod názvem \"Chrlopí obec v okr. Znojmo\", 1880–1890 pod názvem \"Chrlopy obec v okr. Znojmo\", 1900–1910 pod názvem \"Chrlopy obec v okr. Moravské Budějovice\", 1921–1938 Korolupy, něm. \"Kurlupp\" obec v okr. Moravské Budějovice, 1938–1945 \"Kurlupp Gau Niederdonau Horn\", 1945–1961 Korolupy obec v okr. Moravské Budějovice, po roce 1961 v okr. Znojmo. Draslo neboli potaš byla látka vyráběná, mimo dalších přísad, z dřevěného popela a kůry stromů, hojně využívaná v koželužnách a sklárnách. Zemědělci, kteří kůru ze stromu loupali, se nazývali loupači kůry.\n\nV období kolektivizace zemědělství v 50. letech 20. století byly soukromé pozemky převzaty k hospodaření do JZD a názvy polních tratí, jejichž německé názvy novousedlíkům nic neříkaly, členové JZD a NV přejmenovali. Některé názvy tratí jsou zkomoleninou původních názvů.\n\nNa dochované obecní pečeti z 18. století je Madonna s Ježíškem, která stojí na půlměsíci. Žádost o udělení znaku a vlajky podal 5. 3. 2001 starosta obce Ing. Martin Hanek. Autorem návrhu je Miroslav J. V. Pavlů. Znak a prapor byl udělen obci při slavnostním předání na Pražském hradě starostovi obce v roce 2002 (rozhodnutí při PS PČR: 22. 11. 2001). Znak má v modrém štítě stříbro-červeně kosmo dělené křídlo, nahoře ve stříbrném poli s modrou lilií a dole je zlatě mřížované. Prapor, zhotovený při PS PČR 22. 11. 2001, zobrazuje šikmo dělený list, žerďové pole bílé s modrou lilií, vlající pole tvoří tři vodorovné pruhy, modrý, žlutě mřížovaný červený a modrý, v poměru 1:2:1. Mřížování je tvořeno jedním vodorovným a čtyřmi viditelnými svislými pruhy širokými jednu čtyřiadvacetinu šířky listu. Poměr šířky k délce listu je 2:3. Barvami obce jsou barvy modrá, červená, stříbrná a zlatá. Orlí křídlo ve znaku připomíná období vlády Krajířů z Krajku, modrá lilie symbolizuje obecní pečeť, zlatá mříž na červeném poli symbolizuje zasvěcení kostela sv. Vavřinci a jeho mučednickou smrt.\n\nObec Korolupy s rozlohou 15,46 km² se nachází 31 km západně od Znojma, jihozápadním směrem od Moravských Budějovic a západním směrem od Vodní nádrže Vranov. Obec se rozkládá podél silnice II/411 vedoucí z Moravských Budějovic přes Uherčice po silnici II/409 k hraničnímu přechodu, dále po silnici L 1187 na Vratěnín – Drosendorf-Zissersdorf, přibližně 7 km od rakouských hranic. Korolupy leží na pravém břehu říčky Blatnice. Poloha obce v západní části okresu Znojmo a v jihozápadní části Jihomoravského kraje, sousedící s okresem jindřichohradeckým (Jihočeský kraj), třebíčským (kraj Vysočina) a s Rakouskem měla rozhodující vliv na historický vývoj obce, ale také na její zemědělské a lesnické zaměření vzhledem k dané izolovanosti od velkých městských center.\n\nDominantou vesnického sídla je kostel sv. Vavřince, významně doplněný několika kapličkami a božími mukami. Podstatou venkovského památkového dědictví je ovšem především vlastní obytná a hospodářská zástavba a samotná půdorysná struktura vesnického sídla.\nObec je charakteristická svým založením s lánovými záhumenicovými plužinami, které přímo navazovaly na zemědělské usedlosti. V případě obce Korolupy se jedná speciálně o radiální uspořádání plužiny, kdy jsou usedlosti uspořádány do tvaru kruhu či oválu. Vesnice při založení měla uprostřed zelený pás, který sloužil k pastvě dobytka. Na něm se vždy nacházel rybníček a v jeho těsné blízkosti stávala kovářská dílna a díra pro pálení vápna. Pravidelně zde byla umísťována i kašna s pitnou vodou pro dobytek. Usedlosti jsou seřazeny většinou okapovou stranou těsně vedle sebe, takže jsou štíty vzájemně pospojovány a tvoří souvislou frontu domů podél silnice, což je patrné hlavně na návsi.\n\nHospodářské budovy obvykle po jedné straně dvora a pod jednou střechou jsou spojeny s obytným stavením, a to pokud bylo možno do pravého úhlu (do háku). Stodoly na konci obdélníkového dvora nebo na konci zahrad plnily protipožární úlohu. Od cesty byly usedlosti odděleny zídkou, plotem nebo příkopem. Cesty se sbíhají na návsi a rozvětvují u obou východů z vesnice. Novou etapu v urbanistickém vývoji obce přinesly reformy (zejména zrušení nevolnictví) Marie Terezie a Josefa II. V souvislosti s tím se od 70. a 80. let 18. století prosadila i tzv. raabizace, neboli rozdělení bývalých vrchnostenských nebo obecních pozemků poddaným za podmínek částečně podobných středověkému zákupnímu právu. V obci vznikla drobná chalupnická a zejména domkářská zástavba.\n\nSoučasné zemědělské výrobní území obce je tvořeno především areálem ZD (zemědělského družstva) Korolupy. Tento zemědělský závod byl vytvořen v těsné návaznosti na obec na bývalých obecních pozemcích Grosse Pointen pro pastvu dobytka. Areál limituje bytovou výstavbu v jižní části obce. Největším nedostatkem je však necitlivá výstavba zemědělských objektů velkého měřítka v přímé návaznosti na zástavbu obce. Zemědělské kolosy se velmi nepříznivě projevují v dálkových pohledech i v pohledech přímo v obci. V roce 2013 provedla obec Korolupy na návsi zásah do historického urbanistického jádra obce zbouráním hospodářské usedlosti čp. 70 na parcele č. 45 ze 17.–18. století. Usedlost sousedící s kostelem sv. Vavřince přišla o své přirozené ohrazení, barokní bránu a vybouráním hospodářských budov vzniklo umělé prostranství v těsné blízkosti hlavního tahu obcí.\n\nGeomorfologické a biogeomorfologické členění krajiny rozprostírající se v okolí obce Korolupy bylo v roce 2008 začleněno do krajinného rázu s převážně lesní krajinou doplněnou výraznými údolími a navazujících náhorních plošin kategorie A.. Na utváření krajiny mělo velký vliv lesnictví a na jejích plošinách zemědělství. Obě lidské činnosti od pradávna ovlivňovaly vznik osídlení, velikost obce a také plužin. Prvním poškozujícím zásahem se stala stavba Vranovské přehrady a následně provozovaná chatařská rekreace. Uvnitř lesní krajiny se nachází luční a lučně-polní ostrovy. Historická přírodní hodnota území spočívá v zajímavém reliéfu skalnatých údolí, v říčních meandrech řek, v kulturních dominantách hradu Bítova, zříceniny hradu Cornštejna a zříceniny hradu Frejštejna, v lesních celcích, na které navazují malá chráněná území. Míra zachovalosti se pohybuje mezi výjimečně a dobře zachovalou krajinou (v chatových oblastech). Na základě zachování krajinného rázu byla krajina v okolí Korolup zařazena do I. stupně ochrany (kategorie A).\n\nNejstarší historie obce Korolupy je spojena s mohylovým pohřebištěm u Vysočan s 26 hroby i mohylníky u Uherčic z doby Velkomoravské říše a Palliardiho hradiskem. Slovanští obyvatelé se zabývali zemědělstvím, sadařstvím, zelinářstvím, chmelařstvím, chovem včel a ovcí, lovem a sběrem. Území mělo zcela zemědělský charakter. Stavěly se mlýny, těžilo se dřevo a na velkostatcích se vyrábělo pivo. Palliardiho hradisko zpustlo až po vzniku raně feudálního hradu Bítov, který je doložen z let 1061–1067 jako Bethow.\nPrvní písemnou zmínku o obci nacházíme v roce 1372 na věnovací listině sepsané na hradě v Hafnerluden (Lubnici). Rytíř Seifried z Hafnerluden (\"Seyfried von Plank\") společně se ženou Bohuslawou věnují hradu (tvrzi) v Lubnici kapli sv. Jiří a sv. Kateřiny a jeden oltář sv. Petra kostelu ve Vratěníně a k tomu jednoho kaplana, na nějž připadnou úroky z mlýna Újezd a dvou lánů u vsi Korolupy (villa Churlup).  V roce 1498 potvrdil Vladislav II. obci Korolupy privilegia. Po potvrzení privilegií králem Vladislavem II. v roce 1498 v nich nebylo zahrnuto právo pečetní. Pečeť zobrazuje Marii s Ježíškem lemovanou dvěma květinovými stonky nad nápisem Kurlupp.\nTomáš Vinciguerra hrabě Collalto et San Salvatore ze starého italského rodu, který se objevuje na Moravě po Bílé hoře, koupil panství v roce 1768. Collaltové vlastnili panství až do konce 2. světové války.\n\nV roce 1770 za císařovny Marie Terezie byla zřízena německá filiální škola. Nepodsklepená budova krytá došky sloužila až do roku 1844. V roce 1869 byl v rakousko-uherské monarchii přijat zákon, který stanovil povinnou školní docházku (pod hrozbou sankcí vůči rodičům) pro všechny děti na dobu 8 roků (v tehdejší Evropě ojedinělé). Po inspekci školním inspektorem Papouškem v roce 1890 musela obec přikročit k výstavbě nové německé školy. 8. června 1921 na základě prvního československého sčítání lidu v únoru 1921 byla otevřena česká menšinová škola, která měla obrozenecký význam pro rozvoj české populace v Korolupech. V roce 1977 došlo vládním nařízením k jejímu zrušení.\n\nZaložení vsi, původní názvy tratí a až do roku 1945 mluvené nářečí „Ui-Mundart“ poukazují na osídlení bavorsko-německými kmeny, ke kterému docházelo během kolonizace na přelomu 12. a 13. století. Na ukončení první světové války a vznikající Československo 28. října 1918 reagovalo německé obyvatelstvo 31. 10. 1918, kdy se zástupci obecních zastupitelstev německých obcí dačického politického okresu a soudního okresu Jemnice shromáždili ve Slavonicích, aby zde protestovali proti včlenění jimi řízených obcí do nového československého státu, což deklarovalo i zastupitelstvo obce Korolupy. 3. listopadu 1918 na krajském shromáždění ve Znojmě došlo k vytvoření Německorakouské provincie Deutschsüdmähren (Německá jižní Morava), kde byla obec Korolupy také prohlášena za součást Dolních Rakous. Po připojení pohraničních oblastí k Třetí říši spadala obec pod Říšskou župu Dolní Podunají. Po ukončení války se ujaly partyzánské skupiny a revoluční gardy tzv. „vyčištění státní hranice“. Partyzánská skupina pod velením plukovníka Vladimíra Hobzy přijela do obce s nákladními auty 9. června 1945. Německé obyvatelstvo se na příkaz gardistů muselo během půl hodiny shromáždit před kostelem a to pouze s osobním zavazadlem. Z mužů v obci vybrali partyzáni několik rukojmích, které odvedli ke zdi. Zde museli stát před namířenými samopaly až do doby, než se veškeré k odsunu vyzvané obyvatelstvo dostavilo k odchodu. Německému obyvatelstvu poté prohledali zavazadla, zabavili cennosti a peníze. Následně téměř všechno německé obyvatelstvo vyhostili přes hraniční přechod ve Vratěníně spolu s občany z Lubnice, Mešovic, Uherčic i zcela německého Vratěnína.\n\nNa převzetí moci ve státě a nastolení totalitního režimu se komunisté velmi dlouho a pečlivě připravovali. Roku 1946 se konaly první poválečné volby. V celém okrese Moravské Budějovice zvítězili lidovci (10 114 hlasů), následovaní komunisty (7 097) a dále národními socialisty (4 258) a sociálními demokraty (2 975). Nové obyvatelstvo Korolup rekrutované převážně ze zemědělského proletariátu z okolních českých obcí volilo politické strany: KSČ (73), ČSL (69) a ČSD (13) z celkem 172 voličů. 25. 4. – 25. 9. 1947 proběhlo v obci scelování půdy. Od společné rostlinné výroby na scelených lánech byl už jen krůček ke kýženému dovršení socialistického typu hospodaření. JZD bylo založeno v roce 1950. Během padesátých let byl komunistickou stranou v obci, zrovna tak jako v celém Československu, systematicky likvidován a perzekvován sedlácký stav a církev. Jižní oblasti Jemnicka, tedy i obec Korolupy, se dostaly na počátku padesátých let na desetiletí přímo do hraničního pásma. Do oblasti se nasunulo vojsko a pohraniční stráž. V těsné blízkosti obce tak vzniklo hraniční pásmo, do kterého byl povolen vstup pouze na speciální propustku. V krajině kolem Korolup chátraly a zanikaly kapličky, křížky, sochy a další prvky, které po staletí utvářely její duchovní charakter. Zničené budovy částečně nahrazovala od roku 1960 zvýhodněná družstevní i státní výstavba. Období od roku 1960 až 1980 lze charakterizovat jako dobu výrazných stavebních proměn socialistické obce Korolupy. Státní dotace do pohraničí a jeho zemědělství zajistila finanční krytí a lepší zásobování stavebním materiálem. To umožnilo zahájení hromadné přestavby i nové výstavby v obci. Po zavedení obecního rozhlasu se ujala v obci znělka – známá polka Jaromíra Vejvody Škoda lásky, která už k obci neodmyslitelně patří.\n\nNepropustná hranice na čtyřicet let neoddělila ves Korolupy jen od Rakouska, ale v důsledku existence hraničních pásem i od vnitrozemí. 17. listopadu 1989 došlo v Praze k brutálnímu potlačení studentské demonstrace, která odstartovala Sametovou revoluci. Od 4. prosince 1989 mohli i korolupští občané bez jakéhokoliv omezení cestovat na tzv. Západ a obcí Korolupy začali projíždět první turisté na cestě k rakouským sousedům. Přesně za měsíc, 17. prosince 1989, byla na československo-rakouských hranicích zahájena demontáž zátarasů, kterou symbolicky zahájili na přechodu Hatě u Znojma společně drženými nůžkami tehdejší ministři zahraničí obou zemí Jiří Dienstbier a Alois Mock.\n\nPrvní svobodné volby se konaly v červnu roku 1990. Prvním starostou obce byl po sametové revoluci zvolen starousedlík František Hanek. K dalším volbám přikročili obyvatelé Korolup mimořádně už za dva roky v roce 1992. V novém státním uspořádání ČR se volilo do zastupitelstev obcí 18. a 19. listopadu 1994.\n\n\nNa počátku 90. let do vedení obce vstoupili lidé, kteří překypovali nadšením, ale i část občanů zastupující obec v době totalitního režimu. Chyběly metodiky, informace pro výkon veřejné správy a s postupným převodem kompetencí státu přímo na obce samozřejmě stoupaly požadavky i na zastupitelstvo obce. ZO začínalo úplně od nuly. Nejprve s budováním základní infrastruktury (budova obchodu a hostince), přestavbou vrátilo obecní úřad na své původní historické místo na návsi, rekonstruovalo mateřskou školu, získávalo zpět lesy, pole a louky.\n\nDalší starosta obce Ing. Martin Hanek vypomáhal ve veřejné správě již během svých studií, hlavně při zavádění informační a komunikační techniky. Při podzimních volbách v roce 1998 kandidoval do zastupitelstva obce. Následkem pozdního podání kandidátní listiny svého otce se ocitl zcela nečekaně na pozici starosty. Během třetího volebního období se při svém druhém vysokoškolském studiu věnoval problematice udržitelného rozvoje (obnova tradiční řemeslné výroby) obce Korolupy. Post starosty obce Ing. Martin Hanek zastával až do roku 2010. Během svého působení vydával obecní periodikum – Bulletin obce Korolupy. V těchto třech volebních obdobích proběhla nejen plynofikace obce, ale i úspěšná EU dotace a rozjezd obyvatelstvem dlouho očekávaného obecního vodovodu, kanalizace a čistírny odpadních vod.\n\n\nVe volebním období 2010–2014 působila ve funkci starostky obce Olga Malcová (v důchodu), která se do obce přistěhovala z Jevišovic. Zastupitelstvo obce tvořilo sedm zastupitelů, kteří ze svého středu volili starostu a místostarostu. Oba působili jako neuvolnění, tzn. vykonávali funkce při svém zaměstnání. Ze zákona o obcích je dále zřizována kontrolní a finanční komise. Na obecním úřadě je zaměstnána jedna účetní na poloviční úvazek a jeden řemeslník na plný úvazek.\n\nV podzimních komunálních volbách na období 2014–2018 se obyvatelé obce snažili o nastolení nového kurzu ve vedení obce a starostou byl zvolen Luboš Kyprý. Post místostarosty obsadil Luboš Bena. Poslední rok volebního období, po odstoupení starosty Luboše Kyprého, byl zastupitelstvem zvolen nový starosta David Kratochvíl. Před volbami (14.6.2018) schválilo zastupitelstvo obce Korolupy pro volební období 2018–2022 pětičlenné obecní zastupitelstvo.\n\nVe volbách do zastupitelstev obcí 2018 kandidovali: David Kratochvíl (41 let, svářeč kovů, syn kandidáta Františka Kratochvíla), Stanislav Strnad (51 let, krmič ZD Korolupy, manžel kandidátky Olgy Strnadové), Olga Strnadová (47 let, operátorka ve výrobě Jemnice), Jiří Štykar (56 let, lesní dělník), Jiří Štykar ml. (syn kandidáta Jiřího Štykara), František Kratochvíl (61 let, údržbář obce Korolupy). Starostou byl zvolen David Kratochvíl, místostarostkou Olga Strnadová, členy zastupitelstva jsou: František Kratochvíl, Stanislav Strnad, Jiří Štykar st.\n\nMinistr vnitra Jan Hamáček rozhodl svým rozhodnutím ze dne 30. července 2019 a vyhlásil na den 14. prosince 2019 nové volby do zastupitelstva obce Korolupy, přičemž byli do zastupitelstva zvoleni: nezávislý kandidát Ing. Martin Hanek (76 hlasů), ze Sdružení nezávislých kandidátů David Kratochvíl (59 hlasů), nezávislá kandidátka Olga Strnadová (56 hlasů), ze Sdružení nezávislých kandidátů Jiří Štykar (44 hlasů) a ze Sdružení nezávislých kandidátů Ullreich Lukáš (44 hlasů). Starostou obce zůstal David Kratochvíl, místostarostou Ing. Martin Hanek, členy zastupitelstva: Olga Strnadová, Jiří Štykar a Lukáš Ullreich.\n\nObec Korolupy vlastnila k 31. 12. 2010 obecní majetek v účetní hodnotě přibližně 33,5 milionů Kč. Skoro polovinu majetku tvoří obecní budovy a stavby – 44 % (obecní úřad, mateřská škola, kulturní dům, historické zemědělské budovy sýpky a skladu, budova obchodu a hostince a v roce 2013 přikoupená zemědělská usedlost čp. 70, kde obec provedla rozsáhlou demolici hospodářských budov a vjezdu s bránou), dalších 37 % lesy (93 ha), pole a louky (30 ha). Výše obecního rozpočtu a daňových příjmů korespondují s velikostí obce. Z analýzy příjmů a výdajů do konce roku 2010 lze vyvodit, že obec do konce roku 2010 hospodařila uváženě, využila množství dotací a své finanční prostředky věnovala rozvoji obce na základě strategických dokumentů kraje, regionu, ale i ÚP (územního plánu) z roku 2004 a od roku 2009 Programu rozvoje obce Korolupy. Hospodaření obce je závislé na daňových příjmech, které ve sledovaném období tvořily více než 50-70% příjmů obce.\n\nObec se nachází v intenzivně obdělávané zemědělské krajině na území Českomoravské vysočiny. Jihovýchodní část Českomoravské vrchoviny tvoří geomorfologický celek zvaný Jevišovická pahorkatina z krystalických břidlic a žul, pro niž je typické střídání pahorků s kotlinami. Hluboká údolí vodních toků vytvářejí zaklesnuté meandry. Katastr obce na východě zasahuje do podcelku Bítovské pahorkatiny a jejího podcelku Uherčické pahorkatiny. Severně je oblast formována Jemnickou kotlinou. Jedná se o zvlněnou krajinu doplněnou velkým počtem polí. Ostřejší přírodní tvary jsou v rulách, oblé v žulách a ploché útvary z neogenních sedimentů, což se týká hlavně národního parku Podyjí.\n\nZápadní část katastrálního území (k. ú.) Korolupy je ovlivněna údolím Blatnice, kterým se táhne koryto řeky s bohatou doprovodnou zelení od Uherčic na Korolupy a dále po soutoku se Želetavkou od Lubnice k Bítovu. V údolích se rozprostírají nivy – louky, kdežto svahy nad údolími řeky jsou většinou lesnaté. V k. ú. má Blatnice 2 levostranné a 3 pravostranné přítoky. Levostranné přítoky severozápadně od Korolup mají přírodní charakter, pravostranné přítoky, které odvádí vodu z polí severně, západně až jižně od Korolup, jsou z větší části regulované a bez vegetace. Území mezi obcemi Korolupy a Vysočany (po obou stranách st. silnice) je charakterizováno mírně zvlněným terénem a po obou stranách se táhnoucími velkými scelenými plochami polí téměř bez zeleně (mimo 2 větrolamů). Jihozápadní část k. ú. Korolupy je tvořena lesním komplexem biokoridoru v údolí Dyje. Podél státních silnic Vysočany–Korolupy a Korolupy–Uherčice jsou zřetelné aleje ovocných stromů a podél polních cest severně od silnice Vysočany–Korolupy dvě vzrostlé aleje topolů – větrolamů.\n\nVoda v Korolupech je špatné kvality a nese hodnotící indikátor pitné vody -2, proto byla obec zařazena do zranitelného území, kde se využívá povrchová nebo podzemní voda jako zdroj pitné vody s koncentrací dusičnanů přesahující hodnotu 50 mg/l (některé studny s hodnotou cca 650 mg/l). Státní zdravotní ústav zjistil v roce 2008 ze studní v obci z 16 vzorků 12 nevyhovujících a 7 bylo přímo zdraví škodlivých. Oproti tomu se může ves pochlubit naprosto čistým ovzduším. Imisní limit a cílový imisní limit stanovený pro ochranu zdraví se pohyboval v roce 2010 na nule. Jediným obtěžujícím zdrojem zápachu je Zemědělské družstvo (hnojení, vyvážení kejdy, chov hospodářských zvířat, siláž). Starou ekologickou zátěží je bývalá Strojní traktorová stanice a průsak do půdy z volně loženého chemického hnojení po objektech v obci v době totalitního režimu KSČ. Přesto se pohybují Korolupy v překročení imisních limitů nebo cílových imisních limitů pro ochranu zdraví a ochranu ekosystémů a vegetace se zahrnutím ozonu na bodu číslo 1.\n\nPro ornou půdu je již sklon nad 7° předpokladem ke zhoršování přirozeného vodního režimu. Korolupy hospodařící na 812,38 ha orné půdy mají 12,12 ha sklonitého terénu (1,49 %). Přívalové srážky ohrožují Korolupy ze severu, severozápadu a severovýchodu. Záplavová území Q100 řeky Dyje a Želetavky zabírají pouze 0,96 a 0,01 ha, a to převážně v údolí Blatnice (povodňová problematika je řešena v Plánu oblasti povodí Dyje 2010–2015). Akční program pro zranitelnou oblast se proto týká nejen používání a skladování hnojiv, střídání plodin a následně tak snižování znečištění vod dusičnany, ale i provádění protierozních opatření (výsadba dřevin, větrolamů, zachování biocenter a biokoridorů atd.).\n\nKlimaticky náleží Korolupy do oblasti mírně teplé vyznačující se teplým a mírně vlhkým podnebím s průměrnou roční teplotou 7 až 8 °C a s ročním úhrnem srážek cca 650 mm. Počet letních dní, kdy teplota dosáhne alespoň 25 °C, se pohybuje v rozmezí 40 až 50 dní. Po celý rok se objevují významné srážky, dokonce i v nejsušším měsíci. Ročně spadne 666 mm srážek. Nejsušším měsícem s 33 mm je leden. Nejvíce srážek spadne v průměru 90 mm v červenci. Průměrná roční teplota se pohybuje kolem 7,9 °C. V průběhu roku je červenec nejteplejším měsícem s průměrnou teplotou 17,5 °C. V lednu jsou teploty nejnižší. Průměrná teplota v měsíci lednu bývá naměřena kolem -2,3 ° C. Rozdíl v množství srážek mezi nejsušším měsícem a nejdeštivějším měsícem je 57 mm. Průměrná teplota se pohybuje v průběhu roku kolem 19,8 °C. V drobných údolích se tvoří údolní teplotní inverze. Převládají severozápadní větry.\n\nObec Korolupy je po celou dobu svého historického vývoje spjata s obcemi Vratěnín, Uherčice, Mešovice, Lubnice, ale i potažmo s Vysočany a Oslnovicemi. Z těchto obcí patří obec mezi ves s větším počtem obyvatel (Lubnice cca 73, Oslnovice cca 91, Vysočany cca 111). Rozlohou se řadí již na místo první – 1547 ha. Většinu katastru tvoří zemědělská půda a lesy.\n\nTak jako v okolních obcích i v Korolupech bylo vysídleno původní německé obyvatelstvo, což se samozřejmě odrazilo na skladbě sociálních skupin. Ve všech obcích je stále znát nedostatek obyvatel s vyšším vzděláním a odchodem mladší generace do měst obec stárne. Proto také indikátor dlouhodobého vývoje počtu obyvatel v letech 1991 až 2011, indikátor krátkodobého vývoje v letech 2001 a 2011, ale i průměrný „index stáří“ a „vzdělanost obyvatel“ (podíl osob s vysokoškolským vzděláním) je ohodnocen stupněm -2 (v roce 2001 ze 169 obyvatel mělo 70 obyvatel pouze základní vzdělání a 75 obyvatel vzdělání bez maturity, jeden bez dokončeného základního vzdělání).\n\nV obci je 85 domů, z toho 53 rodinných domů (většinou původní selská stavení vystavěná před 2. světovou válkou) a 2 bytové domy postavené v době socialistického budování obce. Velký počet neobydlených domů je dán především vysokým počtem domů sloužících k rekreaci, čímž je i potvrzen minimální nárůst nové bytové výstavby. To, že se v obci do jisté míry zachovala původní architektura, lze považovat za jediný klad \"železné opony\", kdy obec nepatřila mezi stavebně preferované. Do jisté míry levně nabytý majetek, ke kterému nové obyvatelstvo nemělo citové a rodové vazby, byl některými obyvateli jen užíván. Kolektivizace se podepsala na Korolupech hlavně vybudováním zemědělského závodu přímo v obci. V krajině i v obci jsou viditelné nevyužívané plochy tzv. brownfields.\n\nObce se také dotýká neustálý odliv obyvatel z důvodu nedostatku pracovních příležitostí. Míra ekonomické aktivity obyvatel obce je nižší než 50 %. V celém regionu Vranovsko je vysoká míra nezaměstnanosti, která má v letním období sestupnou tendenci. Většina nezaměstnaných obyvatel nachází v tomto období práci v zemědělství, lesnictví nebo cestovním ruchu (pomocné práce v kuchyni, pokojské, úklid atp.). Mladí lidé s vyšším a zejména vysokoškolským vzděláním nenacházejí zaměstnání v obci ani blízkém okolí. Veřejně prospěšné práce (VPP) pro nezaměstnané jsou obcí pravidelně využívány.\n\n\nPedologicky náleží Korolupy do typologie členitých pahorkatin. Nejběžnějším typem jsou hnědé půdy, dále půdy na sprašových a polygenetických hlínách, hnědozemě a hnědozemě oglejené. Hnědozemě oglejené jsou těžko zpracovatelné, jelikož zadržují vodu na povrchu a těžko se pak obdělávají agrotechnikou. Procento humusu je u nich nízké (1,5 – 2,5 %), ale jeho kvalita není nejhorší. Půdy obsahují jilnaté částice a jsou těžké. Obecní lesy ve výměře více jak 93 ha spravuje obecní lesní správa a pole a louky s přibližnou výměrou 30 ha pronajímá obec Zemědělskému družstvu.\n\nPětimístný číselný kód pro zemědělské pozemky vyjadřuje hlavní půdní a klimatické podmínky katastrálního území, které mají vliv na produkční schopnost zemědělské půdy a její ekonomické ohodnocení. Podle vyhlášky č. 412/2008 Sb., která stanoví seznam katastrálních území s přiřazenými průměrnými základními cenami zemědělských pozemků, činí průměrná základní cena v katastrálním území Korolupy 8,85 v Kč/m². Informace vztahující se k bonitované půdně ekologické jednotce jsou zpracovány v eKatalogu BPEJ. Všechny zemědělské půdy spadají do 5. klimatického regionu.\n\n Zemědělské družstvo Korolupy je největším zaměstnavatelem místních obyvatel. I zde však klesl počet zaměstnanců z 80 v roce 1993 na 48 v roce 2005. Právní poměry družstva z roku 1992 byly přetvořeny novými stanovami z 1. března 1993. V roce 1996 došlo k další úpravě stanov. Základní členský kapitál byl již v roce 1993 stanoven na 20 000 Kč s celkovým kapitálem 3 440 000 Kč. Družstvo hospodaří v katastrech obcí Lubnice, Vysočany, Korolupy, Oslnovice. Koeficient zornění činil v roce 2005 93,8 % a výměra obhospodařované půdy v roce 2004 1801 ha. Areál ZD má vlastní trafostanici, vlastní zdroj vody a bioplynovou stanici o 500 kW. ZD obhospodařuje cca 858 ha zemědělské půdy. Hlavní podnikatelskou aktivitou ZD Korolupy je z 98 % zemědělská rostlinná a živočišná prvovýroba, 2 % doplňuje doprava. Provozuje chov skotu a prasat, dále pak skladování krmiv a steliva pro živočišnou výrobu a opravárenskou činnost vlastní zemědělské techniky.\n\nPro vjezd a výjezd používá středisko ZD hlavní komunikace silniční dopravy – státní silnici II/411 Vysočany – Korolupy. Pro dopravní obsluhu mimo areál využívá bezplatně veškeré místní obecní komunikace zastavěného i nezastavěného území. Při provozování stájí vznikají rozkladem organické hmoty (zbytky krmiva, steliva, výkaly) látky, které znečišťují ovzduší. Jedná se především o amoniak, sirovodík a kysličník uhličitý. Emise tak zásadně ovlivňují ovzduší zejména v nejbližším okolí stájí, během větrů vanoucích jiným směrem než ze severu i v celé obci. K plošnému znečištění dochází aplikací hnoje a močůvky na zemědělských pozemcích. V roce 2004 byla odchovna skotu přestavěna na kravín a přistavěna dojírna. V areálu se v současnosti nacházejí objekty živočišné výroby, mechanizační středisko, sklady a silážní žlaby. Živočišná výroba je provozována v teletníku, kravíně a objektu pro chov jalovic.\n\nHonební společenstvo Korolupy bylo založeno 17. prosince 1992. Po úpravě nového zákona o myslivosti ohlásilo 31. 3. 2003 zánik a 15. 7. 2003 členové společenstva založili nové Honební společenstvo Korolupy I. Je tvořeno pozemky vlastníků, kteří se podle zákona o myslivosti na společenstvu dohodli. Velikost honitby je 2535 ha. Vzhledem k tomu, že Honební společenstvo Korolupy I. nesmí ze zákona vlastním jménem podnikat, nesmí se účastnit na podnikání jiných osob a nesmí zřizovat ani organizační složky, pronajímá honitbu Mysliveckému sdružení Korolupy, které bylo pro tento účel založené 24. 2. 1993. Provozovanou živností Mysliveckého sdružení je lov a odchyt divokých zvířat a s tím související činnosti. Obě sdružení jsou tvořena v podstatě stejnou členskou základnou.\n\nObec ležela pokaždé na periferii své správní oblasti a to i nyní na jihozápadě Jihomoravského kraje. Jejím letitým nešvarem je absence významného dopravního spojení. Silnice II. a III. třídy jsou majetkem kraje a v celém regionu ve velmi špatném stavu. Obec nemá vliv na jejich rekonstrukci. Intenzita dopravy obcí je menší než 700 vozidel za 24 hodin. V letních měsících je intenzita dopravy o něco vyšší, zejména kvůli turistické atraktivitě území.\n\n\nDostupnost města Znojma autobusovou dopravou, ale i ostatních měst Jemnice, Moravských Budějovic a městyse Vranov nad Dyjí se něco málo zlepšila po 1. červenci 2010 zařazením do IDS JMK, který řeší návaznost spojů pro přestupy. Přestupním místem na území mikroregionu jsou obce Lesná a Bítov, některé spoje do Korolup vyjíždějí z Vranova nad Dyjí. Přestup mezi autobusy a vlaky probíhá v obci Šumná. Jak do Vranova tak i do Znojma a do Brna není propojení linek 816 a 830 ideální, zejména dlouhým přestupem na linku 108 (Znojmo–Brno). Zrovna tak spojení s okolními obcemi není velmi časté. Vzhledem k tomu, že děti navštěvují ZŠ v Lubnici, jsou autobusové spoje obohaceny během školní docházky o tzv. školní autobusy, které jsou občany hojně využívány. Chybí přímý spoj z Lubnice a Korolup do Vranova nad Dyjí a večerní spoje po 20. hodině.\n\nNa zajištění své dopravní obslužnosti se obec finančně podílí. Blízký hraniční přechod s Rakouskou republikou Vratěnín–Drosendorf umožňuje obyvatelstvu dojíždět za prací také do obcí a měst Dolního Rakouska. Železnice hraje pro Korolupy vedlejší roli. Okrajem území mikroregionu prochází železniční trať č. 241 Znojmo – Moravské Budějovice. Jedinou železniční zastávkou je Šumná. Pro cestovní ruch má význam veřejná lodní doprava a plavba plachetnic s pomocným spalovacím motorem na Vranovské přehradě.\n\nZásobování plynem v Jihomoravském kraji zajišťuje firma Jihomoravská plynárenská, a. s. Obec je plynofikována rozvody STL plynovodu Uherčice–Šatov ze samostatné přípojky (DN 80 VTL) a samostatné regulační stanice u Zemědělského družstva (výkon 600 m³/hod). Provozovatelem veškerých elektrických stanic v okrese Znojmo je společnost E.ON, distribuci elektrické energie zajišťuje do obce E.ON a ČEPS, a. s. z odboček kmenového vedení VN 22 kV. V současné době neexistuje v obci veřejný vodovod a kanalizace s čistírnou odpadních vod. Občané používají vodu z domovních studní. Korolupy jsou pokryty signálem O2 GSM/GPRS s výjimkou údolí Dyje v NP Podyjí. T-mobile a Vodafone nabízí pro Korolupy výrazně horší úroveň signálu, v obci lze využít i přesahu rakouských mobilních operátorů. Vysokorychlostní mobilní internet (3G) je dostupný s operátorem O2. Likvidace komunálního odpadu je řešena separačním systémem svozu a ukládáním na skládku mimo obec firmou .A.S.A., spol. s r.o. Systém donáškový je využíván při třídění odpadu na sklo, PET lahve, papír, baterie, žárovky a od roku 2002 se v obci nachází sběrný dvůr pro skladování a likvidaci nebezpečného odpadu a zpětný odběr elektrospotřebičů. Separační systém zálohový využívají občané v hostinci a obchodě. Vodní nádrž Vranov zajišťuje výrobu elektrické energie a slouží k protipovodňové ochraně území.\n\nMateřskou školu najdeme v objektu obecního úřadu. Po rozsáhlé rekonstrukci interiéru i exteriéru s novými herními prvky na dvoře a zahradě MŠ odpovídá evropskému trendu. Herní prvky jsou přístupné veřejnosti. Základní škola byla v obci zrušena, děti navštěvují ZŠ 1.–8. ročník v Lubnici nebo dojíždí do Jemnice. Žáci středních škol dojíždí do Znojma, ale i Dačic, Moravských Budějovic, Brna nebo Třebíče. Knihovna je umístěna taktéž v objektu OÚ. Kulturní dům po revitalizaci vyhovuje potřebám obce s kapacitou 150 sedadel. Je využíván zejména pro místní kulturní účely a lze jej pronajmout.\nHřiště na malou kopanou s malou plochou na odbíjenou a jedním stojanem na košíkovou navazuje na areál kulturního domu. Dřevěný srub pro zázemí s občerstvením je jeho součástí a běžně zapůjčován i pro privátní nebo jiné komerční účely.\n\nObchod s potravinami a hostinec se nachází přímo na návsi u kostela sv. Vavřince. Finanční a další specializované bankovní služby jsou situovány ve větších městech – Jemnice, Moravské Budějovice, Vranov nad Dyjí, Znojmo a v blízkém Dolním Rakousku (Drosendorf, Horn, Raabs an der Thaya). Nejbližší bankomat se nachází v Drosendorfu, ve Vranově nad Dyjí a v Jemnici. Česká pošta a Poštovní spořitelna (08:00-11:30 a 14:00-16:00 hod) je v nedalekých Uherčicích. Veterinář dojíždí do obce z Uherčic, další tři jsou ve Vranově nad Dyjí. Čerpací stanice ve Vratěníně nefunguje od roku 2007, zbývají další na Bítově, ve Štítarech, dvě v Jemnici, Moravských Budějovicích, Vranově nad Dyjí a v blízkém Drosendorfu.\n\nLékařské ordinace se nachází jen v obcích, kde se vyplatí. Praktický lékař a dětský lékař funguje v určité dny ve zdravotním středisku v Uherčicích. Občané však dojíždí i do Jemnice. Lékař ve Vranově nebo na Šumné není místním obyvatelstvem využíván. Nejbližší stomatolog má ordinaci v Polici. V obci Šumná bylo zřízeno výjezdní stanoviště záchranné služby. V Uherčicích je evidována ubytovna pro bezdomovce, sociální terénní služby zajišťuje v Bítově pečovatelská služba Oblastní charity Znojmo. Sociální byty zřídily obce Podmyče, Uherčice a Vratěnín.. V regionu Vranovska schází pobytové zařízení pro seniory. Nejblíže je dům pro seniory s pečovatelskou službou v Jemnici a v Dešově domov pro seniory. Od roku 2005 probíhá na Znojemsku komunitní plánování sociálních služeb, do něhož je obec také zahrnuta. Aktivity vychází z Centra sociálních služeb ve Znojmě..\n\nHlavním rekreačními funkcemi širšího území je dlouhodobá a krátkodobá rekreace s volným a vázaným cestovním ruchem, individuální chatovou a chalupářskou rekreací a ostatními krátkodobými rekreačními aktivitami. Nejbližší Turistické informační centrum je v Jemnici a ve Vranově nad Dyjí.\n\n\n\n\n"}
{"id": "129552", "url": "https://cs.wikipedia.org/wiki?curid=129552", "title": "Velké Němčice", "text": "Velké Němčice\n\nVelké Němčice (německy \"Groß Niemtschitz\") jsou městys v okrese Břeclav v Jihomoravském kraji, 23 km jižně od Brna na levém břehu řeky Svratky. Žije zde obyvatel.\n\nSoučástí Velkých Němčic jsou také dvory Zeleňák a Nová Ves a osada Boudky. Přes Boudky a Zeleňák procházela řepařská úzkorozchodná dráha do židlochovického cukrovaru.\n\nNázev se vyvíjel od varianty Nemshice (1228), Nemsciz (1247), Nempschiz (1265), Nempschicz (1350), Nyemczicze (1448), Welike Nyemczicze (1480), Welike Niemcžicze (1578), Gross Niemtschitz (1673), Gross Niembtschitz (1751), Gross Niemtschitz a Weliké Niemčice (1846), Gross Niemtschitz a Velké Němčice (1872), Němčice (1881), Němčice, dříve Velké Němčice (1924). Místní jméno může být odvozeno od přítomnosti Němců či příslušnosti k německému feudálovi nebo vzniknout z osobního jména Němek či Němec. Pojmenování je rodu ženského, čísla pomnožného a genitiv zní Velkých Němčic.\nPrvní písemná zmínka o obci pochází z roku 1228, kdy jsou uvedeny jako majetek velehradského cisterciánského kláštera. V roce 1549 se už o nich hovoří jako o městečku, v té době je klášter prodal šlechtici Zikmundu Heldtovi z Kementu. V roce 1562 král Ferdinand I. nabídl Velkým Němčicím, aby se staly městem, ale musí postavit hradby. To se však nikdy nestalo a byly tedy uváděny jako městečko. Zikmund Heldt přestavěl tvrz na zámek (dnešní zámek Velké Němčice) a používal přídomek „z Meziříčí a z Němčic“. Většina velkolepých plánů Zikmunda (chtěl z Němčic vytvořit své feudální sídlo) se však nikdy nerealizovala. Po jeho brzké smrti se vystřídalo několik majitelů, mezi nimi Tas Meziříčský z Lomnice v letech 1578-1591. V roce 1618 uveden pivovar a sladovna. Krátce obec drží Jan Jakub z Thurnu, kterému byla po Bílé hoře zkonfiskována. V roce 1774 za Ditrichštejnů byla součástí panství Židlochovice, od roku 1819 majetek Albrechta, sasko-těšínského vévody. Obyvatelé se živili převážně zemědělstvím, významné bylo vinařství.\n\nVelké Němčice se nikdy nestaly městem. S účinností od 1. prosince 2006 však byl 10. listopadu 2006 obci vrácen status městyse.\n\nPodle sčítání 1930 zde žilo v 361 domech 1531 obyvatel. 1520 obyvatel se hlásilo k československé národnosti a 6 k německé. Žilo zde 1520 římských katolíků, 6 evangelíků a 1 příslušník Církve československé husitské.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nÚzemím obce prochází dálnice D2, s ní souběžná silnice II/425 v úseku Židlochovice - Hustopeče a také silnice II/381 v úseku Pohořelice - Velké Hostěrádky. Silnice III. třídy na území obce jsou:\n\n\n\n\n\n"}
{"id": "129553", "url": "https://cs.wikipedia.org/wiki?curid=129553", "title": "Uherčice (okres Znojmo)", "text": "Uherčice (okres Znojmo)\n\nObec Uherčice (německy \"Ungarschitz\") se nachází na západě okresu Znojmo v Jihomoravském kraji, zhruba 9 km severně od rakouského města Drosendorf, 13 km jihovýchodně od městyse Jemnice a 14 km západně od městyse Vranova nad Dyjí v nadmořské výšce 430 m nad mořem. Žije zde obyvatel. Rozloha katastru činí 468 ha. Dvě třetiny katastru tvoří zemědělská a třetinu lesní půda. Obec Mešovice o rozloze katastru 782 ha je místní částí obce Uherčice a leží po obou stranách říčky Blatnice.\n\nObec je poprvé zmiňována v první polovině 14. století. V období husitských válek byla uváděna jako pustá. V 15. století se stali držiteli pusté obce Krajířové z Krajku, kteří zde založili malou gotickou tvrz. V druhé polovině 16. století ji přebudovali na renesanční zámek se zahradou. V 17. století prošel zámek barokními úpravami a obdržel francouzský park s oranžérií. Rod Collalto et Salvatore držel panství téměř 180 let. V 19. a do poloviny 20. století prosperoval vrchnostenský dvůr, lihovar, vápenka s lomem a vrchnostenský ovčín. Po odsunu německého obyvatelstva došlo k velké proměně obce. Majetek Collaltů byl zkonfiskován, zámek připadl státnímu statku Jaroměřice nad Rokytnou, sloužil Pohraniční stráži a několik let fungoval jako tábor nucené práce. Vedle zámeckého areálu s parkem a několika zemědělskými či sakrálními dominantami obec zkrášluje malý rybníček u zámku.\n\nV historických dokumentech se objevují tvary jména obce: 1312 \"Ungerschicz\", 1481 \"Ungeršice\", 1564 \"Nowe Uherczicze\", 1672 \"Ungerschütz\", 1720 \"Ungarschitz\" a 1846 česky \"Uherčice\" a německy \"Ungarschitz\". České i německé prameny odvozují název obce od lidí Ungerových či Uherových. Latinské označení Uhrů (Maďarů) Ungari, Hungari bylo v Evropě 12. století již běžným označením obyvatel uherského státu – Uhry (Ungaria, Hungaria). Německé prameny jednak poukazují na vznik vlastního jména \"Unger\" a na přímý vztah nositele jména k středověkému Maďarsku, kdy může vlastní jméno buď interpretovat jméno původu – nositel jména \"Unger\" pocházel přímo z Maďarska a nebo měl dobré vztahy s touto zemí, dlouhou dobu tam žil či bojoval jako žoldnéř. Oproti tomu uvádí Časopis Německého spolku pro dějiny Moravy a Slezska (Zeitschrift des Deutschen Vereines für die Geschichte Mährens und Schlesiens), že říčka Blatnice protékající územím obce nesla před odsunem německého obyvatelstva název \"Ungarsbach\" a že název potoka neměl nic společného s Uhry. Jméno potoka bylo odvozeno od slovního základu \"unge\" – Kröte – ropucha, žabec, žabka, tedy potok s velkým výskytem žab.\n\nMístní názvy byly původním obyvatelstvem obce hojně užívány. Po odsunu německého obyvatelstva upadly názvy tratí zakreslené v katastrálních mapách z poloviny 19. století v zapomnění. Byly nahrazeny novými českými názvy, na jejichž utváření se podílelo dosídlené obyvatelstvo. Do roku 1945 používalo německé obyvatelstvo pomístní jména – \"Mühlbreiten, Jägerbreiten, Schießstadlbreiten, Kastenbreiten, Schaffereybreiten, Krautteichwiesen, Steinbruchbreiten, Mittrowitzer Hof, Fichteln, Scheiterbreiten, Brandbreiten, Schwarzbreiten, Uiberlandbreiten, Stadelbreiten, Kalkofenbreiten, Klampfermühle a Klampferteichwiesen.\" Po roce 1945 pracují katastrální mapy s pomístními názvy – \"Přední krabice, U zlaté studánky, Mitrov, Smrčina, Za stodolami, U vápenky, Malá spálená, Velká spálená, Kamenná, U kolny, U vysoké meze, Za parkem, Starý mlýn, Mlynářská.\"\n\nAž do roku 1848 pečetil veškeré obecní záležitosti majitel panství a obecní pečetidlo se nepoužívalo. Po roce 1848 mělo být používáno (podle ústního dochování) razítko pouze s nápisem, který byl do roku 1918 německý nebo německo-český, od roku 1918 do roku 1938 pouze český. 6. prosince 1999 udělil předseda Poslanecké sněmovny Parlamentu České republiky obci Uherčice výsady užívání symbolů obce znaku a praporu, schválených Obecním zastupitelstvem Uherčic dne 11. listopadu 1998. Autorem heraldiky je Miroslav Pavlů. Znak obce má ve stříbrno-červeně kosmo děleném štítě pod modrou hlavou se třemi zlatými liliemi zlatou korunovanou hlavu lva se stříbrnými zuby a červeným jazykem. Prapor obce je odvozen ze znaku obce Uherčice. List tvoří modrý žerďový pruh se třemi žlutými liliemi nad sebou, široký jednu třetinu délky listu a bílo-červeně kosmo dělené pole se žlutou korunovanou hlavou lva s bílými zuby a červeným jazykem. Poměr šířky k délce listu je 2:3.\n\nObec Uherčice je součástí mikroregionu Vranovsko, který se nachází v západní části znojemského okresu a spolu s 21 obcemi (až na Vracovice) odpovídá obvodu pověřeného obecního úřadu Vranov nad Dyjí. Uherčice se nacházejí v jihozápadní části okresu Znojmo, který leží na jihu Jihomoravského kraje. Od krajského města Brno jsou Uherčice vzdáleny přibližně 100 km jihozápadním směrem. Okresní město Znojmo leží 40 km východním směrem. Dalším blízkým velkým městem je rakouské okresní město Waidhofen an der Thaya vzdálené 40 km jihovýchodním směrem. Hranice s Rakouskem prochází asi 5 kilometrů jižně od Uherčic.\n\nGeomorfologicky patří území Uherčic do části Českomoravské vrchoviny. Jedná se o pahorkatinu s prořezanými úzkými a hlubokými údolími. Nejnižší bod Vranovska se nachází v údolí řeky Dyje v jihovýchodním kraji (295,5 m n. m.). Nejvyšším bodem mikroregionu je Býčí hora (539,9 m n. m.). Samotné Uherčice leží při soutoku Vratěnínského potoka a říčky Blatnice na jejím pravém břehu. Na severu od obce se zvedá Olivetská Hora (481 m n. m.) a Kopka (485 m n. m.), na jihu je katastr obce ohraničen hluboce zaříznutým údolím řeky Dyje při vtoku z Rakouska zpět na území České republiky. Nachází se zde několik dominantních skalisek s vyhlídkou Bílý kříž. Na skalních vápencových a amfibolitových útesech se nachází vzácná teplomilná květena s reliktními vápnomilnými bory. V okolí obce se vyskytují velká tělesa krystalických vápenců, která byla v minulosti těžena a zpracovávána místní vápence. Dnes opuštěný lom slouží ke skládce odpadu.\n\nPodle § 3 odst. b) zákona 114/92 Sb. jsou v katastru obce považovány všechny lesní pozemky, všechny vodní toky, rybníky a údolní niva Blatnice za významné krajinné prvky. Na území obce se nachází z geologického hlediska evropsky významná lokalita Údolí Dyje (CZ0624095), chráněná území – Bílý kříž (Přírodní rezervace) a Uherčická louka (Přírodní památka). Na návsi proti obecnímu úřadu stojí evidovaný památný strom – Lípa. Do katastru obce také zasahuje navržený přírodní park Želetavka.\n\nKlimatická oblast Uherčic spadá do oblasti mírně teplé s charakterem mírně teplého, mírně vlhkého vrchovinného klimatu s průměrnou roční teplotou 7 až 8 °C a s ročním úhrnem srážek cca 650 mm. Počet letních dní, kdy teplota dosáhne alespoň 25 °C, se pohybuje v rozmezí od 40 až do 50 dní. Nejdůležitějším vodním tokem mikroregionu je řeka Dyje, která jihozápadně z Rakouska a odvádí také veškeré srážky. Hydrologicky spadá území obce do úmoří Černého moře. Řeka Dyje je v blízkosti obce Vranov nad Dyjí přehrazena a vytváří významnou Vodní nádrž Vranov. Dalšími významnými vodními toky v katastru obce jsou Blatnice vtékající do Želetavky a Vratěnínský potok.\n\nNejčastějším půdním typem v oblasti jsou hnědé lesní půdy. Většinu území obce pro zemědělskou produkci tvoří scelené lány bez mezí a starých cest. Les tvoří pouze 15,64 % z celkové plochy katastru a zůstal zachován především v zámeckém areálu, při toku Blatnice a jižně v okolí vodního toku Dyje v lesíku zvaném Smrčina a v Národním parku Podyjí. Vegetace je zastoupena hercynskou dubohabřinou, borovicí a modřínem.\n\nDo roku 1849 byly Uherčice panstvím s vrchnostenskou správou. Od roku 1850 do 1855 se obec nacházela pod politickou správou Podkrajského úřadu v Dačicích. V letech 1855-1868 byla podřízena Okresnímu úřadu v Jemnici, v roce 1868 Okresnímu hejtmanství v Dačicích, od roku 1896 Okresnímu hejtmanství v Moravských Budějovicích v soudním okrese Jemnice. Proto také obyvatelstvo obce vyřizovalo soudní záležitosti až do října 1938 v Jemnici. Začleněním Uherčic do Třetí říše spadala obec až do ukončení války pod Říšskou župu Dolní Podunají v okrese Horn. Soudně náležela obec pod Vranov nad Dyjí a matriční záležitosti s povinným civilním říšským sňatkem se odbývaly ve Vratěníně, kde také sídlila NSDAP. Pracovní úřad se nacházel ve Znojmě.\n\nV roce 1945 pak byly Uherčice až do roku 1960 navráceny do okresu Moravské Budějovice. Od roku 1945 působil v obci Místní národní výbor. Matriční úřad z Vratěnína byl k 1. 1. 1986 přeložen na MNV Uherčice, kde byla také vybudována obřadní svatební síň a zavedeno vítání narozených občánků. V roce 1976 proběhly první volby do sloučeného Místního národního výboru ve střediskové obci Uherčice (sloučené MNV Uherčice, MNV Lubnice a MNV Korolupy) s 23 poslanci ze sloučených obcí. Následně se volilo do rady MNV a v jednotlivých obcích do Občanského výboru. Usnesením plenárního zasedání č. XIX-503/16 ze dne 24. 04. 1980 s platností od 1. 7. 1980 schválila zřízení společného MNV (pro obce Korolupy, Lubnice, Uherčice, Vratěnín) se sídlem v obci Uherčice s místní částí Mešovice i obec Vratěnín. Po správní reorganizaci (v roce 1960) spadala obec do politického i soudního okresu Znojmo.\n\nOd roku 1990 jsou Uherčice samostatnou správní jednotkou s vlastním obecním úřadem a matrikou. Obecní úřad Uherčice tvoří starosta, jeden místostarosta, jedna úřednice matričního oddělení a jeden zaměstnanec pro správu víceúčelového hřiště a kulturu. Do zastupitelstva obce je voleno pět členů a ze zákona o obcích tříčlenný finanční a kontrolní výbor. Příspěvkovou organizací obce je Mateřská škola Uherčice. Uherčice jsou členem Sdružení pro rozvoj a obnovu obcí Vranovska, Místní akční skupiny Jemnicko a Jemnického mikroregionu. Stavební úřad a Úřad práce se nachází ve Vranově nad Dyjí. Matrika je přímo v obci. Do Vranova nad Dyjí jsou také odváženy zpracované výsledky okrskových volebních komisí. Policie ČR má sídlo ve Vranově nad Dyjí – obvodní oddělení, v Podhradí nad Dyjí a v obci Podmyče se jedná o pohraniční policii. V obci bylo také po válce vybudováno zdravotnické středisko, kde po roce 1989 sídlí detašované pracoviště samostatné ordinace praktického lékaře pro dospělé a detašované pracoviště samostatné ordinace praktického lékaře pro děti a dorost. V obci je také Česká pošta s bankomatem Poštovní spořitelny.\n\nSlovanské osídlení kolem 9. století n. l. dokládají archeologické nálezy východně od zámku. První písemná zmínka o Uherčicích pochází z darovací listiny ratifikované královnou Eliškou v roce 1312, kdy se část obce dostala darem do držení cisterciáckého ženského kláštera Vallis sanctae Mariae v Oslavanech. Isolda (Eysalda), manželka Matěje z Fulštejna (Matthäus von Fullstein), darovala klášteru před 10. srpnem 1312 zboží: ves Menharticíe a Hluboké, zboží v Bělčovicích s domem, loukami, poli a veškerým příslušenstvím, v Uherčicích s 10 a půl lány, v Kozojedech s loukami, lesy a veškerým příslušenstvím, jeden a půl lánu a zboží ve Stálkách, ves Stupešice se čtyřmi lány, lesy, loukami a příslušenstvím a konečně ves Křepice se čtyřmi lány, lesy, loukami a příslušenství. Následně „šlechetná paní Isolda, manželka Matouše z Fulštejna, do kláštera vstoupila a abatyší se stala“.\n\nZbylá část nadále zůstala příslušenstvím Vratěnína. Lipolt Krajíř z Krajku (pán na Frejštejně) obdržel od krále Zikmunda za své služby během husitských válek i obec Uherčice, která pravděpodobně musela být během husitských válek zpustošena, jelikož ještě v roce 1481 se oslavanská abatyše Kateřina u brněnského zemského soudu soudila s Volfgangem Krajířem z Krajku kvůli protiprávnímu držení řady vesnic a mezi zbožím uváděla i \"pusté Ungeršíc\". Znovu potvrzení této držby provedl král Vladislav II. v Budíně 21. února 1493. Lipoltův prasynovec taktéž zvaný Lipolt Krajíř z Krajku, pán na Cornštejně, oslavanskou část Uherčic přikoupil a ves nově osadil. Vybudoval zde pozdně gotickou tvrz, obehnanou příkopem (ve východní části tzv. „starého zámku“). V „Nových Uherčicích“ tak vzniklo za jeho synovce Jana II. Krajíře z Krajku centrum panství rodu Krajířů. Janův bratr Václav (Heinrich Wenzel Kraig von Kraik-Mladonowic) přebudoval uherčickou tvrz v letech 1552–1554 na renesanční zámek.\n\nRoku 1562 prodali Krajířové Uherčice dolnorakouskému šlechtici Volfu Štrejnovi ze Švarcenavy. Volf přikoupil také bítovské a vranovské panství. Rozsáhlou přestavbu uherčického zámku dokončoval jeho protestanský syn Hanuš Volfart Štrejn. Náročné stavební úpravy s největší pravděpodobností rodinné finance značně vyčerpaly. K tomu propukla třicetiletá válka a Hanuš roku 1628 Uherčice prodal katolickému šlechtici Jakubu Berchtoldovi, dolnorakouskému místodržiteli a rádci císaře Ferdinanda II. Ten postupně skoupil další okolní majetky. V roce 1647 povolil papež Inocenc X. vdově Regině von Bechtold celebrování svaté mše na zámku v Uherčicích. Uherčické panství zdědil František Benedikt, který zřídil na zámku v roce 1669 kapli sv. Lucie s jedním kaplanem. Zemřel bez mužského následníka v roce 1690. Panství po koupi polní maršál Donat Johann Heissler z Heitersheimu brzy obohatil o panství v Písečném. Na zámku proběhly barokní úpravy rakouského architekta Francesco Martinelliho. Po smrti polního maršálka pokračoval v barokizaci zámku jeho syn František Josef Heissler. Roku 1731 Uherčice koupil svobodný pán císařský rada Antonín Izaiáš z Hartigu, ty pak syn Antonín Kazimír po jeho smrti roku 1764 prodal hraběti Nimptschovi.\n\nRoku 1768 přešly Uherčice do majetku Tomáše Vinciguerry hraběte z Collalta a San Salvatoru, pána na Brtnici. Collaltové uherčické panství vlastnili téměř 180 let – hrabě František (1775), Odoard (1794), Antonín Oktavián (1823), kníže Eduard (1847), kníže Emanuel (1865) a kníže Manfred (1928). Thomas Viciguerra Collalto koupil uherčické panství za 300 000 zlatých rýnských a připojil ho k fideikomisním majetkům rodu Collaltů k Brtnici, Černé a Rudolci. Majetek rodu Collaltů se i po pozemkové reformě rozprostíral přes pět okresů – v okrese Jihlava (v obcích: Brtnice, Hrutov, Brodce, Jestřebí, Kněžice, Uhřínovice, Příseka, Panská Lhota, Arnolec), v okrese Třebíč (v obcích: Opatov a Okříšky), v okrese Nové Město na Moravě (v obcích: Bohdalov, Rudolec, Chroustov), v okrese Velké Meziříčí (v obci Černá) a v okrese Moravské Budějovice (v obci Uherčice).\n\nPo ukončení první světové války reagovalo české obyvatelstvo na vznik Československa 28. října 1918 jásotem. U německého obyvatelstva bychom veselí těžko hledali. Na vznik nového státu reagovali 3. listopadu 1918 na krajském shromáždění ve Znojmě vytvořením německo-rakouské provincie Deutschsüdmähren (německy Německé jižní Moravy). Ještě předtím, 31. 10. 1918, se shromáždili zástupci obecních zastupitelstev německých obcí dačického politického okresu a soudního okresu Jemnice ve Slavonicích, aby se vyjádřili proti včlenění jimi řízených obcí do nového československého státu, což deklarovalo i zastupitelstvo obce Uherčice. Pohraniční spor pak definitivně vyřešila mírová konference v Paříži v roce 1919 a mírová smlouva, která byla podepsána dne 10. 9. 1919 v Saint Germain.\n\nSituace v obci se po vojenském obsazení kraje Německé Moravy zásadně změnila. Úpravou zemské hranice v mezistátní došlo k hospodářskému oslabení německého obyvatelstva, jejichž obchodní kontakty byly orientovány na rakouskou stranu. Oblíbené byly například dobytkářské trhy ve Waidhofenu an der Thaya, ale i ve Vídni, kde měly zemědělské výrobky své pravidelné odběratele. Vzniklý Národní výbor se samozřejmě skládal z místních uvědomělých Čechů a měl na starosti koncentraci roztroušených Čechů v okolí. Staral se i o jejich sociální a kulturní potřeby. Dalším krokem bylo zřízení finanční stráže ve Vratěníně a nové služebny ve Stálkách, dosazení českého personálu na četnickou stanici ve Vratěníně a zřízení nové stanice v Uherčicích, ale i do ostatních státních úřadů jako byla třeba pošta a matriční úřad. Revoluční národní shromáždění schválilo 16. 4. 1919 zákon o pozemkové reformě, který rozhodl o záboru pozemkového majetku nad 150 ha zemědělské půdy nebo nad 250 ha celkové půdy. Starý italský šlechtický rod Collaltů vlastnil v okolí obce již od roku 1769 pozemky o rozloze 1 606 ha.\n\nPozemková reforma probíhala za Manfreda Collalto et San Salvatore v roce 1925–1927. Půda byla podle návrhu místního odboru Národní jednoty ve spolupráci se spolkem „Československá ústřední domovina domkářů a malorolníků“ (přejmenována Ústřední domovina domkářů a malorolníků) přiznána žadatelům české národnosti převážně z řad stoupenců agrární strany a následně došlo k rozměření a vykolíkování pozemků. Ušetřen zůstal jen dvůr v Uherčicích, Mitrovicích, lihovar, vápenka a lokální elektrárna uherčického dvora. Zestátněny byly rozsáhlé lesní pozemky, zřícenina hradu Frejštejn a lihovar v Písečném, který byl přidělen nově vzniklému lihovarnickému družstvu. Všechna zestátněná půda připadla drobným rolníkům a pozemky byly rozparcelovány. Zbytkový statek v Korolupech připadl státu, který převzala v březnu 1926 rodina Tříletých. Vedle půdy dostala také budovy hospodářského dvora, které pak byly odděleny od budovy zámku, která zůstala v majetku Collaltů. Zbytkový statek Gösing byl nově vybudován. Zabaven zůstal Nový dvůr u Mešovic. Zestátněné collaltovské lesní revíry připadly správě Státních lesů a statků, která zaměstnávala především české úřednictvo a zaměstnance. To se také projevilo na zvýšení počtu českého obyvatelstva v obci. Pozemkovou reformou převzal čsl. stát 18 734 ha lesní a zemědělské půdy v jihomoravské oblasti, která byla spravována ředitelstvím Státních lesů a statků v Třeboni.\n\nUherčický velkostatek tak fungoval „bez podstatných příjmů z malolesů“ a collaltovské panství v Brtnici na Uherčice doplácelo. Zámek v Uherčicích měl do té doby také velké udržovací náklady, vysoké pojištění a četný personál. Na provoz zámku se počítalo s průměrnou měsíční režií kolem 170.000 Kčs. Zámek sestával z 86 místností (63 obytných), 1 velké jídelny, 1 velkého sálu, 4 koupelen, 1 velké kuchyně a 16 záchodů. Vodovod byl zaveden, ale do prvního patra se voda čerpala ruční pumpou. Zámek se vytápěl uhlím a dřevem.\n\nVelké rozhořčení vládlo u německého obyvatelstva od školního roku 1918-1919 kvůli zrušení dvojtřídní německé obecné školy, která byla nahrazena školou českou. V roce 1929 v této záležitosti dokonce interpeloval poslanec Dr. E. Schollich v poslanecké sněmovně. Česká obecná škola fungovala v budově až do roku 1938. Po válce byla Národní škola Uherčice (později Základní devítiletá škola, 1. - 5. postupný ročník) obnovena a od 1. 9. 1979 přiškolena do Lubnice. V budově sídlila od školního roku 1983/1984 Zvláštní škola pro žáky z obvodu úplných škol ZŠ Lubnice, ZŠ Bítov a ZŠ Vranov nad Dyjí. V roce 2000 přešli žáci Zvláštní školy Uherčice do speciálních tříd v Lubnici a škola byla definitivně zrušena. Českou mateřskou školu podporovala Národní jednota v obci v letech 1925 - 1938. Po válce byla obnovena a v obci funguje stále.\n\nČeskoslovenská vláda odstoupila pohraničí Německu 21. září 1938. Proto odcházely i z Uherčic a okolních sudetských obcí rodiny státních úředníků do vnitrozemí již před Mnichovem – počet žáků na českých školách značně poklesl. Státní úředníci a zaměstnanci měli přikázáno zůstat na svých postech, takže po Mnichovu odcházeli velmi narychlo. 20. listopadu 1938 byla podepsána československo-německá Smlouva o otázkách státní příslušnosti a opce. Všichni českoslovenští státní příslušníci žijící nadále v obci a ti co bydleli na jejím území k 10. říjnu 1938 nebo se na území obce do 1. ledna 1910 narodili, dále jejich děti a vnuci a manželky těchto osob, dětí a vnuků ztratili automaticky československou a získali německou státní příslušnost. Osoby „neněmecké národnosti“, mohly do 29. března 1939 optovat pro československou státní příslušnost (opční lhůta byla později prodloužena do 30. června 1939) Uherčice spadaly spolu s obcemi Vratěnín, Lubnice, Mešovice a Korolupy pod Reichsgau Niederdonau – Říšskou župu Dolní Podunají s politickým centrem ve městě Horn.\n\nBěhem osvobozování Rudou armádou došlo na uherčickém majetku k nemalým válečným škodám. Jen na velkostatku Uherčice se celkové válečné škody vyšplhaly na 937 150 Kčs za dobytek, vozidla a úrodu (20 tažných koní v ceně 300 000 Kčs, 5 chovných starších krav za 20 000 Kčs, 36 koňských postrojů v hodnotě 108 000 Kčs, nákladní auto Praga za 80 000 Kčs). Mezi další zabrané předměty Rudou armádou byly na výkazu zaznamenány i osobní automobily: Alfa Romeo oceněné za 60 000 Kčs a Lancia ohodnocené za 140 000 Kčs. Revoluční gardy pod velením plukovníka Vladimíra Hobzy přijely 9. června 1945. Německé obyvatelstvo muselo odevzdat rádia, jízdní kola, fotoaparáty a do půl hodiny se shromáždit se zavazadly o váze maximálně 50 kg. Z mužů v obci bylo vybíráno vždy několik rukojmích z řad někdejších starostů obce a místních vedoucích rolnictva (ortsbauerfuhreři), ti byli odvedeni ke zdi, kde museli stát před namířenými samopaly až do doby než se veškeré k odsunu vyzvané obyvatelstvo dostavilo k odchodu.\n\nGardisté a partyzáni poté prohledávali zavazadla, zabavovali cennosti a peníze. Následně byli Němci spolu s občany z Lubnice, z Mešovic, Korolup a Vratěnína vyvedeni přes hraniční přechod ve Vratěníně. Majitel pily Eduard Prager z Uherčic byl Matthiasem Kočím z Dobré Vody (Gutwasser), Stanislavem Kočím z Uherčic (Ungarschitz) a Oldřichem Švarčekem ze dvora Křeslík u Stálek (Grössinghof) odvlečen z rakouského Autendorfu a spolu s dalšími třemi muži z Uherčic v Podhradí (Freistein) bestiálně zavražděn. Německé ženy, děti a staří lidé byli vytrženi z jejich rodinného, pracovního a společenského života a úplně materiálně oloupeni. Systematické vysídlování bylo v začátku prováděno s velkou brutalitou a teprve až v roce 1946 následovaly řízené transporty.\n\nBenešovy dekrety se vztahovaly i na soudobého majitele panství Oktaviána Collalta et San Salvatore. Konfiskace jeho majetku proběhla na základě dekretu prezidenta republiky č. 12/1945 Sb. vyhláškou Okresního národního výboru (ONV) v Jihlavě ze dne 11. července 1945 a to i přesto, že byly dekrety směřovány jen proti osobám německé a maďarské národnosti, a kam byl Oktavián Collalto jako Ital zahrnut. Oktavián Collalto se odvolal k Zemskému národnímu výboru (ZNV) v Brně a ten konfiskační vyhlášku zrušil. Svým závěrečným usnesením ze dne 16. ledna 1946 ale Oktaviána Collalta považovali členové ZNV za italského fašistu a nepřítele republiky. Následně vydal Okresní národní výbor (ONV) 20. února 1946 v Jihlavě novou konfiskační vyhlášku, která byla vyvěšena ve Velkém Meziříčí, Moravských Budějovicích, Třebíči a Novém Městě na Moravě a ve všech obcích, kde se nacházel majetek rodu Collaltů, který mu byl podle § 2 dekretu č. 5 Sb. dán pod národní správu.\n\nZemědělští a lesní zaměstnanci velkostatku Brtnice, Uherčice a Německý Rudolec sepsali v Brtnici dne 16. února 1946 prohlášení na obranu knížete Oktaviána Collalta et San Salvatore.\n\nVelkostatek Brtnice sestával ke dni 6. dubna 1946 z Lesního úřadu v Brtnici, z Lesní správy v Německém Rudolci, z Hospodářské správy v Brtnici, z Hospodářské správy v Okříškách, ze Správy velkostatku v Uherčicích a ze Správy rybnikářství. Centrální ředitelství se nacházelo v Brtnici. Z průmyslových podniků pak podléhaly centrálnímu řízení – výrobna generátorového dříví a cihelna v Okříškách, pivovar v Brtnici a cihelna, vápenka a lihovar v Uherčicích. „O příděl“ velkostatku v Uherčicích se snažil podnik SLS – polní hospodářství a místní drobní zemědělci. Bývalý majetek knížete Oktaviána Collalta (pod národní správou), byl rozdělen do dvou samostatných celků – Brtnice a Uherčic. Národním správcem byl jmenován vrchní lesní rada Ing. Stanislav Krupica. Místo hospodářského správce v Uherčicích zastával Stanislav Jaš. Reorganizace správy polnohospodářských statků v Uherčicích nebyla vůbec jednoduchá. Válečné škody po Rudé armádě byly obrovské, v roce 1946 následovaly podprůměrné sklizně a po odsunu německého obyvatelstva nastal všude v pohraničí nedostatek pracovních sil. Pod Uherčice spadal ještě hospodářský dvůr Mitrov (u Uherčic) a fungující lihovar v zámeckém areálu. Cihelna (u Korolup) a vápenka (za velkostatkem směrem na Mitrov) byly po roce národní správy kvůli potřebné a finančně náročné opravě a pro nedostatek pracovních sil odstaveny (prozatímně).\n\nAž do konce druhé světové války převažovala v okolních obcích (Vratěnín, Korolupy, Lubnice, Mešovice, Stálky atd.) německá národnost. Pouze v obci Uherčice na přelomu 19. století vykazovaly obě národnosti přibližně stejný počet. V roce 1880 měla obec 479 osob, z toho 224 české a 255 německé národnosti. To bylo dáno zejména majiteli collaltovského panství, kteří najímali do svých služeb pracovníky české národnosti. Silné postavení německého obyvatelstva dokládá utváření německých národnostních spolků. Od roku 1899 se Němci sdružovali v místní skupině Svazu Němců jižní Moravy (Bund der Deutschen Südmährens) pro Vratěnín-Uherčice a v roce 1886 se konala zakládající schůze místní skupiny Německého školského spolku (Deutscher Schulverein) pro Vratěnín a okolí. V roce 1910 založili vlastní místní skupinu Uherčice, která však nabírala i členy z okolních obcí. Hlavním nacionálním protivníkem v obranné práci byla spolku Ústřední matice školská.\n\nPo vzniku Československa se národnostní poměr razantně změnil. V obci byla založena místní odbočka Národní jednoty pro jihozápadní Moravu zastřešující od roku 1922 Klub českých turistů s turistickou noclehárnou o 10 lůžkách. K tomu přibyli čeští příslušníci finanční stráže a četnictva, po zřízení české menšinové školy (a zrušení německé obecné školy) také české učitelstvo a nakonec po dokončení pozemkové reformy zaměstnanci státní lesní správy a agrárníci na rozparcelované půdě velkostatku. Už v roce 1921 se jednalo z celkového počtu 562 osob o 453 Čechů a 93 Němců. V tehdejších národnostně smíšených oblastech, kam Uherčice patřily, docházelo na obou stranách k běžným drobným statistickým úpravám. Ty české byly založeny na jednoduchém „triku“. Do kategorie „ostatní národnosti” se zařazovali Židé, obvykle se hlásící k německé národnosti, ale také ti Němci, kteří si po roce 1918 ponechali rakouskou státní příslušnost. Do celkového počtu Čechů se pak přiřazovali vojáci z dosazených posádek, kteří jednoznačně nebyli místními občany.\n\nVětšinu českého obyvatelstva tvořili zemědělští dělníci a bezzemci, seskupující se od roku 1919 kolem řídícího učitele Štěpána Koudely, starosty obce B. Schwarze a E. Matouška, inspektora finanční stráže, z jehož iniciativy byla v Uherčicích založena odbočka Československé obce legionářské. Místní Československá sociálně demokratická strana dělnická (ČSDSD) čítala kolem 100 členů. Při obecních volbách roku 1923 uzavřela česká strana společnou kandidátku, na kterou získala 11 mandátů, německá strana pak 4 mandáty. Německá část obyvatelstva patřila k majetné části obce, jednalo se hlavně o úředníky při správě velkostatku (v roce 1923 jen dva Češi) a všechny obchodníky a živnostníky.\n\nVolby v roce 1935 se konaly za účasti 309 voličů, kteří volili: 79 hlasy Republikánskou stranu československého venkova, 60 hlasy Československou sociální demokracii, 31 hlasy Československou strana lidovou, 31 hlasy Národní obec fašistickou a 64 hlasy Sudetendeutsche Partei. Během totalitního režimu Komunistické strany Československa fungovala v obci místní organizace KSČ, Pionýrská organizace a Sdružení rodičů a přátel školy (SRPŠ). Značnou část místní poválečné populace tvořilo až do roku 1989 obyvatelstvo zaměstnané v armádních složkách, u Pohraniční stráže a Sboru národní bezpečnosti. Od roku 1989 v obci působí Sbor dobrovolných hasičů, organizace Mysliveckého sdružení, základní organizace Českého svazu včelařů a organizace s názvem Kultura – sport.\n\nHlavní obživu zajišťovalo vrchnostenské hospodářství, které bylo v polovině 19. století zaměřeno především na chov ušlechtilých ovcí, například v roce 1843 se jednalo 1 369 ovcí z předních moravských ovčínů. Panství Uherčice provozovalo pivovar (později lihovar), vápenku a lom, cihelnu a propachtovávalo mlýn a koželužnu (1719 – židovská s křesťanským koželuhem). Mimo zemědělců se v obci nacházelo několik řemeslníků. Poddané obyvatelstvo se v roce 1821 připojilo k robotní vzpouře a odpíralo vrchnosti robotu. Collaltové v obci také vystavěli ubytování pro sociálně slabé zaměstnance, které i nadále slouží jako bytové prostory. Po konfiskaci collaltovského majetku hospodařil v obci národní podnik Československý státní statek se správou v Jaroměřicích nad Rokytnou. Od roku 1960 zde působil Státní statek Lesná, který se vyčlenil z okrajových částí Státních statků Znojmo a Jaroměřice nad Rokytnou, tvořený obcemi Vranov nad Dyjí, Štítary, Uherčice, Vysočany a Zálesí. V roce 1962 se do statku začlenila jednotná zemědělská družstva Šumná, Vratěnín, Stálky, Lančov, Podhradí nad Dyjí a Podmyče. V roce 1964 převzal statek JZD Lubnice a v roce 1965 dříve sloučená JZD Bítov-Chvalatice-Zblovice. Začleněním JZD Pokrok Starý Petřín v roce 1982 se stal Státní statek Lesná jediným zemědělským podnikem v západní části okresu Znojmo. V roce 1984 zaměstnával 1 076 zaměstnanců.\n\nNa území obce slouží poměrně velké množství rozptýlených staveb původního vrchnostenského velkostatku nadále zemědělským účelům. Zemědělský areál vznikl z panského dvora a leží v jižní části Uherčic. Směrem do centra obce se rozkládají budovy statku z 19. století, směrem na jih zemědělské stavby z druhé poloviny 20. století. Prostory vrchnostenské části statku vedle zámku slouží k soustředění zemědělské mechanizace a chovu menšího počtu hospodářských zvířat. Na jihozápadním okraji stojí barokní sýpka v jejímž areálu se nachází zemědělské mechanizační středisko a sklad plodin. Velkokapacitní kravíny v jižní části areálu jsou prázdné a chátrají. Intenzivní chov prasat je provozován jihovýchodně od obce na samotě Mitrov, kde byl po druhé světové válce vybudován z panského dvora Mitrov velkokapacitní vepřín pro 400 kusů prasat. Na zemědělské půdě hospodaří z převážné části firma Zemspol Dešná.\n\nV obci lze spatřit několik Brownfields. V údolí Blatnice severozápadně nad Uherčicemi při silnici do Mešovic se rozkládá výrobní areál využívaný v minulosti jako pila (až do roku 1945 náležející k obci Korolupy). V současnosti plocha leží ladem. Ve dvorní části vrchnostenského hostince zaměstnávala pro změnu místní obyvatelstvo po roce 1945 výrobna obuvi, která nyní není využívána. V centru obce navazuje na hostinec umělecká kovářská dílna. Jaroslav Bureš ve své dílně vyrábí kované mříže, interierové i exteriérové doplňky, chladné zbraně a restaurátorské práce.\n\nObec byla v roce 1936 elektrifikována a připojena k síti Západomoravských elektráren v Oslavanech. Plynofikaci prováděla firma GasAG z Brna. V roce 2000 uzavřely obce Vratěnín, Uherčice, Oslnovice, Vysočany, Korolupy a Lubnice dobrovolný spolek Plynofikace obcí Vratěnín a okolí. V roce 2009 po ukončení plynofikace byl spolek ve všech zapojených obcích rozpuštěn. Zapojená území se stala vlastníky středotlakých plynofikačních rozvodů a domovních přípojek. Veřejný vodovod pochází z roku 1996. Zdrojem jsou tři jímací a jedna sběrná studna (vydatnost Q = 1,98 l/s), které se nacházejí v údolní nivě Vratěnínského potoka pod panskou sýpkou. Zdroj se nachází na katastrálním území Vratěnín. Zde se nachází i úpravna, z které je voda čerpána do vodojemu 2 × 50 m³ na návrší v jižní části uherčického katastru. Distribuční síť pokrývá celé zastavěné území Uherčic. Majitelem vodovodu je obec Uherčice a provozovatelem je firma VHS plus, spol. s r.o. ve Znojmě (dříve Vodohospodářské stavby Znojmo). Dle aktuálního Plánu rozvoje vodovodu a kanalizací Jihomoravského kraje je v obci od roku 2014 budována samostatná splašková kanalizace. Stoková síť by měla pokrývat celé zastavěné území vsi Uherčice s čističkou odpadních vod v údolí Blatnice pod Uherčicemi.\n\nObec nejprve ležela v těsné blízkosti hlavní poštovní a i kupecké cesty z Vídně přes Hollabrunn, Pulkau, Drosendorf, Vratěnín, Písečné, Slavonice až do Prahy. Od prvního června 1750 byla dána do provozu nová Císařská cesta (německy Kaiserstraße). Vedla z Vídně přes Znojmo, Moravské Budějovice, Jihlavu, Golčův Jeníkov, Kolín až do Prahy, čímž území, přes které vedla stará poštovní cesta, značně hospodářsky utrpělo. Roku 1753 spojila ves Uherčice s dalším územím nová císařská silnice z Vratěnína přes Lubnici do Jemnice. Obyvatelům tak poskytla napojení ze staré jižní poštovní trasy na nedávno postavenou císařskou silnici Vídeň–Znojmo–Jihlava–Praha.\n\nVelký význam měla pro obec nově zbudovaná železnice Retz–Drosendorf 21. října 1910, kterou provozovaly nejdříve Niederösterreichischen Landesbahnen a od roku 1935 stát (Rakousko). V blízkosti nádraží bylo vybudováno Raiffeisen-Silo, kam byly odváženy zemědělské plodiny, ale i dřevo. Po vzniku Československa a taktéž mezistátní hranice tak došlo k přerušení významného dopravního napojení. Hospodářskou důležitost pro obyvatele Uherčic nabyla železnice až zase v době Třetí říše – mléko se sváželo do mlékárny v Langau, dřevo do Zissersdorfu a povinně odváděné dávky do Drosendorfu na nádraží. Pro turistický ruch měla význam osobní lodní doprava na Vranovské přehradě, o kterou se zasloužil v počátku i český turistický spolek pod Národní jednotou. Po všech možných peripetiích byla osobní doprava obnovena v roce 2006.\n\nÚzemím obce procházejí následující krajské silnice:\n\n\n\n"}
{"id": "129555", "url": "https://cs.wikipedia.org/wiki?curid=129555", "title": "Sytno", "text": "Sytno\n\nSytno je vesnice v okrese Tachov, kraj Plzeňský. Nachází se 30 km východně od Tachova a 24 km západně od Plzně. Žije zde  obyvatel.\n\nPrvní písemná zmínka o vsi je z roku 1115.\n\n"}
{"id": "129556", "url": "https://cs.wikipedia.org/wiki?curid=129556", "title": "Štěnovický Borek", "text": "Štěnovický Borek\n\nObec Štěnovický Borek (německy \"Borek bei Stienowitz\") se nachází v okrese Plzeň-město v Plzeňském kraji. Žije v ní obyvatel. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nPrvní písemná zmínka o vsi pochází z roku 1379.\n\nDo konce roku 2006 byla obec součástí okresu Plzeň-jih a 1. ledna 2007 je součástí okresu Plzeň-město.\n\n\n"}
{"id": "129557", "url": "https://cs.wikipedia.org/wiki?curid=129557", "title": "Zborovy", "text": "Zborovy\n\nObec Zborovy se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1418.\n\n\n"}
{"id": "129559", "url": "https://cs.wikipedia.org/wiki?curid=129559", "title": "Štěnovice", "text": "Štěnovice\n\nObec Štěnovice se nachází v okrese Plzeň-jih, kraj Plzeňský, nedaleko jižní hranice krajského města Plzně, zhruba 8,5 km od jeho centra. Obcí protéká řeka Úhlava. Žije zde obyvatel.\n\nJméno Štěnovice vzniklo podle jazykovědců buď ze jména zakladatele vsi či ze jména prvního osadníka, který měl příjmí Štěně (psí mládě), nebo se jmenoval Štěňa (domácky Štěpán).\n\nPodle archeologických nálezů doloženo u obce neolitické osídlení před 6 tisíci lety (šest kamenných sekyrek), osídlení 1000–500 před našim letopočtem (keramické střepy, pravěký hrob). Ojedinělé střepy ze střední doby hradištní dokládají osídlení v devátém až desátém století. První písemná zmínka o vesnici pochází z roku 1327. Na přelomu dvanáctého a třináctého století vzniklo raně středověké hradiště, na jehož místě byla ve čtrnáctém století postavena štěnovická tvrz. Ta zůstala panským sídlem až do počátku šestnáctého století, kdy byla za Štěnovských z Kadova opuštěna. Nové panské sídlo bylo postaveno za Arnošta Bernklaua ze Schönreuthu, plzeňského krajského hejtmana, před rokem 1564. Pravděpodobně „v okolí staré panské sýpky“ za vsí, dnes farní dům s kostelem svatého Prokopa.\n\nNa starší vznik fary odkazují nejen nálezy keramických střepů z posledních let, placení daně ze 3 komínů Adamem Hennigarem roku 1603, ale především popis patrové budovy z roku 1620. Zámeček ve Štěnovicích se nacházel mezi kopci na břehu malého rybníka, při jehož jedné straně byly domy poddaných a uprostřed velký dvůr (Pietro della Madre di Dio). Dne 11. října 1620, na který připadala neděle, nalezl bosý karmelitán Dominik à Jesu Maria při tažení ligistického vojska pod vedením bavorského vévody Maxmiliána proti českým stavům ve zpustošené kapli zdejší tvrze („palazzetto“ či „casale“), kterou měl v držení rytířský rod Hennigarů ze Seebergu, zohavený obraz \"Adorace Narozeného Krista.\" Obraz vzal Dominik sebou a povzbuzoval jím katolické vojáky před bitvou bitvě na Bílé hoře. Později, uctívaný již jako zázračný obraz Panny Marie Vítězné jej vzal sebou do Říma, kde byl vystaven v římském kostele Santa Maria della Vittoria. Barokní kopie obrazu se nachází v kostele kostele Panny Marie Vítězné v Praze, také v poutním kostele Panny Marie Vítězné na Bílé hoře, nebo v děkanském kostele svatého Prokopa ve Strakonicích. Farní dům s vestavěným kostelem (někdejší klášter Trinitářů) je zapsán v seznamu kulturních památek.\n\nV obci žila do druhé světové války židovská komunita s vlastní synagogou a hřbitovem. Synagoga byla v sedmdesátých letech dvacátého století zbourána.\n\nRychlý rozvoj obce souvisí s vybudováním spádového zdravotního střediska s lékárnou v sedmdesátých letech dvacátého století a mezníkem se stal 29. srpen 1983, kdy došlo k otevření nové moderní pavilonové základní školy se sportovišti. Dlouhou tradici má vlastní mateřská školka.\n\nV 90. letech dokončena kanalizace a plynofikace. Obec byla připojena na plzeňský vodovod. V obci je pošta, několik obchodů, restaurací.\n\nStředisková funkce sídla Štěnovice je založena především na jeho funkci obslužné (školství, zdravotnictví apod.) a obytné. Jeho funkce výrobní a pracovištní jsou omezené, což dokumentuje i vysoký stupeň vyjížďky za prací (z obce Štěnovice vyjíždí za prací více jak polovina z celkového počtu ekonomicky aktivních), i když v posledních letech je zřetelné posilování ekonomické základny obce.\n\nV obci proběhla v sedmdesátých a osmdesátých letech dvacátého století rozsáhlá výstavba rodinných domků a několika bytovek. Rozsáhlá výstavba rodinných domků pokračuje do současnosti. Obec je díky poloze na hranici města Plzně a rychlé dostupnosti dálnice D5 jednou z nejrychleji rostoucích obcí v plzeňské aglomeraci.\n\n\n\n"}
{"id": "129560", "url": "https://cs.wikipedia.org/wiki?curid=129560", "title": "Žacléř", "text": "Žacléř\n\nŽacléř () je město v okrese Trutnov v Královéhradeckém kraji. Je sídlem mikroregionu Žacléřsko. Leží v podhůří Krkonoš, v nadmořské výšce kolem 600 m pod Žacléřským hřbetem. Žije zde obyvatel.\n\nMěstem prochází silnice II/300 a končí zde železniční trať 043, na které však byl zastaven provoz. Přes Žacléř vede jedna autobusová linka, která začíná i končí v Trutnově. Hned za městem se nachází cyklistický hraniční přechod do Polska. Kvůli své horské poloze Žacléř neleží na žádném vodním toku, ale ve městě pramení řeka Bobr a Lesní potok. Každý tok se navíc nachází v jiném úmoří.\n\nNa výběžku Žacléřského hřbetu byl pravděpodobně ve 13. století postaven zeměpanský hrad Scheczler (německy \"Schatzlar\"), jehož první písemná zmínka pochází z roku 1334, kdy byl českým králem Janem Lucemburským zastaven Bertoldovi z Lipé. Hrad měl pravděpodobně sloužit k ochraně obchodní stezky vedoucí z Prahy přes Hradec Králové do slezské Vratislavi. Od roku 1346 byl hrad lénem kladského purkrabího Albrechta z Křenovic. Pod hradem byla vybudována osada Bornfloss, která je poprvé zmíněna v roce 1352 a která byla po povýšení na město přejmenována na Bernstadt. Roku 1360 se zde uvádí farní kostel. V roce 1365 císař Karel IV. převedl Žacléř spolu s trutnovským lénem a městem Dvůr Králové na svídnicko-javorského knížete Boleslava II. a jeho manželku Anežku. Po Boleslavově smrti v roce 1368 připadl Žacléř spolu se Svídnickým knížectvím zpět české koruně, přičemž Anežka vykonávala vrchnostenská práva až do své smrti v roce 1392. Purkrabím byl v roce 1368 Hans von Seidlitz, kterého po roce vystřídal kněžnin lovčí Hinko von Seidlitz.\n\nZa husitských válek sloužil žacléřský hrad Slezanům jako základna při boji proti husitům. Hrad byl obléhán, a podhradí bylo vypáleno. Od roku 1436 byl hrad často zastavován, mj. v roce 1440 Hanušovi z Varnsdorfu, který z hradu opakovaně podnikal ozbrojené nájezdy na slezská města. Třebaže se Slezanům podařilo získat a zničit některé hrady, byl žacléřský hrad ušetřen. S podmínkou, že do hradu budou moci kdykoliv vstoupit, pronajali Slezané hrad Žacléř v roce 1447 bratřím Hanušovi, Kunešovi a Oldřichovi Liebenthalerům, které následovali Jiří a Kryštof Cedvicové. Ti žacléřské panství prodali zemskému správci Jiřímu z Poděbrad, který se později stal králem. V roce 1454 Jiří Žacléř opět udělil jako dědičné léno královskému hejtmanovi na Trutnově Hanušovi z Varnsdorfu, který jej připojil k trutnovskému panství. Hanuš předal v roce 1471 Žacléř a v roce 1472 Trutnov svému zeti Fridrichovi ze Šumburka, zemskému hejtmanovi královéhradeckého kraje. Jeho majetek zdědilo společně jeho pět synů. V roce 1511 Žacléř vlastnili bratři Heřman a Karel. V roce 1521 Heřman Karla ze spoluvlastnictví vypudil. Kvůli zadlužení musel v témže roce žacléřský hrad postoupit bratrům Janu a Vilému Krušinovi z Lichtenburka, nadále si však zachoval právo pobytu na hradě. Poté, co byl obviněn ze znehodnocování půdy, byl hrad v roce 1523 vypálen trestnou výpravou pod vedením nejvyššího hejtmana Království českého, Karla z Minsterberka. Heřman uprchl do Lužice.\n\nHrad nebyl obnovován. Byl zastaven Jindřichovi Berkovi z Dubé. Z důvodu majetkových sporů se král Ferdinand I. v roce 1532 nastěhoval na trutnovské a žacléřské panství. V roce 1534 přepsal hrad a panství na hraběte Jana z Hardeka, jako zálohu za Kladské hrabství, které Hardek dříve postoupil Koruně české. Hardek se panství vzdal ještě v témže roce ve prospěch horního hejtmana Kryštofa z Gendorfu, kterému od roku 1533 patřilo také vrchlabské panství. V roce 1551 převedl panství na svých šest dcer, které však majetek ve skutečnosti zdědily teprve po Gendorfově smrti v roce 1563. V r. 1555 začala na místě rozbořeného hradu výstavba renesančního zámku. V roce 1570 bylo na Žacléřsku objeveno černé uhlí a započala jeho těžba. Po sporech mezi úřady a poddanými císař Rudolf II. v roce 1590 žacléřské panství rozpustil a v roce 1599 ho prodal Gendorfovu zeti, Heřmanu Četrycovi z Karyše.\n\nNa začátku třicetileté války žacléřské panství patřilo svobodnému pánovi Albrechtu Rychnovskému z Rychnova. Po bitvě na Bílé hoře v roce 1620 mu bylo panství zkonfiskováno a bylo oceněno na 7980 kop, 3 groše a 2 denáry. V roce 1622 ho zakoupil Jan Rudolf Trčka z Lípy. V únoru 1628 v protestantském Žacléři přenocoval Jan Amos Komenský při své cestě do Lešna. Byla to jeho poslední zastávka v Čechách, než je na česko-sezské hranici u Černé Vody navždy opustil. Po smrti Jana Rudolfa Trčky z Lípy v roce 1634 panství přešlo na jeho manželku Marii Magdalénu, rozenou Popelovou z Lobkovic, a pak na jejich syna Adama Erdmana Trčku z Lípy. Po zavraždění Adama Erdmana v roce 1634 připadlo panství státu. V r. 1644 ho císař Ferdinand III. dal jezuitskému noviciátu při kostelu sv. Anny ve Vídni. Pod jejich vládou bylo obyvatelstvo rekatolizováno, v roce 1677 byl postaven nový kostel a v roce 1732 první škola. Během slezských válek procházejí městem pruská vojska. V r. 1766 město navštívil císař Josef II. Po zrušení Jezuitského řádu v r. 1773 bylo panství přiděleno náboženskému fondu, a tedy se opět stalo státním majetkem. Během války o bavorské dědictví městem opět procházela pruská vojska. Po jejím skončení v roce 1779 do města znovu zavítal Josef II. V roce 1838 bylo panství a zámek prodáno rytíři Karlu Pulpánovi z Feldštejna. Po zrušení dědičných panství je Žacléř od roku 1850 okresním městem vlastního soudního okresu patřícího do trutnovského politického okresu. Během prusko-rakouské války v roce 1866 přes Žacléř k Trutnovu pochodovaly jednotky pruského 1. sboru 2. armády. V roce 1879 byla založena porcelánka. V roce 1889 byla v Žacléři vybudována kanalizace. Na náměstí byla na místě bývalé radnice postavena nová budova okresního soudu čp. 10 (dnes sídlo pošty a muzea). V druhé polovině 20. století bylo v severní části města vystavěno síldiště Boženy Němcové.\n\nŽacléř se nachází v oblasti Sudet, které byly už od středověku hustě osídleny sudetskými Němci. Po skončení druhé světové války v roce 1945 bylo ze Žacléře odsunuto do Německa mnoho německých rodin, některé okolní obce zcela zanikly nebo byly později přidruženy k městu Žacléř jako osady. Ve sčítání lidu 2001 se k české národnosti přihlásilo přes 83 % obyvatel, k německé přes 10 % obyvatel a zbylé, podle deklarované národnosti, početněji zastoupené skupiny jsou Slováci a Poláci. Do roku 2000 se na zdejší základní škole učila jako cizí jazyk pouze němčina (když se nepočítá ruština do roku 1989). Dodnes se každoročně pořádají posezení německých starousedlíků a jejich potomků.\n\nHistorické jádro města je od roku 2003 městskou památkovou zónou.\n\nV roce 1570 bylo v okolí města nalezeno černé uhlí. Nejprve byly primitivními způsoby těženy sloje vycházející na povrch. Od roku 1775 přicházeli horničtí odborníci ze saských a kutnohorských dolů, aby zkoumali možnosti těžby. První dvě šachty byly zřízeny koncem 18. století. V roce 1863 zde pracovalo již 800 horníků. Pro zlepšení komunikace byla postavena nová silnice z Horního Starého Města přes Babí a v roce 1882 byla uvedena do provozu železniční trať Královec – Lampertice – Žacléř. V první polovině 20. století probíhala výrazná modernizace dolů: V roce 1913 činilo strojní dobývání 1 % těžby, v roce 1930 už 90 %. Během druhé světové války zde pracovali váleční zajatci. V roce 1945 byly doly znárodněny a v roce 1950 přejmenovány na jeden závod Důl Jan Šverma (dnes kulturní a technická památka). 31. 12. 1992 byla těžba ukončena, v podzemí zůstalo několik miliónů tun nevytěženého uhlí.\n\nV roce 1845 založil Franz Gaberle přádelnu lnu, za druhé světové války byl provoz pozastaven, po válce obnoven a po roce 1989 zrušen.\n\nV roce 1878 byla Heinrichem Pohlem založena porcelánka, v roce 1881 ji převzal jeho bratr Reinhold. V roce 1902 ji koupil Theodor Albert Pohl. Do sortimentu přibyly sošky svatých, figurky zvířat, hračky a dále také elektrotechnický porcelán. Ve 30. letech 20. století se začaly vyrábět lisované výrobky z umělé pryskyřice a z plastické hmoty vlastního vývoje – Theopolitu. Po válce byl podnik znárodněn. Po revoluci byl zprivatizován a od roku 1994 se jmenuje Keramtech.\n\nV roce 1834 má Žacléř 1074 obyvatel. V roce 1900 zde žilo 117 obyvatel českých, 2613 německých a 201 jiné národnosti, tedy celkem 2931 obyvatel. Do roku 1990 počet obyvatel prudce klesal i přesto, že přímo v Žacléři byla k dispozici řada pracovních příležitostí. Ale nové byty se už nestavěly a spousta horníků dala přednost bydlení v okresním městě a nechat se do práce svážet hornickými autobusy. Možná právě proto zůstal počet obyvatel poměrně stabilní i po roce 1990, kdy byly v Žacléři doly, věznice a další továrny zrušeny. Většina obyvatel proto musí dojíždět za prací do nedalekého Trutnova, ovšem dosti krkolomným způsobem přes horský průsmyk v Babí.\n\nV roce 1999 bylo na Rýchorském náměstí č. 10 otevřeno regionální muzeum Městské muzeum Žacléř. Na stejné adrese sídlí i Turistické informační centrum. V bývalém černouhelném hlubinném dole Jan Šverma se nachází hornické muzeum.\n\n\nNa žacléřském hřbitově se nachází společný hrob rudoarmějců, hned vedle něj je hrob francouzských vojáků. Oba hroby jsou z konce druhé světové války a jsou v neudržovaném stavu. Za éry socialismu se zde konaly pompézní vzpomínky s kladením věnců. Oslav se účastnily všechny tehdejší podniky ve městě, státní orgány a mládežnické organizace. Dnes oslavy výročí konce války probíhají za naprostého nezájmu občanů.\n\nMěsto skládá se z následujících částí:\n\n\n"}
{"id": "129562", "url": "https://cs.wikipedia.org/wiki?curid=129562", "title": "Bílsko u Hořic", "text": "Bílsko u Hořic\n\nObec Bílsko u Hořic se nachází v okrese Jičín v Královéhradeckém kraji. Žije v ní obyvatel.\n\nPrvní písemná zmínka o obci pochází z roku 1386.\n\nObec se člení na dvě základní sídelní jednotky: Malé Bílsko a Velké Bílsko.\n\n"}
{"id": "129564", "url": "https://cs.wikipedia.org/wiki?curid=129564", "title": "Fanum Voltumnae", "text": "Fanum Voltumnae\n\nFanum Voltumnae je nejdůležitější etruskou svatyní a shromaždištěm. Byla zasvěcena podsvětnímu božstvu jménem Voltumna (taktéž \"Veltha\"). Slovo \"fanum\" představuje posvátné místo. V díle římského historika Marca Terentia Varrona je Voltumna uváděn jako \"deus Etruriae princeps\", tedy hlavní bůh Etrurie.\n\nPředstavitelé dvanácti etruských městských států se zde každoročně v jarním období setkávali, aby diskutovali záležitosti jak politického, tak náboženského charakteru. Hlavním posláním celého shromáždění byla volba krále, jenž byl pouze formálním představitelem federace etruských měst.\n\nPoloha tohoto důležitého místa byla dlouho nejistá. Titus Livius, který se o něm ve svém díle zmiňuje hned pětkrát, se domníval, že se nacházelo poblíž významného etruského centra Volsinií (etrusky \"Velzna\"). Novodobí badatelé se jej snažili umístit na jiné lokality, jako například Bagnoregio, Viterbo, Montefiascone, San Lorenzo Nuovo nebo Pitigliano.\n\nArcheologové z univerzity Macerata jeho pozůstatky nalezli v září 2006, 96 km severně od Říma, v blízkosti skalního města Orvieto v jihovýchodní části italského regionu Umbrie. Předpokládá se, že dnešní Orvieto stojí poblíž již uváděných Volsinií.\n\nRozsáhlé vykopávky zatím vydaly zdi centrálního chrámu, dvě významné přístupové cesty a část obvodové zdi hlavní svatyně. Vše bylo vystavěno z tufových kvádrů, materiálu který Etruskové typicky využívali. Dispoziční řešení chrámu má všechny předpoklady svatyně tak vysokého významu. Vykopávky na místě stále probíhají.\n\nNa lokalitě byly dále nalezeny stavby z různých období, pokrývající poměrně velké území, a také množství architektonických terakot. Tyto terakoty lze datovat od pozdně archaického do helénistického období vývoje etruské civilizace. Oblast byla využívána k náboženským účelům od 6. století př. n. l. až do 15. století. Kromě etruského chrámu zde bylo vybudováno také několik římských. Poslední náboženská stavba, katolický kostel, zde byla postavena ve 12. století.\n\n\n"}
{"id": "129565", "url": "https://cs.wikipedia.org/wiki?curid=129565", "title": "Staňkov (okres Jindřichův Hradec)", "text": "Staňkov (okres Jindřichův Hradec)\n\nObec Staňkov () se nachází v okrese Jindřichův Hradec v Jihočeském kraji. Žije v ní obyvatel. Vesnice se nachází pod hrází Staňkovského rybníka, který ovlivňoval historii i charakter vsi.\n\nPrvní písemná zmínka o obci pochází z roku 1654. Obec patří k vesnicím novějším, zdejší terén nedovoloval rozšiřovat polní plochy, v polovině 18. století ve Staňkově bylo jen pět sedláků. V té době zde začínal pracovat vodní hamr, který v 19. století určil průmyslový charakter vesnice. Hamr byl do roku 1869 hnán vodou ze Staňkovského rybníka, později parním strojem (Škoda). Hamr měl velkou spotřebu dřevěného uhlí, takže většina obyvatel Staňova se zabývala kácením dřeva a pálením dřevěného uhlí. Tato činnost zanikla na počátku 20. století, po roce 1920 vesnice částečně dostala rekreační charakter.\n\nPoblíž byl hraniční přechod do Rakouska a celnice, na kterou v roce 1938 zaútočili němečtí nacisté z města Litschau (čs. finanční stráž útok odrazila, přičemž Němcům způsobila ztráty). Po roce 1948 se poblíž usadila pohraniční stráž, která do vody Staňkovského rybníka a okolní přírody nedovolovala vstup.\n\nJižně od Staňkovského rybníka leží přírodní rezervace Rašeliniště Pele.\n\nStaňkovský rybník je jedním z nejstarších a největších českých rybníků. Jeho plocha je 327 ha, délka 7 km, obvod 21 km, výška hráze je 18 m. Hráz byla několikrát protržena, proto v roce 1904 byl rybník rozdělen na části.\n\nPo roce 1918 rybník objevili pražští trampové, jimž k přespání stačil stan či sláma ve stodole. Za nimi přišli další, kteří začali stavět luxusní chaty (továrníci Singer, Kruliš, herečka Valentová atd.). V roce 1925 Staňkov byl s nádražím Majdalena (8 km) spojen autobusovou linkou. V roce 1931 katolická organizace YMCA u rybníka postavila rozlehlý letní tábor (ústřední budova, obytné sruby, loděnice, sportovní hřiště atd.). Z turistického ruchu profitovalo i místní obyvatelstvo, které zřizovalo letní byty, penziony a hostince. Po Mnichovské dohodě se část rybníka, ve které byl letní tábor, dostala mezi zabrané sudetské území, a tábor YMCA zabralo německé válečné námořnictvo, které si v něm zřídilo výcvikové středisko.\n\nV roce 1951 vznikla Pohraniční stráž, která zlikvidovala jak letní tábor, tak všechny soukromé chaty. Po roce 1989 byla oblast zpřístupněna, celnice zrušena, Staňkov opět navštěvují turisté, ale letní ruch, jako býval v meziválečném období, vrací se jen symbolicky.\n\n\n"}
{"id": "129567", "url": "https://cs.wikipedia.org/wiki?curid=129567", "title": "Záblatí (okres Prachatice)", "text": "Záblatí (okres Prachatice)\n\nObec Záblatí (\"Sablat\") se nachází v okrese Prachatice, kraj Jihočeský. Leží na řece Blanici v Prachatické hornatině v nadmořské výšce 593 m. Žije zde  obyvatel.\n\nPrvní písemná zmínka o obci pochází z roku 1359. Roku 1400 král Václav IV. svolil, aby Zikmund Huler, k jehož tvrzi Husi tehdy městys patřil, Záblatí opevnil. Huler byl oblíbencem krále Václava IV. a organizoval četné výpady proti církevním statkům v okolí. Zajal mj. tři duchovní, z nichž prvního dal upálit, druhého stít a třetího posléze utopit. Arcibiskup ho za to prohlásil za \"největšího nepřítele Boha i církve katolické, za prodlouženou ruku ďáblovu a posla Antikristova\". Král naopak Hulera zahrnul ještě vyšší přízní. Ještě v roce 1400 povýšil Záblatí na městečko, majitele panství učinil pak svým královským rádcem a podkomořím. Po odhalení falešné kvitance byl však Huller nakonec zadržen a ještě téhož dne roku 1405 sťat. Městečko zároveň získalo městská práva (např. právo týdenních trhů) podle vzoru Písku a také právo zřídit silnici do Pasova. Jako na jiných místech při řece Blanici, se i v Záblatí ve středověku rýžovalo zlato. Roku 1630 bylo Záblatí přiřazeno k vimperskému panství.\n\nV letech 1729–1733 byla k jižní stěně raně gotického kostela umučení sv. Jana Křtitele přistavěna barokní kaple sv. Jana Nepomuckého. V kostele je možné spatřit řadu gotických stavebních prvků – kružby oken, ostění dveří, křtitelnici. V roce 1874 fara i kostel vyhořely, v následujícím roce byly obnoveny jejich krovy. Z původní gotické stavby se zachoval presbytář, sakristie a zdivo lodi. Ta byla později zaklenuta pozdně gotickou síťovou klenbou. V kostele se dochovaly pozdně gotické malby znázorňující výjevy \"Christologického cyklu\", které byly v nedávné době restaurovány a oltář ze 17. století. Před kostelem stojí kamenný kříž s litinovým korpusem, který je datován letopočtem 1876. Součástí komplexu je i fara (čp. 38), která se nachází přes ulici naproti kostelu. Jedná se o původně pozdně gotickou budovu, patrně z 15. či raného 16. století.\n\nV roce 1910 stálo v Záblatí 91 domů a žilo tu 492 obyvatel (k češtině se tehdy hlásili tři). Ještě v první polovině 20. století bylo Záblatí městečkem s rušným hospodářským životem. Po druhé světové válce byla část obyvatelstva vysídlena a obec vyrabována. Nyní má obec Záblatí obyvatel a patří k ní několik okolních osad, např. Hlásná Lhota, Řepešín, Zvěřenice.\n\n\n\n\n"}
{"id": "129568", "url": "https://cs.wikipedia.org/wiki?curid=129568", "title": "Vlastiboř (okres Tábor)", "text": "Vlastiboř (okres Tábor)\n\nObec Vlastiboř () se nachází šest kilometrů západně od Soběslavi a skládá se z tří samostatných vesnic – Vlastiboře, Záluží a Svinek. Celkem v nich žije obyvatel. Vlastiboř spadá do oblasti Soběslavských Blat, pro kterou je typická architektura tzv. selského baroka. Vlastiboř byla v roce 1995 vyhlášena vesnickou památkovou rezervací.\n\nPrvní písemná zmínka o obci pochází z roku 1354. Obec, jak říká pověst, založil vladyka Vlastibor ze slovanského kmene Doudlebů. Obec byla vždy rozdělena potokem: větší část koupili roku 1354 Rožmberkové od Oldřicha z Hradu, menší část vlastnil Louňovický klášter. I tu koupili Rožmberkové roku 1584 a celou obec Vlastiboř pak roku 1594 koupilo město Soběslav. <br>\nKe dni 24. 7. 2009 zde žilo 321 obyvatel.\n\n\n\n"}
{"id": "129569", "url": "https://cs.wikipedia.org/wiki?curid=129569", "title": "Lipovice", "text": "Lipovice\n\nObec Lipovice se nachází v okrese Prachatice, kraj Jihočeský, zhruba 3,5 km severovýchodně od Vlachova Březí a 10 km severně od Prachatic. Žije zde  obyvatel.\n\nPrvní písemná zmínka o obci pochází z roku 1386. Uvádí se jako sídlo zemanského rodu Lipovských z Lipovice. Připomínají se Michálek (zemř. 1454), Chval (1513) a Markvart (zemř. 1461). Roku 1544 byla ves prodána Divišovi Boubínskému z Újezda. V roce 1623 byla ves dále prodána Janovi st. Častolárovi z Dlouhé Vsi, roku 1665 prodána Hýzrlům z Chodů, roku 1693 ves připojena k Vlachovu Březí.V polovině 19. století se stala ves samostatnou obcí.\n\n\n\n\n"}
{"id": "129571", "url": "https://cs.wikipedia.org/wiki?curid=129571", "title": "Záboří (okres České Budějovice)", "text": "Záboří (okres České Budějovice)\n\nObec Záboří (něm. \"Saborsch\") se nachází v okrese České Budějovice, kraj Jihočeský, zhruba 16 km zsz. od Českých Budějovic. Žije zde obyvatel.\n\nObec Záboří se skládá ze tří částí na dvou katastrálních územích.\n\nPrvní písemná zmínka o vsi pochází z roku 1263, kdy rytíř Budivoj Čéč ze Železnice prodal Záboří (\"Zabore\") vyšebrodskému klášteru. Následkem morové epidemie v letech 1520 až 1521 se vesnice téměř vylidnila a k jejímu dosídlení pozval vyšebrodský klášter německé osadníky. Až do poloviny 20. století pak představovalo Záboří s okolím německojazyčný ostrov.\n\nOd roku 1850 až do současnosti je Záboří samostatnou obcí. Zprvu k ní náležely osady Dobčice Holašovice, Lipanovice a Strýčice. Roku 1950 přešly Strýčice pod obec Radošovice a Holašovice se nakrátko osamostatnily. V roce 1964 byly Holašovice převedeny pod obec Jankov, čímž Záboří nabylo dnešní rozlohy.\n\n\nZáboří bylo v roce 1995 vyhlášeno vesnickou památkovou rezervací.\n\nPodle obce byla pojmenována planetka (175017) Zabori\n\nNěkteré vesnické usedlosti ve stylu selského baroka v obci Záboří. Podobná lze najít spoře např. v Dubném a hlavně Holašovicích.\n\n"}
{"id": "129572", "url": "https://cs.wikipedia.org/wiki?curid=129572", "title": "Zvíkov (okres Český Krumlov)", "text": "Zvíkov (okres Český Krumlov)\n\nObec Zvíkov se nachází v okrese Český Krumlov, kraj Jihočeský. Žije zde  obyvatel.\n\nPrvní písemná zmínka o obci pochází z roku 1371.\n\n\n"}
{"id": "129573", "url": "https://cs.wikipedia.org/wiki?curid=129573", "title": "Kvítkovice (okres České Budějovice)", "text": "Kvítkovice (okres České Budějovice)\n\nObec Kvítkovice se nachází v okrese České Budějovice, kraj Jihočeský, při severovýchodním úpatí pohoří Blanský les, zhruba 10,5 km západně od Českých Budějovic. Žije zde obyvatel.\n\nVe vzdálenosti 16 km jižně od Kvítkovic leží město Český Krumlov, 24 km severozápadně město Vodňany a 25 km západně město Prachatice.\n\nPrvní písemná zmínka o vsi (\"Witkowich\") pochází z roku 1263. Po zrušení poddanství tvořily Kvítkovice od roku 1850 samostatnou obec, zahrnující tehdy i osadu Čakovec. Za nacistické okupace byly mezi lety 1943 a 1945 začleněny pod obec Čakov, poté znovu samostatné. S účinností od 14. června 1964 se Kvítkovice staly součástí obce Lipí, do té doby kvítkovický Čakovec současně připadl obci Jankov. Nejnověji se Kvítkovice osamostatnily na základě místního referenda k 1. lednu 1993.\n\n\n"}
{"id": "129574", "url": "https://cs.wikipedia.org/wiki?curid=129574", "title": "Všemyslice", "text": "Všemyslice\n\nObec Všemyslice se nachází v okrese České Budějovice, kraj Jihočeský. Žije zde obyvatel. Zhruba 5 km jižně od Všemyslic je Jaderná elektrárna Temelín.\n\nPrvní písemná zmínka o vsi (\"Usemyslicz\") pochází z roku 1352.\n\n\nObec Všemyslice se skládá z pěti částí na čtyřech katastrálních územích.\n\n"}
{"id": "129575", "url": "https://cs.wikipedia.org/wiki?curid=129575", "title": "Dolní Žďár", "text": "Dolní Žďár\n\nObec Dolní Žďár () se nachází v okrese Jindřichův Hradec v Jihočeském kraji. Leží v údolí řeky Nežárky 5 km jižně od Jindřichova Hradce. Žije zde obyvatel.\n\nPrvní písemná zmínka o obci \"Dolní Žďár\" pochází z roku 1211, kde se jednalo o spor mezi bratry Oldřichem a Janem z Hradce o dědictví po strýci Heřmanovi. Spor rozsoudil Jindřich z Hradce, mistr zákona svatého Jana Jeruzalémského v Čechách a na Moravě, jakožto nejvyšší rozhodčí, a s ním Jan Kočka z Miloněvic a Jan z Moravice, hradecký purkrabí. V tomto sporu Dolní Žďár získal Oldřich. První zmínka o \"Horní Lhotě\" je z roku 1340. V roce 1869 se stala Horní Lhota, dříve zvaná též Ovesná, osadou obce Dolní Žďár.\n\nObyvatel v Dolním Žďáře v roce 1929 bylo 232 v 38 domech. V Horní Lhotě bylo v roce 1929 159 obyvatel ve 29 domech, zatímco v roce 1970 pouhých 70 obyvatel ve 26 domech. V roce 1945 se totiž obě obce, tak jako většina příhraničních obcí, které dříve byly v pásmu tzv. „Sudet“, začaly měnit. Po odsunu obyvatel německé národnosti začalo osídlování českými obyvateli.\n\nObec Dolní Žďár se skládá ze dvou částí na dvou katastrálních územích.\n\n\n"}
{"id": "129576", "url": "https://cs.wikipedia.org/wiki?curid=129576", "title": "Zahorčice (okres Strakonice)", "text": "Zahorčice (okres Strakonice)\n\nObec Zahorčice se nachází v okrese Strakonice v Jihočeském kraji. Žije v ní obyvatel.\n\nPrvní písemná zmínka o obci pochází z roku 1227.\n\n\n"}
{"id": "129577", "url": "https://cs.wikipedia.org/wiki?curid=129577", "title": "Věžovatá Pláně", "text": "Věžovatá Pláně\n\nObec Věžovatá Pláně ( \"Thurmplandles\") se nachází v okrese Český Krumlov, kraj Jihočeský. Žije zde  obyvatel.\n\nObec se nachází na svazích horského hřbetu oddělujícího údolí Vltavy a Malše. Z obce a okolí je velmi dobrý výhled zejména východním směrem.\n\n\nPrvní písemná zmínka o obci pochází z roku 1366.\n\n\n"}
{"id": "129578", "url": "https://cs.wikipedia.org/wiki?curid=129578", "title": "Světce", "text": "Světce\n\nObec Světce () leží na Dírenském potoce 15 km ssz. od Jindřichova Hradce v okrese Jindřichův Hradec v Jihočeském kraji. Žije zde obyvatel.\n\nČlenové Řádu německých rytířů vybudovali někdy mezi lety 1240 a 1255 poustku (dřevěné stavby) jako jejich provizorní sídlo. Podle archiváře Františka Teplého si zde postavili i kapli. Obyvatelé vsi i okolních obcí začali světeckou poustku podle obrazu svatého v kapličce (nejspíš sv. Ottona) začali nazývat U svatého, U světce, původně latinsky \"Ad Sanctum\", německy \"Beim Heiligen\", a z toho vznikl název obce. Místo jednotného „ten světec“ se však časem začalo užívat pomnožného „ty Světce“.\n\nPrvní písemná zmínka o obci pochází z roku 1255. Byl jí záznam pana Vítka z Jindřichova Hradce v latinské listině sepsané dne 1. prosince téhož roku s Řádem německých rytířů při výměně dvou oujezdů – Strmilov a Děbolín – za 10 lánů u vsi Světce. Oujezd byl panský statek s několika domy poddaných. Tou dobou byl v činnosti mlýn, který byl poháněn vodou z hluboké nádrže pod kovárnou čp. 15. Mlýn sousedil s Mikšovou hospodou čp. 15. Tato dvě popisná čísla tvořila v roce 1255 nejstarší část Světců, celkem tvořilo obec Světce 10 selských domů. Dříve byl na Světeckém potoce (dnes Dírenský potok) brod – jediné překročitelné místo v rozsáhlé močálovité krajině. Tudy přes Světce vedla starodávná stezka mezi hrady jižních Čech, z Jindřichova Hradce na Chýnov (vznikl roku 983), Choustník (1282) a na Prahu.\n\n\n\n"}
{"id": "129579", "url": "https://cs.wikipedia.org/wiki?curid=129579", "title": "Uzenice", "text": "Uzenice\n\nObec Uzenice se nachází v okrese Strakonice v Jihočeském kraji. Žije v ní obyvatel.\n\nPrvní písemná zmínka o obci pochází z roku 1227.\n\n\n"}
{"id": "129580", "url": "https://cs.wikipedia.org/wiki?curid=129580", "title": "Kadov (okres Strakonice)", "text": "Kadov (okres Strakonice)\n\nObec Kadov se nachází v okrese Strakonice v Jihočeském kraji. Žije v ní obyvatel.\n\nPrvní písemná zmínka o obci pochází z roku 1352.\n\n\nObec Kadov se skládá z pěti částí na pěti katastrálních územích.\n\n"}
{"id": "129581", "url": "https://cs.wikipedia.org/wiki?curid=129581", "title": "Kamenný Malíkov", "text": "Kamenný Malíkov\n\nObec Kamenný Malíkov () se nachází v okrese Jindřichův Hradec v Jihočeském kraji. Žije v ní obyvatel.\n\n\n\n"}
{"id": "129582", "url": "https://cs.wikipedia.org/wiki?curid=129582", "title": "Stříbřec", "text": "Stříbřec\n\nObec Stříbřec () se nachází v okrese Jindřichův Hradec v Jihočeském kraji, asi 7 km východně od Třeboně. Žije v ní obyvatel.\n\nNejstarší záznamy pocházejí už z období vlády Karla IV.\n\nTedy kolem roku 1370. Původní obyvatelé tvrdě pracovali na své půdě. Kostel, který v obci chyběl si lid postavil za své peníze pomocí sbírky. Roku 1861 byl na místě dřevěné kaple z roku 1650 postaven Kostel Jana Nepomuckého.\n\n\n\nObec Stříbřec se skládá ze tří částí na třech stejnojmenných katastrálních územích:\n\n"}
{"id": "129583", "url": "https://cs.wikipedia.org/wiki?curid=129583", "title": "Radošovice (okres České Budějovice)", "text": "Radošovice (okres České Budějovice)\n\nObec Radošovice (něm. \"Roschowitz\" nebo \"Radoschowitz\") se nachází v okrese okrese České Budějovice, kraj Jihočeský, zhruba 16 km zsz. od Českých Budějovic. Žije zde obyvatel.\n\nObec Radošovice se skládá ze dvou částí na dvou katastrálních územích.\n\n\nPrvní písemná zmínka o vsi (\"Radoschowitz\") pochází z roku 1334. Od roku 1850 byly Radošovice samostatnou obcí, pouze v letech 1985–1990 byly připojeny k Žabovřeskům. V roce 1950 se staly součástí Radošovic i Strýčice, v roce 1990 se však staly samostatnou obcí. V roce 1960 byly k Radošovicím připojeny Tupesy.\n\n\n"}
{"id": "129584", "url": "https://cs.wikipedia.org/wiki?curid=129584", "title": "Osek (okres Strakonice)", "text": "Osek (okres Strakonice)\n\nObec Osek se nachází v okrese Strakonice v Jihočeském kraji. Žije v ní obyvatel.\n\nPrvní písemná zmínka o obci pochází z roku 1392.\n\nZe vsi pocházeli předkové spisovatele Franze Kafky z otcovy strany. Jeho otec Hermann Kafka, který se zde r. 1852 narodil, se zde a v okolí živil v mládí jako podomní obchodník. Kafkův dědeček Jakob Amschel Kafka (1814–1889), zde byl šochetem a je pohřben na nedalekém židovském hřbitově.\n\n\nObec Osek se skládá z pěti částí na pěti katastrálních územích.\n\n\n"}
{"id": "129585", "url": "https://cs.wikipedia.org/wiki?curid=129585", "title": "Kalenice", "text": "Kalenice\n\nObec Kalenice se nachází při západní hranici okresu Strakonice v Jihočeském kraji. Žije v ní obyvatel. Vesnicí protéká Kalenický potok.\n\nPrvní písemná zmínka o obci pochází z roku 1045.\n\n\n"}
{"id": "129586", "url": "https://cs.wikipedia.org/wiki?curid=129586", "title": "Dobrohošť", "text": "Dobrohošť\n\nObec Dobrohošť (německy \"Dobrohost\", \"Doberholtz\") se nachází 4 km východně od Dačic v okrese Jindřichův Hradec v Jihočeském kraji, dříve osada obce Bílkov. Nejbližší železniční stanice Dačice. Nadmořská výška 515 m. Pošta Dačice, zdravotní a matriční obvod tamtéž, římskokatolická farnost Dačice. Žije zde obyvatel.\n\nVes je schovaná v údolí Dobrohošťského potoka, který se v sousedním Bílkově vlévá do Vápovky. Ve 14. století ležela ves v těsné blízkosti mezi hrady Bílkov a Krumvald. Západně od vsi je z kopce Stařeček, 542 m n. m., rozsáhlý výhled na Dačickou kotlinu s městem Dačice. Na severu Na Čihadle je nejvyšší místo katastrálního území Dobrohošť, 587 m n. m. a na jihovýchod největší rybník zvaný Zádušák. Z celkové výměry 338 ha tvoří polovinu les. Obec má 16 čísel popisných (1-18, mimo 2 a 6).\n\nVes Dobrohošť je poprvé zmiňována v pramenech k roku 1399, kdy ji Heřman z Hradce prodal s bílkovským zbožím Janovi z Kravař. Od počátků své historické existence tak Dobrohošť těsné souvisela s vedlejším Bílkovem, jako součást bílkovského statku. S tím se také měnili majitelé, kterými byli od roku 1404 páni z Hradce až do zničení bílkovského hradu v roce 1444, v roce 1459 se ves dostala spolu s celým bílkovským zbožím do vlastnictví Krajířů z Krajku, kde setrvala celé 16.století. Od roku 1610 pak již sdílela osudy dačického panství až do zrušení patrimoniální správy v roce 1849. Východně 2 km od Dobrohoště stával v lese hrad Krumvald.\n\nPodle vceňovacího operátu žilo v roce 1843 v Dobrohošti 82 obyvatel, z toho 39 mužů a 43 žen ve 14 domech a 15 domácnostech. Z nich se živilo 7 obyvatel zemědělstvím a 8 bylo nádeníků. Desátky byly od­váděny panství Dačice. Z Dobrohošté se jezdilo na týdenní sobotní trhy do Dačic.\n\nDo roku 1849 byla Dobrohošť součástí panství Dačice v Jihlavském kraji. V letech 1850 až 1855 byla podřízena pravomoci Podkrajského úřadu v Dačicích. Po zřízení smíšených okresních úřadů s politickou a soudní pravomocí byla v letech 1855 až 1868 podřízena Okresnímu úřadu v Dačicích. Když byly roku 1868 veřejná správa a soudnictví opět odděleny, vrátila se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž až do roku 1945.\n\nPo osvobození v květnu 1945 náležela pod Okresní národní výbor v Dačicích a v jeho rámci od roku 1949 pod nově vzniklý jihlavský kraj. Toto začlenění trvalo až do poloviny roku 1960, kdy byla Dobrohošť po územní reorganizaci s moravským Dačickem začleněna pod správní okres Jindřichův Hradec a Jihočeský kraj, což trvalo až do zrušení Okresního úřadu v Jindřichově Hradci koncem roku 2002. V roce 1960 byla Dobrohošť v rámci integrace obcí sloučena s obcí Bíl­kovem a v roce 1980 byla s Bílkovem sloučena s Dačicemi. V roce 1990 se opět osamostatnila. Od roku 2003 spadá pod pověřený městský úřad v Dačicích v samosprávném Jihočeském kraji.\n\nV roce 1850 měla 67 obyvatel. V roce 1880 měla obec 14 domů a 79 obyvatel, roku 1900 14 domů a 81 obyvatel, roku 1921 14 domů a 83 obyvatel, v roce. 1930 14 domů a 88 obyvatel, roku 1947 15 domů a 50 obyvatel, roku 1950 15 domů a 44 obyvatel, roku 1970 12 domů a 53 obyvatel, v roce 1982 13 domů a 40 obyvatel. Katastr obce měl v roce 1900 výměru 336 ha.\nVe 2. polovině 19. a v 1. polovině 20. století se většina obyvatelstva obce živila zemědělstvím. V roce 1900 byla výměra hospodářské půdy 327 ha. Dobrohošť byla od roku 1911 osadou obce Bílkov. K roku 1924 se uvádí 8 hospodařících rolníků, správa revíru velkostatku Dalbergů. Obec byla elektrifikována připojením na síť ZME Brno roku 1932.\n\nJZD vzniklo roku 1956, v roce 1960 bylo sloučeno s JZD Bílkov a v roce 1974 do JZD Československo sovětského přátelství Hříšice. Po roce 1945 postavena budova radnice (2004).\n\n\n\n"}
{"id": "129596", "url": "https://cs.wikipedia.org/wiki?curid=129596", "title": "Advanced Graphic Architecture", "text": "Advanced Graphic Architecture\n\nAGA (\"Advanced Graphics Architecture\") je název pro vylepšený grafický chipset 3. generace pro počítače Amiga. Následovala po 2. generaci zastoupenou chipovou sadou ECS (\"Enhanced Chip Set\"). V USA byla tato sada známá jako AA (\"Advanced Architecture\"), v Evropě se označením \"AGA\" naznačoval masivní skok v grafické oblasti.\n\n\"AGA\" chipset dovoloval barevnou 8-bitovou barevnou hloubku (tedy až 256 barev) na pixel v normálním módu a 18-bitovou v HAM8 (\"Hold-And-Modify\") režimu (262 144 barev, tedy 6 bitů na jeden RGB kanál). Rovněž bylo možno dosáhnout zobrazení 256 barev z palety 16 777 216 (24-bitová hloubka). To byl výrazný nárůst oproti \"OCS\" u starších typů, který dovoloval pouze 32 barev z palety 4 096 (12-bitová hloubka, 4 bity na jeden RGB kanál) v režimu half-bright. Oproti \"ECS\" zase přibyla podpora supehires (\"Super High Resolution\") plynulého scrollingu a podpora 32-bitového stránkování pro \"Fast Page Memory\" (\"Fast RAM\"). Výsledkem byla možnost použití větších spritů a plná využitelnost 8-bitplánové grafiky.\n\nNasazení \"AGA\" architektury znamenalo velký skok v oblasti využití, protože poskytlo mocný nástroj oproti tehdejší PC platformě. Kromě zmíněného chipsetu všechny ostatní subsystémy \"Amigy\" (Blitter, Copper) fungovaly pouze v 16-bitovém režimu, což omezovalo plně využít výhody 32-bitové koncepce \"AGA\". Další podstatnou vadou byla absence podpory chunky režimu, a jeho nutnost složité simulace v planar režimu. Důsledkem byly např. velké problémy při vytváření 3D her (což se projevilo jako klíčové, když v roce 1994 vylétl na hvězdné nebe titul Doom pro počítače typu \"PC\"). Příkladem může být hra Alien Breed 3D, která bez další hardwarové podpory (např. turbokartou nebo dalším grafickým hardware) značně pokulhávala co do výkonu i kvality zobrazení. Tyto nedostatky postupně vedly ke ztrátě vedoucího postavení \"Amigy\" na uživatelském trhu.\n\n\"AGA\" chipset byl použit v těchto systémech:\n\n\n"}
{"id": "129600", "url": "https://cs.wikipedia.org/wiki?curid=129600", "title": "Piersonovi Loutkaři", "text": "Piersonovi Loutkaři\n\nPiersonovi Loutkaři (orig. \"Pierson's Puppeteer\") jsou fiktivní mimozemští nehumanoidní tvorové, kteří se objevují v románech a povídkách Larryho Nivena, odehrávající se ve Známém vesmíru.\n\nLoutkaři mají tělo postavené na třech tenkých nohách, dvě přední a jedna zadní, opatřeny kopýtky. Z těla vychází dva krky ukončené plochými hlavami bez mozku. Mozek je umístěn na těle v prostoru mezi krky pod kostnatým hrbolem. Hrbol kryjící mozkovnu je pokryt vlasy, podle úpravy je možné určit postavení Loutkaře ve společnosti.\n\nKaždá hlava je opatřena ústy a jedním okem. Změnou postavení obou hlav může Loutkař získat různé úhly pohledu. Ústa jsou nejen nejpružnější řečový orgán, ale také slouží jako nejcitlivější ruce, které Loutkaři nemají. Jazyk je vidlicovitý a špičatý, široké tlusté rty jsou dokola vroubené malými prstovými výrůstky.\n\nLoutkaři jsou vysoce inteligentní, vegetariánský a velmi starý druh. Před svým útěkem z galaxie měli vedoucí postavení v mezihvězdném obchodu. \n\nLoutkaři jsou velmi bojácní, odvaha je u nich považována za duševní chorobu. Většina Loutkařů neopustí vlastní planetu, protože ze strachu nedůvěřují kosmickým lodím. \n\nLoutkaři nemají smysl pro abstraktní myšlení a také nemají smysl pro humor.\n\n"}
{"id": "129601", "url": "https://cs.wikipedia.org/wiki?curid=129601", "title": "Loutkář", "text": "Loutkář\n\nLoutkář má více významů:\n\n"}
{"id": "129602", "url": "https://cs.wikipedia.org/wiki?curid=129602", "title": "PL/SQL", "text": "PL/SQL\n\nPL/SQL (Procedural Language/Structured Query Language) je procedurální nadstavba jazyka SQL firmy Oracle založená na programovacím jazyku Ada.\n\nTato nadstavba se rozšířila a její deriváty převzaly i jiné relační databáze. Sybase a Microsoft SQL Server mají Transact-SQL, PostgreSQL má PL/pgSQL a IBM DB2 má SQL PL. Existuje též projekt Fyracle, jehož cílem je umožnit spouštění PL/SQL v relační databázi Firebird.\n\nPL/SQL přidává k jazyku SQL konstrukce procedurálního programování. Výsledkem je strukturální jazyk, mocnější než samotné SQL. Základním stavebním kamenem v PL/SQL je blok. Program v PL/SQL se skládá z bloků, které mohou být vnořeny jeden do druhého. Obyčejně každý blok spouští jednu logickou akci v programu. Blok má následující strukturu:\n\nPouze výkonná sekce je povinná, ostatní jsou doporučené. Jediné příkazy jazyka SQL, které jsou ve výkonné sekci povolené, jsou SELECT, INSERT, UPDATE, DELETE a několik dalších pro manipulaci s daty a pro kontrolu transakcí. Definiční příkazy jazyka SQL jako CREATE, DROP nebo ALTER nejsou povoleny. PL/SQL není citlivé na velikost písmen a mohou být použity komentáře ve stylu jazyka C.\n\nProměnné můžeme rozdělit do několika skupin, dle různých kritérií, nejčastějším dělením je podle datového typu na číselné (NUMBER, PLS_INTEGER, SIMPLE_INTEGER..), stringové (CHAR, VARCHAR2..), datumové (DATE, TIMESTAMP..), typové proměnné (RECORD) a proměnné typu LOB (large object). Na rozdíl například od jazyka Java zde dochází k implicitní datové konverzi mezi jednotlivými typy (pokud to hodnota dovoluje). Dále lze rozdělit datové typy na nativní (PLS_INTEGER, DOUBLE_FLOAT..), které jsou počítány v hardware a na ty, které jsou interpretované (NUMBER) a jsou počítány pomocí vnitřní logiky databáze.\n\nNapříklad definujeme proměnnou part_no jako čtyřmístné číslo a in_stock jako logickou proměnnou:\nHodnoty můžeme přiřazovat třemi způsoby, prvním způsob je pomocí operátoru (codice_1):\nDruhý způsob je vybrání hodnoty z databáze a její přímé přiřazení do proměnné (v tomto případě je onou proměnnou codice_2), např.:\nTřetí způsob přiřazuje hodnotu proměnné pomocí podprogramu:\nKonstanty se deklarují stejně jako proměnné, ale navíc je použito klíčové slovo CONSTANT:\nDatabázové systémy jako např. Oracle používají tzv. pracovní oblasti pro vykonávání SQL příkazů a pro ukládaní procesních informací. Pro přístup k těmto informacím se používá konstrukce nazývaná kurzor, která umožňuje pojmenovat jednotlivé pracovní oblasti a přistupovat k nim. Existují dva druhy kurzorů: implicitní a explicitní. PL/SQL implicitně deklaruje kurzor pro všechny SQL příkazy, které manipulují s daty (i pro ty, které vrací jen jeden řádek). Explicitně můžeme např. deklarovat kurzor na jednotlivý řádek SQL příkazu, který vrací řádků více:\nStejně jako kurzory ukazují kurzorové proměnné na řádek víceřádkového výsledku dotazu, ale oproti kurzorům nejsou vázány na jeden konkrétní typ dotazu, ale je možno je přiřadit k jakémukoliv dotazu, který se liší pouze v typu. Kurzorová proměnná se chová jako klasická proměnná jazyka PL/SQL. Následující příklad otevře kurzorovou proměnnou generic_cv pro zvolený databázový dotaz\nProměnné a kurzory jazyka PL/SQL mají atributy, které určují typ struktury na kterou ukazují bez opakování její definice. Indikátorem atributu je značka procenta (codice_3).\n\nAtribut codice_4 reprezentuje typ proměnné nebo sloupec v databázi. Kód\n\nzajišťuje, že proměnná codice_5 bude vždy stejného typu jako sloupec \"title\" v tabulce \"books\". Pokud se změní typ sloupce v tabulce změní se za běhu i typ proměnné codice_5.\n\nAtribut codice_7 reprezentuje typ proměnné nebo řádek v databázi. Například:\n\nObčas je nezbytné vybírat mezi více akcemi podle okamžitých okolností, pro tyto účely slouží konstrukce IF-THEN-ELSE:\nDalší možností je použití příkazu CASE:\nDalší možností řízení toku je řízení za pomocí cyklů. Lze použít tyto konstrukce: LOOP, FOR-LOOP, WHILE-LOOP a EXIT-WHEN.\n\nJazyk obsahuje příkaz GOTO:\nModularita umožňuje rozdělit komplexní problém na sérii menších problémů, dobře definovaných modulů. Těmito moduly mohou být bloky, subprogramy nebo balíčky.\n\nSubprogramy můžeme rozdělit na anonymní bloky, funkce a procedury. Funkce je podprogram, který musí obsahovat v deklaraci klauzuli RETURN a musí vracet hodnotu. Funkce může i nemusí obsahovat vstupní parametry. Procedura je podprogram, který v deklaraci neobsahuje klauzuli RETURN (vyskočit z procedury pomocí slova RETURN bez návratu hodnoty je však možné). Procedura může obsahovat vstupní (IN) i výstupní (OUT) parametry. Anonymní kód na rozdíl od funkce a procedury může vrátit hodnotu pouze pomocí vázané proměnné.\nBalíčky umožňují slučovat proměnné, kurzory a podprogramy. Balíčky mají obvykle dvě části a to část specifikace a tělo balíčku. Př.:\n\nPomocí abstrakce dat můžeme extrahovat klíčové proměnné a ignorovat v danou chvíli nepotřebná data. Pro abstrakci dat slouží tří konstrukce: kolekce, záznamy a objektové typy.\n\nPL/SQL podporuje výjimky, uživatelsky definovanou obsluhu chybových stavů.\n\n"}
{"id": "129604", "url": "https://cs.wikipedia.org/wiki?curid=129604", "title": "Manfred Trenz", "text": "Manfred Trenz\n\nManfred Trenz (* 29. listopadu 1965 v Saarbrückenu -Německo). Tvůrce kultovního titulu \"Turrican\" pro Commodore 64, podílel se významně také na herních legendách \"R-Type\" a \"The Great Giana Sisters\".\n\n\n"}
{"id": "129608", "url": "https://cs.wikipedia.org/wiki?curid=129608", "title": "Borovice ohebná", "text": "Borovice ohebná\n\nBorovice ohebná (\"Pinus flexilis\") je severoamerický druh horské pětijehličné borovice, svými ekologickými nároky se podobá borovici limbě. Je charakteristická tenkými a velmi ohebnými větvemi.\n\n\nStrom, 20 až 25 m, (v ČR max. 15 m), průměr kmene obvykle do 80 cm, zřídka do 150 cm. Koruna v mládí úzce kuželovitá, později vejčitá. Kůra v mládí hladká, šedozelená, později šupinatá, pak brázditá borka. větve tenké, nápadně ohebné – odtud zřejmě její název. Letorosty žlutozelené, jemně chlupaté, později tmavší a lysé. Pupeny široce vejčité, 1 cm dlouhé a zasmolené. Jehlice po 5 ve svazečku, 4-7 cm dlouhé, štětkovitě nahloučené na konci, tmavě zelené, málo zřetelné proužky průduchů. Šišky po 3-4 v přeslenu, podlouhlé, proměnlivé velikosti (7-15 cm), otevřené 4-6 cm široké. Jejich šupiny jsou silně dřevnaté a tlusté, zasmolené s lesklým žlutavým štítkem, pupek slabě vyklenutý ven. Spodní tři řady šupin reflexně ohnuté. Semena 5-10 mm s úzkým křídlatým lemem jsou jedlá.\n\nVe Skalistých horách od Texasu a Arizony až do Kanady (ve státech B.C. a Alberta), na západě zasahuje až do Sierra Nevada.\n\nV ČR občas v parkových výsadbách.\n\nRoste na vlhčích skalních srázech v horách od 1000 m n. m. a vystupuje až do 3.500 m. Roste velmi pomalu, zvláště vysokohorské provenience. Evropské klima snáší velmi dobře, vyžaduje lehkou propustnou hlinitopísčitou půdu, avšak trpí rzí vejmutovkovou.\n\nNení známé, v ČR jako okrasná parková dřevina.\n\nExistuje reálný předpoklad, že tato borovice při své evoluci sestupovala směrem na jih, kde se separovaly její příbuzné druhy, nejprve borovice vejmutovkovitá (\"Pinus strobiformis\") (dříve pojmenovaná \"Pinus flexilis\" var. \"reflexa\", popř. \"Pinus brachyptera\") a více na jihu borovice mexická (\"Pinus ayacahuite\"). Na styku svých areálů se tyto druhy kříží a vytvářejí hybridní populace.\n\n\n\n \n"}
{"id": "129613", "url": "https://cs.wikipedia.org/wiki?curid=129613", "title": "Rainbow Arts", "text": "Rainbow Arts\n\nRainbow Arts byla herní vydavatelská společnost založená roku 1984 Smallem Germenen. Na sklonku 90. let minulého století ji odkoupil \"Funsoft\" a v roce 1999 byla absorbována gigantem THQ.\n\n\n"}
{"id": "129620", "url": "https://cs.wikipedia.org/wiki?curid=129620", "title": "Loutkoherec", "text": "Loutkoherec\n\nLoutkoherec (Loutkář) je herec v loutkovém divadle.\n\nLoutkoherec může být buď specializovaný:\nnebo zvládá obě úlohy sám.\n\nHlavně v počátcích loutkového divadla (ale i dnes) bývali loutkáři zároveň výrobci svých loutek - dnes se tato profese zpravidla označuje jako technolog.\n\nLoutkoherec může ovládat loutku mnoha způsoby: vedením provázků, drátků, lan nebo vodících tyčí. Může mít loutku také navlečenou na ruce nebo na prstu (maňásci). Některé loutky jsou složitější a vyžadují, aby je ovládalo více vodičů zároveň.\n\nLoutkoherec může hrát skryt za nebo nad scénou či být divákům viditelný, případně být své loutce hereckým partnerem (např. břichomluvec).\n\n\n\n"}
{"id": "129621", "url": "https://cs.wikipedia.org/wiki?curid=129621", "title": "Factor 5", "text": "Factor 5\n\nFactor 5 je vývojářská firma, která se do povědomí veřejnosti dostala uvedením veleúspěšného herního zpracování dílu série Star Wars (\"Hvězdné války\"): \"\". Mimo to se též proslavila jako spolutvůrce (spolu s Dolby) multiplatformní technologie ozvučení MusyX, jež stojí za ozvučením surround. Firma byla založena v roce 1987 v Kolíně nad Rýnem, v současné době sídlí v San Rafael v Kalifornii.\n\n\"Factor 5\" je známá precizním zpracováním všech titulů, jež vydala. Počiny pro Nintendo 64 a Gamecube jsou dokonce hodnoceny jako nejpokročilejší své doby, čerpající možnosti konzolí za obvyklé hranice.\n\n\n"}
{"id": "129623", "url": "https://cs.wikipedia.org/wiki?curid=129623", "title": "Cortona", "text": "Cortona\n\nCortona je město nacházející se v italském Toskánsku, v provincii Arezzo. Má 22 000 obyvatel.\n\nMěsto Cortona založili Etruskové pod názvem \"Curtun\". Od roku 1325 je sídlem biskupa.\n\n\"Počet obyvatel\"\n\n\n"}
{"id": "129624", "url": "https://cs.wikipedia.org/wiki?curid=129624", "title": "Pius VI.", "text": "Pius VI.\n\nPius VI., vlastním jménem Giovanni Angelo Braschi (25. prosince 1717 Cesena – 29. srpna 1799 Valence), byl katolický duchovní, který byl papežem od 15. února 1775 až do své smrti.\n\nNarodil se v italském městě Cesena. Po dokončení studií na jezuitské koleji v rodném městě a složením zkoušek z práva (1734) pokračoval ve studiích na univerzitě ve městě Ferrara. V roce 1753 si ho jako jednoho ze svých sekretářů vybral papež Klement XIV.\n\nPo ukončení studia na jezuitské koleji získal v roce 1734 titul doktor práv. Pokračoval ve studiích na Ferrarské univerzitě, kde se stal osobním tajemníkem Tommase Ruffoa, papežského nuncia. V jeho biskupství Ostie a Velletrie zastával funkci auditora až do roku 1753. Díky zkušenostem ve vedení mise u soudu v Neapoli získal respekt u papeže Klementa XIV., který jej jmenoval jedním ze svých tajemníků 1753 a knězem u svatého Petra. Roku 1758 byl vysvěcen na kněze a roku 1766 se stal papežským pokladníkem. Tento úřad vykonával v letech 1758 až 1769. Ti, kteří trpěli pod jeho svědomitým hospodařením přesvědčili papeže Klementa XIV., aby jej jmenoval kardinálem ze Sant'Onofria a toto povýšení ho dočasně zbavilo vlivu. Po čtyřměsíčním konkláve, které následovalo po smrti Klementa XIV., přestaly Španělsko, Francie a Portugalsko mít námitky proti jmenování. Nakonec se však stal oponentem antijezuitské politiky předchozího papeže. Díky tomu byl 15. února 1775 zvolen papežem a vybral si jméno Pius VI.\n\nNejprve slíbil liberální pravidlo a reformu, která zlepší správcovství papežského státu. Přestože byl Pius VI. obvykle shovívavý, ukázal občas schopnosti rozlišovat. Roku 1752 vysvětil svého strýce Giovanna Carla Bandiho na Imolského biskupa, jmenoval jej členem papežské kurie (ústřední administrativní a soudní orgán Svatého stolce) a 29. května 1775 kardinálem v konzistoři (poradní sbor papeže). Další rodinné příslušníky však nepovýšil. Pokáral prince Potenziániho, guvernéra Říma za to, že nedostatečně řešil korupci ve městě. Aby zlepšil stav financí, jmenoval radu kardinálů a zmírnil ztráty snížením daní. Pro správu financí jmenoval Nicolu Bischiho, aby se zaměřil na roční výdaje nákupu obilí. Odepřel penze mnoha významným osobnostem a přijal prémiový systém na podporu zemědělství.\n\nOkolnosti jeho volby byly kompromisní, proto se dostal do potíží hned od počátku pontifikátu. Dostalo se mu však tiché podpory ze strany katolických ministrů a antijezuitské strany, kteří tiše souhlasili s pokračováním ve stylu Klementa XIV. díky jehož krátké bule Dominus ac redemptor (1773) bylo Tovaryšstvo Ježíšovo prohlášeno za rozpuštěné. Na druhé straně Zelantijská strana kardinálů věřila, že bude soucitný k jezuitům a očekávali nějakou náhradu za údajnou křivdu, kterou trpěli pod vládou Klementa XIV. V důsledku těchto problémů zavedl do řad mnoho opatření, která zajistila uspokojení jedné straně. Toto uspokojení však bylo jen částečné, kvůli tomu, že řád se mohl v Bělorusku a Slezsku každou chvíli rozpustit. Jeden čas dokonce zvažoval o jeho opětovném založení, konkrétně roku 1792 jako záštitu proti myšlenkám francouzské revoluce.\n\nKromě čelení vůči tempu rostoucí politiky, se setkal Pius VI. s praktickými protesty omezit papežskou autoritu. Pod pseudonymem \"Febronius\" psal Němec Johann Nikolaus von Hontheim, zastánce galikánských myšlenek. I když papežská diplomacie dosáhla, aby Hontheim své postoje odvolal, ale v Rakousku jej přesto přijali. Zde probíhaly společenské a duchovní reformy v duchu osvícenství, jenž byly provedeny císařem Josefem II. (1765-1790). Josefův ministr Kounic komentoval nadřazenost Říma zřejmě v naději z pobytu, který Pius VI. výjimečně přijal. Dokonce při této příležitosti navštívil Vídeň osobně. Řím opustil 27. února 1782 a úžasně byl císařem přijat. Jeho návštěva se však ukázala jako fiasko. Nicméně o pár let později omezil německé arcibiskupy, když na kongresu v Ems ukázal tendence k nezávislosti.\n\nV Neapolském království s obtížemi vyžadoval jisté ústupky. Za respekt a úctu k feudalismu byl povýšen liberálním ministrem Tanuccim. Vážnější neshody se však objevily s Leopoldem II. (1790-1792), později císařem a se Scipionem de' Riccim, biskupem v diecézi Pistoia a Prato kvůli reformám v Toskánsku. Pius VI. však dekrety pistojské synody odsoudil až po uplynutí osmi let (1786).\n\nRoku 1796 pod vedením Napoleona Bonaparteho napadli francouzští republikánští vojáci Itálii, přemohli papežské vojáky a zabrali města Ancona a Loreto. Pius VI. žádal mír, který byl poskytnut v Tolentinu 19. února 1797. 28. prosince téhož roku byl však obviněn za vzpouru papežských sil, která byla provedena proti italským a francouzským revolucionářům. Slavný brigádní generál Mathurin Léonard Duphot, který jel do Říma s Josefem Bonapartem (bratr Napoleona) jako zástupci francouzského velvyslanectví byl zabit a tím vznikla nová záminka a tím vznikla zmínka pro zařízení francouzské invaze. Generál Berthier bez odporu dne 10. února\n1798 vstoupil na území Říma a vyhlásil římskou republiku. Žádal, aby papež rezignoval. Papež to odmítl a 20. února byl eskortován z Vatikánu do Sieny a odtud do florentské kartouzy (Certosa).\nFrancouzské vyhlášení války v Toskánsku vedlo k jeho odstranění (byl eskortován Pedrem Gomézem Labradorem, markýzem Labradorským). Přes Parmu, Piacenzu, Turín a Grenobl do Valence. Zde šest týdnů po příjezdu (29. srpna 1799) zemřel. Jeho pontifikát trval 24 let.\n\nTělo Pia VI. bylo nabalzámováno, ale nebylo pohřbeno do 30. ledna 1800, protože Napoleon viděl politickou výhodu v pohřbívání zesnulých papežů pro šíření katolické církve ve Francii. Piův doprovod trval na splnění papežova přání a to být pohřben v Římě, ale nakonec jej pohřbili za rakouskými liniemi. Kvůli fracouzským zákonům bylo navíc znemožněno konstitučnímu biskupovi celebrovat pohřební bohoslužbu, takže k žádnému pohřbu nedošlo. Ostatky Pia VI. byly 24. prosince 1801 odstraněny z francouzské Valence a 19. února 1802 byly pohřbeny papežem Piem VII.\n\nDekretem papeže Pia XII. v roce 1949 byly ostatky Pia VI. přesunuty do vatikánských grot a umístěny do starobylého mramorového sarkofágu.\n\nPřeloženo z anglické wikipedie: http://en.wikipedia.org/wiki/Pope_Pius_VI\n\n"}
{"id": "129628", "url": "https://cs.wikipedia.org/wiki?curid=129628", "title": "Aresa", "text": "Aresa\n\nAresa ( , , Oressa nebo Rassa) je řeka v Minské a Homelské oblasti v Bělorusku, pravý přítok Ptiče (povodí Pripjati a Dněpru). Je 151 km dlouhá. Povodí má rozlohu 3580 km².\n\nProtéká severním okrajem Polesí. Zdroj vody je smíšený s převahou sněhového. Zamrzá v listopadu až únoru a rozmrzá v březnu až v první polovině dubna. Koryto Oressy je kanalizované, v jejím povodí se nachází řada odvodňovacích kanálů a na horním toku Ljubaňská vodní nádrž. Je splavná. Na řece leží město Ljubaň.\n\nPrůměrný průtok ve vzdálenosti 12 km od ústí činí 15,9 m³/s.\n"}
{"id": "129629", "url": "https://cs.wikipedia.org/wiki?curid=129629", "title": "Pcič", "text": "Pcič\n\nPcič, Ptyč popř. Ptič ( nebo , ) je řeka v jižním Bělorusku (Minská, Homelská oblast), levý přítok Pripjati (povodí Dněpru). Je 421 km dlouhá. Povodí má rozlohu 9470 km².\n\nPramení na Minské vysočině a teče převážně Polesím. Zdroj vody je smíšený s převahou sněhového. Zamrzá v prosinci a rozmrzá v březnu. Hlavní přítok je řeka Aresa (zprava).\n\nPrůměrný průtok je 48 m³/s. Vysoké vodní stavy nastávají od druhé poloviny března do května. Hladina se zvedá o 2 až 3 m. V létě a na podzim voda opadá s výjimkou zvýšení hladiny v důsledku dešťů. Při vysokém stavu vody odtéká přebytečná voda kanalizovaným korytem řeky Titovky do řeky Svislač.\n\nNa \"Ptiči\" byla vybudována Volčkovičská vodní nádrž. Řeka se využívá ke splavování dřeva. Je splavná při vysokém stavu vody do vzdálenosti 80 km od ústí.\n"}
{"id": "129631", "url": "https://cs.wikipedia.org/wiki?curid=129631", "title": "Accolade", "text": "Accolade\n\nAccolade byla herní vydavatelská firma působící v 80. a 90. letech. Byla založena v roce 1984 Alanem Millerem a Bobem Whiteheadem, kteří opustili společnost Activision, kterou taktéž založili.\n\nPodle všeho Alan Miller a Bob Whitehead pojmenovali tuto společnost „Accolade“, protože by bylo abecedně zařazeno před „Activision“, a tak by byla definována nadřazenost jednoho podniku před druhým. Zrovna takhle uvažovali už při návrhu jména pro Activision nacházející se abecedně před „Atari“. Ale pak bývalí zaměstnanci Activisionu založili další společnost, která byla abecedně před Accolade a jmenovala se Acclaim. Potom přišla další společnost, založená ze stejného důvodu, která se jmenovala Absolute Entertainment a stala se tak v seznamu vývojářů první v abecedě.\n\nV 80. letech Accolade vyvíjela hry převážně pro domácí herní počítače, jakými byly Commodore 64, Atari, Amiga, Apple II a nakonec také pro PC. Většina zaměstnanců pocházela původně z řad Activisionu, takže si s sebou přinesli cenné zkušenosti, díky nimž mohli vytvářen prvotřídní hry. Mezi jejich první tituly patřily například Law of the West, Test Drive a HardBall. Časem se Accolade začala orientovat i směrem ke konzolím NES, Sega Mega Drive, SNES a PlayStation, které byly v té době populární.\n\nNa počátku 90. let společnost díky titulům Bubsy či Star Control II zaznamenala dobrý komerční úspěch. Nicméně od poloviny 90. let začala Accolade prodělávat díky malé recesi. V roce 1994 navíc odešel Alan Miller a o 5 let později se uskutečnil prodej společnosti francouzskému vydavateli her Infogrames. Accolade přestala prakticky existovat, jakmile se spojila s dceřinými podniky Infogrames a přesunula své sídlo ze San José do Los Angeles. Všechna její aktiva nyní vlastní Atari, která také patří společnosti Infogrames.\n\nAccolade vyrobila mnoho výrazných a úspěšných titulů. Mezi nejznámější hry a série patří \"Star Control\", \"Test Drive\", \"Jack Nicklaus Golf\", \"HardBall\" a \"Bubsy\".\n\n"}
{"id": "129632", "url": "https://cs.wikipedia.org/wiki?curid=129632", "title": "MusyX", "text": "MusyX\n\nMusyX je technologie firmy Factor 5, která umožňuje v reálném čase přehrávat prostorové zvuky ve velmi vysoké kvalitě využitím standardů General MIDI. Tato technologie je známá spíše pod pojmem \"Dolby Surround\". Firma Dolby na technologii \"MusyX\" taktéž spolupracovala.\n\n\"MusyX\" se uplatnil převážně v herním průmyslu, speciálně na platformách firmy Nintendo. Jejích předností využívají tyto konzole:\n\n"}
{"id": "129634", "url": "https://cs.wikipedia.org/wiki?curid=129634", "title": "Rašovský hřbet", "text": "Rašovský hřbet\n\nRašovský hřbet je označení pro část Ještědského hřbetu v Libereckém kraji zhruba mezi samotou U Šámalů (735 m n. m.), v níž býval a dnes opět je výletní hostinec, a vrchem Javorníkem (684 m n. m.). Mezi další významnější výškové body na Rašovském hřebeni patří ves Rašovka (610 m n. m.), kde byla po dlouhých letech obnovena výletní restaurace V Trnčí s nově postavenou rozhlednou, a tzv. Rašovské sedlo (568 m n. m.), dále směrem k Javorníku se nachází také tzv. Javornická kaple (cca 625 m n. m.).\n\nK dalším zajímavým místům hřebene se řadí několik skalních útvarů z křemenného keratofyru na stráni nad obcí Šimonovice: jsou to zejména \"Horecké skály\" v blízkosti nejhořejšího šimonovického stavení a asi půl kilometru západně vzdálená \"Liščí skála\". V boční dolině hřebene, zvané \"V šancích\", bylo ve stráni pod tzv. \"Pacltovou skálou\" r. 1988 vybudováno tělovýchovné středisko pro vrcholové sportovce s bazénem a lyžařským vlekem, které po revoluci přešlo do soukromých rukou. Na svazích mezi Rašovkou a Rašovským sedlem je možno objevit několik starých melafyrových lomů. \n"}
{"id": "129640", "url": "https://cs.wikipedia.org/wiki?curid=129640", "title": "Oulu (rozcestník)", "text": "Oulu (rozcestník)\n\nOulu může znamenat:\n\n"}
{"id": "129641", "url": "https://cs.wikipedia.org/wiki?curid=129641", "title": "Indočína", "text": "Indočína\n\nIndočína je region v jihovýchodní Asii na poloostrově Zadní Indie. Jeho přesné vymezení je nejasné, obvykle se však uznává, že se nachází východně od Indie a jižně od Číny.\n\nV současné době se jedná o bývalé francouzské kolonie Kambodža, Laos a Vietnam a v širším smyslu i další blízké země, část Malajsie ležící na Malajském poloostrově, Myanmar a Thajsko.\n\nPřevažující náboženství v tomto regionu je buddhismus. Většina obyvatel vyznává théravádový buddhismus, pouze ve Vietnamu je nejvíce stoupenců mahájánového buddhismu.\n\nTermín poprvé použil dánsko-francouzský geograf Conrad Malte-Brun (1775–1826) v díle \"„Précis de la Géographie Universelle“\" vydaném v Paříži v roce 1810.\n"}
{"id": "129643", "url": "https://cs.wikipedia.org/wiki?curid=129643", "title": "Vodič", "text": "Vodič\n\nVodič je slovo, které se užívá ve více významech:\n\n\n\n"}
{"id": "129644", "url": "https://cs.wikipedia.org/wiki?curid=129644", "title": "Jihovýchodní Asie", "text": "Jihovýchodní Asie\n\nJihovýchodní Asie (v koloniálním období se používal pojem \"Východní Indie\") je subregion Asie zahrnující země, které leží východně od Indie a jižně od Číny. Tento subregion leží na místě, kde se dotýkají geologické desky, což má za následek častou seismickou a vulkanickou aktivitu.\n\nJihovýchodní Asie se skládá ze dvou geografických sekcí: asijské pevniny a ostrovů souostroví jižně od ní (Velké a Malé Sundy, Filipíny, Moluky). Leží v tropickém a subtropickém podnebí, ve kterém je ovlivňována monzuny. Kulturně je tento region silně ovlivněn dvěma mocnými sousedy, Indií a Čínou, přičemž Myanmar byl dříve částí Indie a Vietnam tradičně čínským vazalem.\n\nRoste zde hlavně cukrová třtina, palmy (kokosová a olejná), ananasy, kaučukovník a banány. Obyvatelé ostrovních států pěstují rýži, sóju, maniok, kávovník, a koření (pepř, hřebíček). Mezi chovná zvířata patří ovce, drůbež a prasata. V jihovýchodní Asii je rozvinutý také rybolov.\n\nV různorodém obyvatelstvu jihovýchodní Asie převládají Malajci, jim příbuzní Indonésané a poměrně dost Číňanů. Malajci, Indonésané a Filipínci mluví převážně austronéskými jazyky, zatímco Vietnamci a Khmerové austroasijskými jazyky, Thajci a Laové tajsko-kadajskými jazyky a Barmánci sinotibetskými jazyky. Kromě toho se ve všech státech nachází velké množství etnických a jazykových menšin. Na některých územích přetrvávají ještě prapůvodní obyvatelé – negritové. Negritové patří mezi zbytky původního obyvatelstva, které bylo posléze vytlačeno migrujícími mongoloidy, jejich způsob života, vzrůst a kultura jsou proto velmi odlišné než u většinové populace. Většina obyvatel žije na venkově.\n\nZlatý trojúhelník je oblast na pomezí Barmy, Thajska a Laosu, která je známá především výrobou opia a následně heroinu. Za jakékoliv šíření drog hrozí vysoké tresty, které se pohybují okolo 50 let vězení.\n\nJihovýchodní Asií je zpravidla míněn region složený ze států uvedených v tabulce níže, ale v širším smyslu může zahrnovat i například jižní pobřeží Číny, území jako Bangladéš, Jižní Indie, Srí Lanka či Maledivy.\nTyto zmíněné státy jsou členy Sdružení národů jihovýchodní Asie ASEAN, kromě Východního Timoru, který je kandidátem.\n\n"}
{"id": "129646", "url": "https://cs.wikipedia.org/wiki?curid=129646", "title": "Subregion", "text": "Subregion\n\nSubregion je jednotka odvozená od regionu či kontinentu, kteréžto dělí na menší oblasti. K pojmenovávání subregionů se většinou používají názvy světových stran jako kupříkladu \"jižní\" nebo \"jihovýchodní\".\n\nV roce 1999 OSN vyvinula makro-geografický systém regionů, subregionů a dalších ekonomický skupin pro účely monitorování vývoje dosahování rozvojových cílů.\n"}
{"id": "129653", "url": "https://cs.wikipedia.org/wiki?curid=129653", "title": "Osek (zámek, okres Rokycany)", "text": "Osek (zámek, okres Rokycany)\n\nOsek je barokní zámek, který vznikl přestavbou starší tvrze, v Plzeňském kraji v okrese Rokycany. Stojí ve středu obce Osek 4 km severně od Rokycan. Od roku 1964 je chráněn jako kulturní památka.\n\nZámek stojí uprostřed bývalého areálu státního statku vlevo od silnice do Volduch. Dříve sloužil jako bytovky pro zaměstnance statku. Dnes je v soukromých rukou a pomalu se opravuje.\n\nPrvní písemná zmínka o tvrzi je z roku 1379 za Lipolta z Chrástu. Jiří Úlovec však uvádí první přímou zmínku o tvrzi až k roku 1572. Na konci 17. století, za Přibyslava Malovce z Chýnova, byla tvrz přestavěna na barokní zámek. V roce 1681 vyženil statek a zámek Ferdinand Leopold Nostic. Ten nechal k zámku přistavět třípodlažní věž (asi v roce 1689). Nosticové vlastnili zámek až do roku 1734. Po nich byl v majetku Šternberských. Vystřídal ještě několik majitelů a do roku 1920 patřil zbirožským Colloredo-Mansfeldům. V roce 1935 koupil statek a zámek Jan Kozel. Po válce byl zámek znárodněn, veškeré vybavení zámku odvezeno neznámo kam a interiér zámku přizpůsoben pro potřeby místního státního statku na chlévy a skladiště. Část zámku byla upravena na byty. \n\nPolohu nejstaršího panského sídla v Oseku, zmiňovaného už roku 1240 ve spojení s blíže neznámým Budivojem, neznáme. Předchůdcem zámku byla gotická tvrz vybudovaná ve 2. polovině 14. století. Její část o rozměrech 10 × 13 m se dochovala v severovýchodním nároží zámku, od jehož zbytku se odlišuje silnějšími zdmi a dvěma valeně zaklenutými místnostmi.\n\nVe druhé polovině 16. století byla tvrz rozšířena a renesančně přestavěna. Barokní přestavba zámku proběhla okolo roku 1689. Nový jednopatrový zámek měl půdorys ve tvaru písmene U, jehož jižní stranu uzavírala zeď s branou opatřenou členitým barokním štítem. Nádvoří obklopovala otevřená přízemní arkádová chodba zaklenutá křížovými klenbami. Po požáru byla část západní křídla stržena. Tím se dvůr na této straně otevřel a zámek získal současný půdorys ve tvaru písmene L. Na západní straně stojí věž, ve které bývala kaple.\n\n\n"}
{"id": "129654", "url": "https://cs.wikipedia.org/wiki?curid=129654", "title": "Kouř", "text": "Kouř\n\nKouř nebo též dým, lidově též čoud či čmoud, je produkt nedokonalého spalování. Obsahuje obvykle bezbarvé plyny a drobné viditelné části (popel, popílek, saze).\n\nPevné části kouře mohou působit ve vzduchu jako kondenzační jádra. Proto oblasti vzniku velkého množství kouře (v minulosti například velké městské aglomerace) jsou i místy výskytu mlh.\n\nDým je rozptýlená tuhá látka v plynu, mlha je kapalina rozptýlená v plynu, kouř je kapalina a tuhá látka rozptýlená v plynu.\n\n\n"}
{"id": "129655", "url": "https://cs.wikipedia.org/wiki?curid=129655", "title": "Předseda Africké unie", "text": "Předseda Africké unie\n\nPředseda Africké unie, do roku 2002 jako předseda Organizace africké jednoty, je nejvyšší představitel Africké unie. \n\nNa období jednoho roku jej volí Shromáždění hlav států Africké unie při jednom ze svých summitů (ročně jsou zpravidla uspořádány dva). Doposud bylo zvykem, že se předsedou stala hlava státu či vlády země pořádající summit. V roce 2007 však súdánský prezident Umar al-Bašír nebyl z důvodu pokračující krize v Dárfúru pro většinu členských zemí přijatelný a zvolen byl proto ghanský prezident John Agyekum Kufuor. \n\nOd února 2020 je předsedou Africké unie jihoafrický prezident Cyril Ramaphosa. \n"}
{"id": "129659", "url": "https://cs.wikipedia.org/wiki?curid=129659", "title": "Modest Petrovič Musorgskij", "text": "Modest Petrovič Musorgskij\n\nModest Petrovič Musorgskij (rusky \"Модест Петрович Мусоргский\", , Karevo – , Petrohrad) byl ruský skladatel a klavírista období romantismu, ke kterému jej však lze počítat jen okrajově. Daleko spíše mu lze přisoudit významnou roli v rámci typicky ruské školy „psychologického realismu“ a v oblasti hudebního impresionismu. Musorgskij dospěl k osobitě nekompromisní, autentické a citově hluboké hudební řeči, která předešla dobu, ve které žil. Jeho schopnost dosáhnout novými nekonvenčními prostředky pravého výrazu zůstává i dnes vzorem všem současným i budoucím skladatelům. Byl výrazně inspirován folklórem. Jeho nejvýznamnějšími díly jsou opery (\"Boris Godunov, Ženitba\"), orchestrální (\"Noc na Lysé hoře\") a klavírní (\"Obrázky z výstavy\") skladby a významné jsou též jeho písňové cykly. Musorgskij byl hlavní inspirací pro moderní ruskou hudbu první poloviny 20. století, především pro její hlavní představitele, Šostakoviče a Prokofjeva. Byl hudebním samoukem.\n\nJe po něm pojmenován kráter Mussorgskij na planetě Merkur.\n\nModest Petrovič Musorgskij pocházel z vážené důstojnické rodiny. Základy hudebního vzdělání získal od své matky. Studoval současně gymnázium a klavírní hru u A. Gerkeho v Petrohradě. Po maturitě hudbu na dlouhý čas opouští a volí nejprve dráhu vojáka. Byl dva roky důstojníkem maloměstské posádky a poté přechází na post ministerského úředníka. I tuto funkci velmi brzy mění na místo správce lesního úřadu. Musorgskij po celý život trpěl těžkými depresemi a v žádném svém povolání proto nebyl spokojen, časté změny jsou pro něj typické. Důležitým mezníkem jeho života bylo jeho seznámení se s členy tzv. Mocné hrstky. Okamžitě se vrací ke studiu hudební literatury, cvičí a velmi brzy získává jméno vynikajícího klavírního improvizátora, jakkoli domácí kritika ho označuje za nadaného diletanta, který neovládá hudební formu. Je však již jisté, že Musorgskij konečně nalézá svůj ústřední zájem a cíl, které zúročuje skladatelskou prací. Soustředěný zájem nemá však příliš dlouhého trvání, neboť po smrti své matky (1865) se jeho deprese prohlubují, období systematické práce se zkracují, propadá alkoholismu a jeho již tak výrazná psychická nestabilita kulminuje. Protože pracovních období ubývá, píše někdy horečně. Umírá ve věku dvaačtyřiceti let, když dospívá do stavu, kdy musí být přijat k hospitalizaci ze sociálních důvodů jako „důstojnický sluha“.\n\nOsou Musorgského tvůrčího zájmu je problém lidské svobody v dějinách i v současnosti. Realismus je jeho základním kritériem, proto je hudební výraz někdy až drsný a vymyká se soudobým uměleckým formám. Přesto však Musorgského hudba strhuje obrovským citovým nábojem. Používá volné hudební formy, aby mohl bezprostředně prezentovat psychické stavy a pocity. Obrovské úsilí Musorgského plně vyjádřit vlastní představu dalo zejména v hudebním dramatu vznik zcela novátorské hudební řeči, jeho progresivní a nezatížený přístup vytváří autentický a strhující hudební výraz, který v mnohém přesahuje manýrismus, který je přítomen v mnoha dílech té doby (kontralaterálním příkladem může být např. Richard Wagner nebo Ferenc Liszt). Musorgského melodika vyrůstá z intonačních základů vzrušené slovní melodie řeči (v tomto ohledu působil též na Janáčka). Pro svoji až psychologickou pronikavost a syrovost hudebního výrazu nemohl být Musorgskij svou dobou uznáván, dnes je ovšem považován za jednoho z nejsvébytnějších hudebních skladatelů všech dob. Jeho nejvýznamnějšími díly, v nichž se střetávají všechny objevné rysy jeho práce, jsou opery, jejichž vrchol tvoří opera Boris Godunov. Jakkoli je Musorgského instrumentální a symfonická hudba potlačena zájmy hudebně-dramatickými, zanechal i zde díla světově proslulá – klavírní Obrázky z výstavy (Картинки) a orchestrální Noc na Lysé Hoře (Ночь на Лысой горе) inspirované kupadelnými svátky.\n\nPřes tragický životní osud a relativně krátký čas, po který se věnoval kreativní hudební činnosti, zanechal Musorgskij dílo, které svým významem přesahuje dobu a není ani nečetné, jakkoli některé skladby zůstaly nedokončeny. Zahrnuje především skladby pro klavír, opery, písňovou tvorbu a orchestrální skladby.\n\n\n\n\n\n\n\nRimskij-Korsakov napsal o Musorgského díle toto: „Jeho dílo je plné kazů, hemží se\ntěžkopádnými a nesouvislými harmoniemi, šokujícími pasážemi, úžasně nelogickými\nmodulacemi nebo nesnesitelně dlouhými úseky, které dokonce ani modulaci nemají a\njsou špatně napsané. ... Musorgskij by potřeboval své dílo upravit pro účely\npraktické a umělecké, aby bylo vhodné pro interpretaci a aby jej mohli\npatřičně ocenit ti, kteří obdivují Musorgského genia. Pokud tak neučiní, budou\nse zabývat pouze studiem jeho výstředností a hříchů na umění.“\n\n"}
{"id": "129660", "url": "https://cs.wikipedia.org/wiki?curid=129660", "title": "Minkovice (Šimonovice)", "text": "Minkovice (Šimonovice)\n\nMinkovice (něm. \"Münkendorf\") je osadou obce Šimonovice, nachází se v údolí Doubského potoka nedaleko města Liberce v nadmořské výšce zhruba 425 m n. m. Nejbližšími vesnicemi jsou již zmíněné Šimonovice, dále pak Doubí, Pilínkov (místní části Liberce) a Dlouhý Most.\n\nPrvní písemná zmínka o Minkovicích pochází z roku 1544, kdy je v libereckých městských knihách uvedena jako \"Minkendorf\". Název osady tedy znamená „Minkova ves“, a jelikož je jméno Mink slovanského původu, lze se domnívat, že Minkovice vznikly v důsledku české vnitřní kolonizace pohraničních oblastí. Osídlení zde však patrně existovalo mnohem dříve, než byla ves poprvé zmiňována. Z původních několika statků, rozesetých při staré cestě z Rašovky do Doubí a dál do Liberecké kotliny, se postupem času vyvinula víska přibližného tvaru okrouhlice.\n\nVe středu obce stávala a dodnes stojí, byť přestavěná, kaplička sv. Jana Nepomuckého. Mimo toto „centrum“ se zástavba vsi ovšem ještě rozvíjela při potoce blíže k Šimonovicím a podél cesty k Pilínkovu. V roce 1556 byly Minkovice tvořeny 11 statky, 2 chalupami tzv. zahradníků a 4 chalupami bezzemků. Do roku 1850 patřily k libereckému panství. Kostel ve vsi nikdy nestál a díky své dispozici Minkovice připadly do dvou farností: Rochlice a Dlouhý Most; stejně tak musely minkovické děti chodit do školy buď v prvé, nebo druhé zmiňované obci.\n\nAž do 19. století byly Minkovice ryze zemědělskou vsí, v průběhu doby zde však vzniklo několik menších průmyslových provozů: parní mlýn, přádelna či brusírna šatonů, dnes však přímo ve vsi žádný větší provoz nefunguje: nejbližší továrnou je závod Preciosa mezi Minkovicemi a Pilínkovem. Zemědělství mělo vždy ráz drobného hospodaření - rolnictví či pastevectví, v 50. letech zde však vzniklo JZD, později (v letech 70.) byly ve vsi vybudovány objekty mechanizačního střediska, dílen a bramborárny, zajímavé osudy měl také kravín, vybudovaný roku 1963, v roce 1967 totiž vyhořel: byl ovšem obnoven a znovu uveden do provozu. Dnes patří Minkovice spolu s Šimonovicemi k oblíbeným lokalitám pro výstavbu rodinných domů, a to především díky pěkné poloze vsi a dobré dopravní dostupnosti: od roku 1965 sem totiž zajíždí autobusy liberecké MHD.\n\nAž do roku 1961 byly Minkovice samostatnou obcí v okrese Liberec, poté byly připojeny k Šimonovicím a roku 1980 k Dlouhému Mostu. Mezi lety 1986–1990 však šlo o libereckou městskou čtvrť Liberec XXXVIII-Minkovice, od 1. září 1990 jsou opět součástí Šimonovic.\n\n\n"}
{"id": "129661", "url": "https://cs.wikipedia.org/wiki?curid=129661", "title": "Brčko", "text": "Brčko\n\nBrčko má několik významů:\n"}
{"id": "129663", "url": "https://cs.wikipedia.org/wiki?curid=129663", "title": "Lokomotiva 740.3", "text": "Lokomotiva 740.3\n\nMotorové lokomotivy řady 740.3 vznikají přestavbou ze sériových lokomotiv řady 740 (dříve řada T 448.0), které v letech 1973 až 1989 vyráběla pražská lokomotivka ČKD. Tyto modernizace provádí provozovna Jihlava společnosti CZ LOKO. Jako první si lokomotivy tohoto typu roku 2001 objednala společnost OKD, Doprava (později přejmenovaná na Advanced World Transport) a do dnešních dnů vzniklo celkem 24 kusů.\n\nJednotlivé kusy se liší nejen v detailech, ale i v hnacím agregátu - zatímco u prvních strojů byl používán spalovací motor Caterpillar 3406 DI-TA, později začaly být dosazovány také motory Caterpillar C 15. Tyto motory mají nejen výrazně nižší výkon než původní motor K 6 S 230 DR (883 kW), ale také podstatně nižší spotřebu nafty. Především právě úspora nafty vede zákazníky k zadávání těchto modernizací.\n\nNa počátku nového tisíciletí měly lokomotivy původní řady 740 za sebou již více než 25 let služby a v některých menších provozech se začala čím dál více projevovat jejich neefektivnost a příliš vysoký výkon (spalovací motor K 6 S 230 DR disponuje výkonem 883 kW). Proto začali tito zákazníci požadovat lokomotivy o nižším výkonu a jednou z možných variant bylo dosazení nového dieselagregátu do původních lokomotiv. Použit byl moderní motor americké firmy Caterpillar, konkrétně typ 3406 DI-TA o výkonu 369 kW (tedy méně než polovičním proti originálnímu motoru). První dva stroje 740.301 (původní 740.768) a 740.302 (ex 740.624) byly dokončeny ve druhé polovině roku 2001 a poté předány zákazníkovi, jímž byla OKD, Doprava. Poté následovalo dalších pět lokomotiv pro stejného dopravce. Na první lokomotivě bylo dosazeno i dálkové ovládání OPL, u následujících strojů již tuto úpravu zákazník nepožadoval.\n\nV roce 2005 přišla firma Caterpillar s novým typem motoru, označeným C15 a do řady 740.3 se tento agregát také dostal. Motor má mírně vyšší výkon (392 kW) a splňuje přísnější emisní limity. Poprvé byl použit u lokomotivy 740.308 pro Velkolom Čertovy Schody, dokončené následujícího roku. I tento stroj dostal dálkové ovládání OPL, pro daného zákazníka šlo však o jedinou modernizaci (ostatní lokomotivy zůstaly v původním provedení). Novější variantu rekonstrukce však využily jiné firmy, další přestavěné stroje získalo AWT, Vítkovice Doprava a jeden i Královodvorské cementárny. Poslední stroj 740.324 obdržela roku 2011 DEZA Valašské Meziříčí.\n\nHlavním smyslem rekonstrukce je náhrada původního agregátu modernějším o menším výkonu, jenž disponuje nižší spotřebou paliva i celkovými provozními náklady. Při rekonstrukci je kromě motoru dosazen i nový trakční alternátor Siemens Drásov a elektronický řídicí systém (u lokomotiv s motorem 3406 Intelo Rego, u ostatních RV 08 NES Nová Dubnica). Zbytek pohonného soustrojí včetně elektromotorů je zachován.\n\nNa rozdíl od ostatních rekonstrukcí (např. na řady 724, 744 a další) nebyly sníženy představky, kapoty pouze opraveny a dosazena nová světla s LED diodami, případně výstražné majáky. Na přání zákazníka je variantně možné dosadit dálkové ovládání pomocí povelové radiostanice. Původní regulace výkonu mechanickým kontrolérem byla zrušena a nahrazena taktéž elektronickým regulátorem s pákovým ovládáním (pouze u lokomotiv se systémem Intelo).\n\nPodobně jako stroje výchozí řady 740, i tyto lokomotivy nacházejí největší uplatnění ve vlečkové dopravě; konkrétní práce závisí na majiteli. Společnost AWT nasazuje své stroje po závodových tratích napříč celým ostravským revírem, Vítkovice Doprava je využívají pro obsluhu rozsáhlého areálu železáren (spolu s výkonnějšími lokomotivami řady 729) a například na Čertových Schodech zajišťuje dopravu na spojovací trati od vápenky ve Tmani do Berouna. Dosazení dálkového ovládání umožnilo snížit počet pracovníků na obsluhu lokomotivy a nové pohonné soustrojí vykazuje proti původním lokomotivám úsporu i více než 50 % spotřeby paliva, návratnost ceny rekonstrukce je proto vysoká. Nízký výkon lokomotivy předurčuje pouze k méně náročným výkonům, traťová služba proto náleží strojům v silnějším provedení.\n\n"}
{"id": "129664", "url": "https://cs.wikipedia.org/wiki?curid=129664", "title": "Borovice zakrslá", "text": "Borovice zakrslá\n\nBorovice zakrslá (\"Pinus pumila\"), též zvaná limba zakrslá, je asijský druh pětijehličné borovice. Svými ekologickými nároky se podobá borovici kleči: tvoří keřové pásmo při horní hranici lesa. Je charakteristická keřovitým růstem.\n\n• \"Pinus cembra pumila\" Pallas, 1784\n\n• \"Pinus cembra\" var. \"pygmaea\" Loudon, 1838\n\n• \"Pinus pygmaea\" Fischer, 1848\n\n• \"Pinus cembra nana\" Hortul\n\n• Hai-matsu (jap.)\n\nKeř klečovitého habitu, 2–3 m vysoký, s vystoupavými, relativně tenkými poléhavými větvemi. Kůra hladká, tmavošedá. Pupeny smolnaté, 1 cm dlouhé, zašpičatělé. Letorosty šedohnědé, plstnaté, později červenohnědé. Jehlice po 5 ve svazečku, 4–8 cm dlouhé, stříbřitě modrozelené, zakřivené. Šišky 3-4,5 cm, vejčité, leskle hnědé, trvale uzavřené a brzy opadávají. Semena jsou jedlé \"oříšky\" bez křídel, cca 6 mm velké, hruškovitého tvaru. Tyto oříšky jsou vyhledávanou potravou hlodavců a především ptáka ořešníka kropenatého (\"Nucifraga caryocatactes\"), kteří přispívají k jejímu přirozenému šíření do okolí.\n\nVýchodní Sibiř, Dálný Východ, východní Čína, Korea, Japonsko.\nV ČR vzácně v zahradách jako okrasný keř.\n\nTento druh je adaptován na horské a kontinentální klima, a proto u nás špatně dlouhodobě prosperuje v nižších, teplejších polohách. Především z těchto důvodů, přestože je zahradnicky velmi atraktivní, byl u nás vždy pěstován jen vzácně, převážně v botanických zahradách a arboretech. V arboretu Sofronka uhynul cca 50 let starý exemplář ze Sibiře, cca 10 cm vysoký, který v posledních letech téměř nepřirůstal.\n\nNení známé, v ČR jako okrasná dřevina v zahradách.\n\nStaršími autory byla borovice zakrslá považována za pouhou formu borovice limby, se kterou je blízce příbuzná.\n\nV horách severního Japonska, na překryvu areálu této borovice a borovice drobnokvěté, dochází velmi často ke spontánní hybridizaci těchto dvou druhů. Kříženci jsou větší (8–10 m), rostou však též keřovitě a označují se jako borovice hakkodenská (\"Pinus\" x\"hakkodensis\").\n\nBUSINSKÝ, R. 2004. Komentovaný světový klíč rodu \"Pinus\" L. – Závěrečná zpráva „Výzkum a hodnocení genofondu dřevin z aspektu sadovnického použití“, Výzkumný ústav Silva Taroucy pro krajinu a okrasné zahradnictví, Průhonice.\n\nNOVÁK, F.A. (1953): Borovice neboli sosna, Pinus Linné (zpracováno 1942). – In: Klika, J., Novák, F.A., Šiman, K. & Kavka, B., Jehličnaté: 129–258. ČSAV, Praha.\n\n"}
{"id": "129667", "url": "https://cs.wikipedia.org/wiki?curid=129667", "title": "Malajský poloostrov", "text": "Malajský poloostrov\n\nMalajský poloostrov je poloostrov v jihovýchodní Asii. Jedná se o výběžek Zadní Indie jižně od šíje Kra. Má rozlohu cca 190 000 km², je široký 42-330 km.\n\nJeho břehy omývá na východě Jihočínské moře a na západě Andamanské moře. Na jihu je poloostrov oddělen od Sumatry Malackým průlivem.\n\nPoliticky je poloostrov rozdělen mezi Barmu, Thajsko, Malajsii a Singapur.\n\nNa Malajském poloostrově funguje potravinářský, textilní průmysl. Dále se zde zpracovává kaučuk.\n\nPěstuje se na něm ananasovník, kaučukovník a palma olejná.\n"}
{"id": "129668", "url": "https://cs.wikipedia.org/wiki?curid=129668", "title": "Rio Grande", "text": "Rio Grande\n\nRio Grande může znamenat:\n\n\n\n\n\n"}
{"id": "129669", "url": "https://cs.wikipedia.org/wiki?curid=129669", "title": "Kra (šíje)", "text": "Kra (šíje)\n\nKra je pevninská šíje v jihovýchodní Asii, spojuje Zadní Indii s Malajským poloostrovem. Východní část šíje se nachází v Thajsku, západní v Myanmaru. Na západě ji omývá Andamanské moře, na východě Thajský záliv.\n\nV nejužším místě mezi ústím řeky Kra a zátokou Sawi nedaleko města Chumphon je šíje široká pouze 42 km, přičemž nejvyšší místo je jen 75 m nad mořem. Šíje je pojmenována podle thajského města Kra Buri.\n\nŠíje Kra je hranicí mezi dvěma částmi horského pásma běžícího z Tiberu skrz celý Malajský poloostrov. Jižní část pásma se jmenuje Phuketské horské pásmo a severní, které pokračuje až ke 400 km vzdálenému průsmyku Tří pagod, Tenasserimské.\n\nOd roku 1677 existuje návrh vybudovat napříč šíjí Thajský průplav, který by zkrátil lodní dopravu okolo Malajského poloostrova.\n"}
{"id": "129670", "url": "https://cs.wikipedia.org/wiki?curid=129670", "title": "Zadní Indie", "text": "Zadní Indie\n\nZadní Indie je poloostrov v jihovýchodní Asii mezi Bengálským zálivem a Jihočínským mořem. Nepočítá se k ní Malajský poloostrov. Je zde povodí řek Mekong, Menam, Salwin a Iravádí. Pobřeží je rozčleněno v Thajský, Martabanský a Tonkinský záliv. Tento poloostrov má rozlohu přibližně 2 mil. km².\n\nNa poloostrově se rozkládají tyto státy (od západu): zčásti Barma (Myanmar), Thajsko, Kambodža, Laos a Vietnam.\n"}
{"id": "129673", "url": "https://cs.wikipedia.org/wiki?curid=129673", "title": "PM", "text": "PM\n\nSpojení písmen P a M může mít různé významy:\n\n\n\n\n"}
{"id": "129678", "url": "https://cs.wikipedia.org/wiki?curid=129678", "title": "Na kometě (film)", "text": "Na kometě (film)\n\nNa kometě je československý vědeckofantastický dobrodružný film, který roku 1970 natočil režisér Karel Zeman podle stejnojmenného románu francouzského spisovatele Julese Verna.\n\nFilm je realizován stejným originálním způsobem jako předcházející Zemanovy \"„verneovky“\" \"Vynález zkázy\" a \"Ukradená vzducholoď\", tj. jako kombinace hraného a animovaného filmu založeného na původních francouzských ilustracích k Vernovým románům. Fantastický příběh, ve kterém je malé území v severní Africe odtrženo po srážce s kometou od Země a řítí se s kometou vesmírem, je ale podáván s úsměvným nadhledem, zejména co se týče pokračujících malicherných sporů mezi Angličany a Francouzi. Proti literární předloze je přidán i milostný motiv lásky Hectora Servadaka k dívce Angelice. Film byl oceněn roku 1970 v Benátkách (Mezinárodní cena CIDALC a Medaile Biennale), roku 1972 v Teheránu a roku 1973 v Paříži. \n\n"}
{"id": "129682", "url": "https://cs.wikipedia.org/wiki?curid=129682", "title": "Rio Grande (přítok Paraná)", "text": "Rio Grande (přítok Paraná)\n\nRio Grande je řeka na jihovýchodě Brazílie. Protéká státem Minas Gerais a na dolním toku tvoří hranici se státem São Paulo. Je to levý přítok řeky Paraná. Je 1 230 km dlouhá. Povodí má rozlohu 170 000 km².\n\nPramení nedaleko atlantického pobřeží \"Brazílie\" v pohoří Sierra Mantiqueira a teče Brazilskou vysočinou, kde vytváří několik vodopádů. Na horním toku je velká přehrada Furnas (objem 20,2 km³) s hydroelektrárnou (1,2 GW). Další přehrada Peixoto je o něco níže. Místy je \"Rio Grande\" splavná.\n\nŘeka vykazuje dešťový (pluviální) odtokový režim. Průměrný průtok je 2 000 m³/s. Nejvíce vody má od ledna do března.\n"}
{"id": "129683", "url": "https://cs.wikipedia.org/wiki?curid=129683", "title": "Národní důchod", "text": "Národní důchod\n\nNárodní důchod je čistý domácí produkt, měřený důchodovou metodou a po odečtení nepřímých daní z podnikání. (Čistý domácí produkt je hrubý domácí produkt bez odpisů, jež vyjadřují znehodnocení kapitálu.)\n\nNárodní důchod je tedy souhrn příjmů výrobních faktorů na daném území za určité období (obvykle jeden rok).\n\nNárodní důchod zahrnuje:\n\n\n"}
{"id": "129686", "url": "https://cs.wikipedia.org/wiki?curid=129686", "title": "Talós", "text": "Talós\n\n\"Talós se v řecké mytologii vyskytuje přinejmenším dvakrát, a to jako dvě zcela odlišné postavy.\"\nTalós - měděný obr, který na Diův příkaz střežil ostrov Krétu. To je jediné, co je o něm známo, jeho původ vysvětlen není. Zeus ho pověřil hlídáním přístavu pro krále Mínóa, aby jej chránil před nepřátelskými nebo nežádoucími osobami. Když například chtěli Argonauti na své cestě z Kolchidy nabrat zásoby pitné vody, odmítl je Talós a neuznával ani stav nouze ani to, že Argonauti chtěli bez prodlení přístav zase opustit.\n\nObr jim bránil ve vstupu násilím, vrhal po nich obrovské kameny, tak nebylo jiné pomoci než aby kouzelnice Médeia, Iásonova manželka, obra uspala. Když klesl k zemi, vyrazil si z boku měděný hřeb uzavírající žílu, čímž obr vykrvácel a zemřel.\n\nMůžeme jenom litovat usmrcení obra Talóse, možná by později zabránil vpádu barbarským kmenů na Krétu. Zničily Daidalovy stavby i jiné kulturní památky. K tomu však došlo až ve 12. stol. př. n. l., barbaři byli Dórové, jedna ze skupin budoucích Řeků.\n\nTalós z Athén - je známý z báje o Daidalovi, proslulém athénském staviteli, sochaři a vynálezci. Talós, zvaný též Perdix (viz Ovidiovy Proměny, osmá kniha) byl Daidalův synovec, jeho mladý žák, který - ke své smůle - byl ještě nadanější a šikovnější než sám mistr. Již ve dvanácti letech prý vynalezl pilu nebo třeba hrnčířský kruh a soustruh. Daidalos to nepřenesl přes srdce a hocha se zbavil, ze žárlivosti ho svrhl z athénské Akropole. V pádu ho zachránila Athéna, bohyně všech řemesel a umění, proměnila ho v koroptev.\n\nDaidalos byl za tento čin odsouzen k trestu smrti. Uprchl na Krétu, kde pracoval pro krále Mínóa, postavil mu palác s proslulým labyrintem, v němž byl potom ukryt obludný tvor Mínotaurus. Až po letech se podařilo Daidalovi z Kréty uprchnout, když sestrojil křídla z ptačích per. Při letu nad mořem však jeho syn Íkaros vyletěl vysoko, slunce roztavilo vosk na křídlech, ta se rozpadla a Íkaros se v moři utopil. Daidalos poté doletěl na Sicílii, získal azyl u krále Kókala. Když ho tam dostihl král Mínós, Daidalos ho rafinovaně zavraždil. To mu vyneslo vděk Athéňanů, jichž byl Mínós úhlavním nepřítelem. Zrušili dávný rozsudek smrti a Daidalos se po dlouhé době směl vrátil do svého rodného města.\n\n"}
{"id": "129688", "url": "https://cs.wikipedia.org/wiki?curid=129688", "title": "Veřejné výdaje", "text": "Veřejné výdaje\n\nVeřejné výdaje jsou souhrnné finanční prostředky vynaložené vládou daného státu na různé účely (obrana, bezpečnost, policie, zdravotnictví, sociální politika, platy státních úředníků, vzdělání, zahraniční politika, apod.).\n\nSledují se za účelem zjištění hrubého domácího produktu metodou výdajovou.\nVeřejné výdaje jsou představovány dvěma kategoriemi:\n\nVeřejné výdaje je možné dělit podle různých hledisek:\n\n\n\n\n"}
{"id": "129691", "url": "https://cs.wikipedia.org/wiki?curid=129691", "title": "Malaka", "text": "Malaka\n\nPojem Malakka, psáno též \"Melaka\", event. \"Malaka\", \"Malacca\" nebo \"Melaca\", může znamenat:\n\n"}
{"id": "129700", "url": "https://cs.wikipedia.org/wiki?curid=129700", "title": "Na kometě", "text": "Na kometě\n\nNa kometě \"(1877, Hector Servadac. Voyages et aventures á travers le monde solaire)\" je vědeckofantastický dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Ve francouzštině se román jmenuje podle svého hlavního hrdiny, francouzského kapitána Hektora Servadaka, a podtitul názvu lze volně přeložit jako \"„Dobrodružná cesta napříč sluneční soustavou“\".\n\nVernovo vyprávění podal vedle dobrodružného děje i základní znalosti o naší Sluneční soustavě. Přestože některé astronomické údaje jsou zastaralé a nesprávné, je dílo dodnes nejen napínavou, ale i poučnou četbou. Původní text románu však překvapivě obsahuje také mnohé protižidovské pasáže, které jsou dnes podstatně upraveny a zmírněny.\n\nPodle knihy natočil roku 1970 český režisér Karel Zeman film \"Na kometě\", který byl realizován stejným originálním způsobem jako předcházející Zemanovy \"„verneovky“\" \"Vynález zkázy\" a \"Ukradená vzducholoď\", tj. jako kombinace hraného a animovaného filmu založeného na původních francouzských ilustracích k Vernovým románům.\n\nRomán líčí osudy skupiny vesmírných trosečníků, letících Sluneční soustavou na kometě \"Gallii\", která po srážce se Zemí strhla s sebou část zemského povrchu i s jejími obyvateli. Ke katastrofě došlo prvního ledna roku 188x v oblasti Gibraltaru. Na území odervaném od Země zůstalo celkem šestatřicet lidí francouzské, anglické, španělské, ruské a německé národnosti. Tito lidé si zprvu neuvědomovali, co se stalo, a srážku považovali za zemětřesení. Nejdříve postřehli úbytek na váze: pobočník kapitána Servadaka Ben Zuf ke svému úžasu vyskočil do výše dvanácti metrů. Zuf se Servadakem si také brzy všimli, že střídání dne a noci se zkrátilo na šest hodin, že se vyměnil východ se západem a že voda začíná vřít při 66 stupních Celsia, z čehož správně usoudili, že zřídla atmosféra a klesl tlak. Už na začátku svého pobytu na Gallii zpozorovali její obyvatelé Zemi s Měsícem, avšak domnívali se, že jde o jakousi neznámou planetu. Další důležité údaje získali až při výzkumné výpravě lodí, kterou vzala kometa rovněž sebou. Během plavby objevili pohoří přehrazující moře, jež zpočátku považovali za moře Středozemní, a na ostrově Formentera (před jeho odtržením součást Baleár) pak nalezli francouzského astronoma Palmyrina Rosetta, který jim pomohl všechny záhadné úkazy rozřešit. Všichni jsou na kometě, kterou Rosette již před rokem objevil a předpověděl její srážku se Zemí, ovšem nikdo mu nevěřil, protože vrstvy mlhy v té době znemožňovaly astronomická pozorování.\n\nJak zjistila výzkumná plavba, obvod Gallie činil 2 320 kilometrů. Hmotu komety vypočítal Rosette. Stanovil ji na 209 346 miliard tun. K výpočtu použil pérové váhy a čtyřiceti stříbrných pětifrankových mincí, které vážily na Zemi rovný jeden kilogram. Vzhledem k tomu, že majitel váhy, Žid Hakhabut, přístroj zfalšoval, bylo nutno údaj o čtvrtinu snížit.\nNedobrovolní cestovatelé Sluneční soustavou neměli ovšem naději na dlouhodobou kolonizaci svého nového světa, neboť jim zde chyběla orná půda. Živili se především zvířectvem, které na odervané pevnině zbylo. K podivným úkazům, se kterými se pak setkali, patřilo například to, že moře komety nechtělo zamrznout, přestože teplota klesla pod bod mrazu (podle teorie, že nehybná vodní hladina údajně vzdoruje mrazu déle než hladina rozvlněná větrem). Jakmile ale byl do moře vhozen ledový střep, zazněl praskot a moře v okamžiku zamrzlo. Led byl zcela hladký a umožňoval bruslení a jízdu na plachetních saních.\n\nNavzdory katastrofální situaci, v níž se trosečníci ocitli, pokračovaly i na Gallii mocenské spory obvyklé na Zemi, protože francouzští i angličtí důstojníci se považovali za plnomocné představitele svých vlád. Předmětem jejich zájmu byla například španělská Ceuta, z níž se na kometě stal ostrov, o kterém obě strany usoudili, že nyní patří k neobsazeným územím. Kapitán Servadak se tudíž pokusil Ceuty zmocnit, avšak nebyl úspěšný. Ukázalo se totiž, že ostrov už zabrali ve prospěch své vlády Angličané, udržující spojení se svou základnou na Gibraltaru pomocí optického telegrafu.\n\nKometa Gallia se Slunci vzdálila nejvíce po déle než roční pouti vesmírem a pak se začala vracet k Zemi. Začátkem listopadu ukázaly upřesněné Rossetovy výpočty, že dojde k novému střetu se zemským povrchem, a to přesně dva roky po tom prvním, tedy opět prvního ledna. Objevil se proto nápad opustit kometu před srážkou v balonu. Návrh byl schválen a trosečníci si zhotovili balon z plachet své lodi. V polovině prosince došlo k zemětřesení, při kterém se Gallia částečně rozpadla a ztratila úlomek, na němž pravděpodobně zahynuli Angličané z Ceuty a z Gibraltaru. Když došlo prvního ledna opět ke kontaktu atmosfér Gallie a Země, trosečníci opustili kometu v balonu a bezpečně přistáli dva kilometry od Mostaganemu v Alžírsku.\nKnihu \"Na kometě\" ilustroval Paul-Dominique Philippoteaux.\n\n\n\n"}
{"id": "129701", "url": "https://cs.wikipedia.org/wiki?curid=129701", "title": "Paul Bernays", "text": "Paul Bernays\n\nPaul Bernays (17. října 1888, Londýn – 18. září 1977, Curych) byl matematik švýcarského původu.\n\nRodina Paula Bernayse žila v době jeho dětství a dospívání postupně v Londýně, v Paříži a v Berlíně, kde také mladý Paul vystudoval gymnázium.\n\nPo studiu na Berlínské univerzitě a univerzitě v Göttingenu, kde byl mimo jiné žákem David Hilberta, nastoupil jako asistent Ernsta Zermela na univerzitě v Curychu. Po odchodu Zermela v roce 1916 zde přebírá jeho výuku základů matematiky.\n\nV roce 1917 se na pozvání Hilberta vrací do Göttingenu jako Hilbertův asistent a v roce 1922 je zde jmenován mimořádným profesorem. V roce 1933 přichází o místo na univerzitě v důsledku sílících protižidovských represí v nacistickém Německu a po několika měsících, kdy pracoval jako soukromý Hilbertův asistent, se vrací do Curychu, kde s drobnými přestávkami žije až do své smrti.\n\nPaul Bernays je znám především jako spoluautor Hilbertovy studie \"Grundlagen der Mathematik\" z let 1934 až 1939, která byla pokusem o vystavění celé matematiky čistě s využitím predikátové logiky a jazyka teorie množin.\nJeho aplikace výsledků Ernsta Zermela na klasické von Neumannovo pojetí teorie tříd je dnes známo pod označením von Neumann-Gödel-Bernaysova teorie množin a patří spolu se Zermelo-Fraenkelovou axiomatikou k nejčastěji používaným axiomatickým soustavám teorie množin.\n\n\n"}
{"id": "129705", "url": "https://cs.wikipedia.org/wiki?curid=129705", "title": "São Francisco", "text": "São Francisco\n\nSão Francisco ( ) je řeka v Brazílii, která teče na Brazilské vysočině. Protéká nebo tvoří hranici pěti brazilských států (Minas Gerais, Bahia, Pernambuco, Alagoas, Sergipe). Je 2800 km dlouhá. Povodí má rozlohu 600 000 km².\n\nPramení v pohoří Serra da Canastra a na horním toku má horský charakter. Níže teče širokou dolinou tektonického původu paralelně s pobřežím Atlantského oceánu. Pod městem Cabrobo se řeka prudce stáčí na východojihovýchod a protíná pobřežní výběžek pohoří k \"Atlantskému oceánu\". Vytváří zde peřeje a vodopády Paulo Afonso. Je splavná v období dešťů od místa soutoku s řekou Velhas u města Pirapoga do města Juazeiro a od vodopádů \"Paulo Afonso\" do ústí. Nad městem Pirapoga se nachází obrovská přehradní nádrž Tres Marias s vodní elektrárnou. Na dolním toku nad městem Juazeiro je ještě větší přehrada Sobradinho.\n\nMezi přítoky patří Abaeté, která se do São Francisca vlévá pod přehradou Três Marias.\n\nPrůměrný průtok u města Barra je 3000 m³/s. Průtok má prudké výkyvy, protože se převážná část řeky nachází v suché oblasti s prudkými letními dešti.\n"}
{"id": "129706", "url": "https://cs.wikipedia.org/wiki?curid=129706", "title": "Joseph Priestley", "text": "Joseph Priestley\n\nJoseph Priestley (13. března 1733 – 8. února 1804) byl anglický chemik, filozof, duchovní a pedagog. Chemii měl pouze jako koníčka, přesto v ní dosáhl největších úspěchů: objevil kyslík, dusík a řadu jiných prvků a látek (kyselina siřičitá, čpavek, oxid dusný, fluor, chlorovodík). Jako první popsal fotosyntézu. Je též vynálezcem sodovky či gumy na mazání. \n\nNarodil se v kalvinistické rodině, byl synem soukeníka. Vystudoval teologii na akademii v Daventry, kterou spravovala malá odbojná protestantská církev, která se odtrhla od anglikánů, zvaná English Dissenters. Jejím kazatelem (ministrem) se Priestly také stal. Od roku 1755 byl pomocným kazatelem v Needham Market v Suffolku, od roku 1758 kázal v Nantwichi v Chesschire, od 1767 v Leedsu. Priestley věřil v liberalizaci náboženství. Odmítal učení o prvotním hříchu a nejsvětější trojici. Zdůrazňoval dokonalost člověka.\n\nŽivil se také jako učitel jazyků - ovládal jich devět, včetně orientálních. V roce 1761 byl jmenován profesorem jazyků a literatury na akademii ve Warringtonu. \n\nV roce 1770 nastoupil jako knihovník v sídle lorda Shelburna. Ten velmi podporoval jeho vědecké zájmy a v letech 1773-1780 mu umožňoval vést ve svém sídle laboratoř.\n\nPoliticky byl republikánem a sympatizantem francouzské revoluce. To budilo v tehdejší Británii odpor, takže mu byl roku 1791 vypálen jeho dům nedaleko Birminghamu (za tichého souhlasu úřadů i církve). Při požáru shořelo mnoho jeho rukopisů i laboratorních přístrojů. Hluboce zasažen tímto útokem Anglii opustil. Odjel do Spojených států, kde dožil.\n\nNa popud Benjamina Franklina zkoumal elektřinu. Výsledky shrnul v knize \"Historie a současný stav nauky o elektřině s originálními pokusy\" z roku 1767, jíž si získal vysoký kredit a byl dokonce jmenován členem Královské společnosti. V knize dospěl k tomu, že elektrická i gravitační síla je řízena zákonem \"nepřímé úměrnosti druhé mocnině vzdálenosti\".\n\nVe stejném roce začal experimentovat s oxidem uhličitým. Přitom vynalezl \"sodovku\", za což obdržel Copleyho medaili. Priestley se domníval, že takto upravená voda pomůže léčit kurděje a bude fungovat preventivně i u jiných nákaz, které se tehdy začaly šířit v rychle rostoucích anglických městech. To byl omyl, ale voda měla úspěch obchodní. \n\nV roce 1770 objevil, že kaučukem lze vymazat z papíru tuhu nebo dokonce inkoust. Patentoval si tedy další vynález - mazací gumu. A opět zažil obchodní úspěch - English Dissenters ještě více než jiní protestanti věřili ve spásný charakter obchodní aktivity. \n\nV roce 1774 objevil kyslík, který připravil zahříváním oxidu rtuťnatého (HgO). Nazýval kyslík \"deflogistonovaný vzduch\", protože teorii flogistonu ctil po celý život. Navzdory tomu jasně pochopil, že kyslík je to, co je spotřebováváno při hoření i při dýchání. \n\nV roce 1771 přišel další průlomový objev: fotosyntéza. Prokázal, že rostliny na slunci vyrábějí kyslík, a to z oxidu uhličitého. \n\nV roce 1780 vstoupil do tzv. Lunární společnosti, jejímiž členy byli špičkoví vědci i průmyslníci (mj. Josiah Wedgwood, Erasmus Darwin, James Watt), a která si dala za cíl vědou a technikou zlepšovat život v anglických městech - Priestley za tím účelem vynalezl též eudiometr na měření čistoty vzduchu (přesněji množství kyslíku v něm).\n"}
{"id": "129707", "url": "https://cs.wikipedia.org/wiki?curid=129707", "title": "Kyselina chloristá", "text": "Kyselina chloristá\n\nKyselina chloristá HClO je jednou z nejsilnějších kyselin. Vyrábí se obvykle elektrochemickou oxidací chlorečnanů a komerčně se distribuuje jako vodný roztok o koncentraci přibližně 70 %, který je prakticky neomezeně stálý.\n\nVe zředěných roztocích se kyselina chloristá chová pouze jako velmi silná kyselina. V koncentrovaném stavu a za horka je ovšem mimořádně silným oxidačním prostředkem, využívaným např. k rozkladům stálých organických polymerů (polystyren, PVC). Doporučuje se však, aby uvedené reakce prováděl pouze zkušený analytický chemik, protože při nich hrozí nebezpečí exploze. Zároveň je známo, že organické látky (např. dřevěné součásti laboratorních digestoří) mohou po dlouhodobém styku s parami kyseliny chloristé nebo oxidu chloristého samovolně explodovat.\n\nVelká většina solí kyseliny chloristé – chloristanů – jsou sloučeniny velmi dobře rozpustné ve vodě. Výjimku tvoří chloristan draselný KClO, chloristan rubidný RbClO, chloristan cesný CsClO a chloristan amonný (NH)ClO. V analytické chemii slouží tento jev k důkazu nebo separaci uvedených kationtů.\n\n"}
{"id": "129712", "url": "https://cs.wikipedia.org/wiki?curid=129712", "title": "Tommaso Traetta", "text": "Tommaso Traetta\n\nTommaso Traetta, (Michele Francesco Saverio) (30. března 1727 Bitonto – 6. dubna 1779 Benátky) byl italský hudební skladatel, představitel neapolské operní školy.\n\nTraetta se narodil v městečku Bitonto nedaleko Bari. Byl žákem skladatele, zpěváka a hudebního pedagoga Nicola Porpory v Neapoli. První úspěch v neapolském divadle San Carlo získal operou \"„Il Farnace“\" roku 1751.\nV této době byl, jak se zdá, v těsném kontaktu s Jommellim. Od něho patrně Traetta získával pravidelné zakázky z celé země. Rozhodujícím mezníkem ve skladatelově kariéře se však stalo teprve přijetí postavení dvorního skladatele v Parmě v roce 1758.\nV parmském vévodství se střetávaly vlivy francouzské, španělské i rakouské a v tomto mezinárodním prostředí vzniklo i příznivé klima pro rozvoj hudby vůbec a operní tvorby zvláště. Positivně byly přijímány nové podněty, které přicházely s hudbou Jeana Philippe Rameaua i Christopha Willibalda Glucka.\n\nTento nový impuls Traettově tvorbě je patrný např. již v opeře \"„Ippolito ed Aricia“\" komponované krátce po příchodu do Parmy a uvedené v r. 1759. Zpracovává stejné téma jako Rameauova lyrická tragedie z roku 1733 \"„Hippolyte et Aricie“\", ale činí jej bližším vkusu italského publika.\nV následující dekádě zkomponoval Traetta na objednávku parmského dvora řadu oper jak komických, tak vážných ve stylu opera seria, vedle velkého množství hudby k oficiálním a slavnostním příležitostem. Jeho opery byly hrány v řadě evropských měst. Velkého úspěchu dosáhl roku 1763 ve Vídni operou \"„Ifigenia in Taurida“\", která byla věnována Gluckově opeře \"„Orfeo ed Euridice“\".\n\nV roce 1765 se stal ředitelem prestižní konzervatoře Conservatorio del l'Ospedaletto v Benátkách a z té doby pochází značná část jeho chrámové tvorby.\n\nV roce 1768 přijal nabídku carevny Kateřiny II. Veliké a stal se hudebním ředitelem opery v Petrohradě. Zde byla také poprvé provedena jeho největší opera \"„Antigona“\" (1772).\n\nPo krátkém pobytu v Londýně se roku 1777 usídlil v Benátkách, kde žil až do své smrti v roce 1779.\n\n\n"}
{"id": "129715", "url": "https://cs.wikipedia.org/wiki?curid=129715", "title": "Othello (drama)", "text": "Othello (drama)\n\nOthello, mouřenín benátský (anglicky \"Othello, The Moor of Venice\") je tragédie anglického dramatika Williama Shakespeara. Byla napsána okolo roku 1603 a poprvé hrána 1. listopadu 1604 v Londýně.\n\nOthello - Maur ve službách Benátek, chorobně žárlivý, důvěřivý k Jagovým intrikám\nDesdemona - Othellova žena, věrná, čestná\nJago - bezcharakterní, pro dosažení vlastního úspěchu se neštítí ničeho, lhář, závistivý, Othellův praporečník\nCassio - Othellův nástupce\nBianca - jeho milenka\nEmilie - Jagova žena\nRoderigo - benátský šlechtic\n\nDěj se odehrává v Benátkách a na Kypru v 15. století Othello, původem Maur, je vojevůdce ve službách Benátské republiky. Za ženu si vzal Desdemonu, dceru senátora Brabanzia. Jejich sňatek je však tajný, protože otec Desdemony s ním nesouhlasí. O sňatku se dovídá až od Jaga a Roderiga. Tito dva Othella pomlouvají, a tak Brabanzio jde za dóžetem, aby podal udání na Othella.\n\nV dóžecí radě se ale projednává válka a nasazení do boje proti Turkům, ohrožujícím Kypr. Tam se také rozhodne o tom, že Othello jako nejlepší vůdce a bojovník jej má bránit. Jago je Othellův náměstek, a proto má odjet do boje s ním. Othello odjíždí okamžitě a Jago začíná intrikovat proti Cassiovi, jehož si Othello, na úkor Jaga, zvolil za svého zástupce, a současně proti Othellovi, jenž je společensky a profesně úspěšnější než on, ačkoli mimoevropského původu. Přesvědčí Roderiga, aby si sehnal peníze a odplul ihned s nimi. Ten prodává své pozemky a další den odplouvá s Jagem, Desdemonou, Emilií a ostatními na Kypr.\n\nCestou na Kypr jsou jejich lodě zastiženy mořskou bouří a po příjezdu tam se Jago s Desdemonou, uvítáni již předtím přibyvším Cassiem, dozvídají, že loď, na které byl Othello, ještě nedoplula. Bouře současně rozehnala turecké loďstvo a tím odstranila důvod pro Othellův pobyt na ostrově.\n\nJago radí Roderigovi, co má udělat a jak má vyvolat hádku s Cassiem. Večer dopluje loď s bojovníky Othella a všichni potom oslavují. Tam se také Roderigo s Cassiem pohádá poprvé.\n\nV dalších dnech začíná Jago přesvědčovat Othella o tom, že ho Desdemona podvádí s Cassiem, a dává Cassiovi do pokoje Desdemonin šátek. Pak namluví Othellovi, že Desdemona dala šátek, který dostala právě od něj, Cassiovi. Cassio mezitím šátek daruje Biance, kurtizáně usilující o jeho lásku. Jago vzbuzuje Othellovu žárlivost tím, že mu to prozradí.\n\nOthello začíná vyzvídat od Desdemony, kde má šátek, který jí daroval. Ta si však myslí, že jej ztratila, a bojí se mu to říct. Vymlouvá se, že ho zrovna nemá u sebe, ale má ho doma. Othello jí řekne, aby pro něj zašla, ona však nechce. Přesto na ni naléhá a vynadá jí. Desdemona nechápe, co se Othellovi stalo, a je proto velmi smutná. Toho si všimne Emílie, která se Desdemony vyptává, co se jí stalo. Ona jí řekne, že se na ni Othello zlobí kvůli šátku, což nechápe. Emílie jí řekne, že možná žárlí a jestli mu náhodou nebyla nevěrná. To však Desdemona popírá.\n\nVečer se potkává Jago s Roderigem a ten mu říká, že Othello bude převelen zpět do Benátek. V tom Jago vymýšlí skvělý plán, jak se zbavit Cassia: Namluví Roderigovi, že když převelí Othella zpět do Benátek, tak s ním odjede i Desdemona, kterou tak miluje, proto musí Roderigo zabít Cassia, aby nemohl nastoupit na místo Othella a Othello zůstal na Kypru. Avšak při pokusu zabít Cassia je Roderigo poražen a oba jsou zraněni. V tom se znenadání objevuje Jago a vidí, že Roderigo je více zraněný než Cassio, a proto Roderiga dorazí. Objeví se Bianca, Cassiova milá, která přivolá další pomoc, Graziana a Lodovica. Ti přinášejí nosítka pro Cassia a řeknou Biance, ať zaběhne na hrad pro pomoc.\n\nNa hradě však již Othello ze žárlivosti Desdemonu zardousil. Po příchodu Emílii říká, že ho Desdemona podváděla s Cassiem, tomu však Emilie nevěří a ptá se ho, kdo mu to napovídal. Othello prozradí, že její manžel Jago, poctivý člověk. Tomu však Emílie nevěří. Jago přichází s ostatními na hrad a Emílie ho označuje jako pravého viníka. Usvědčuje ho i z intrik, k nimž ji bez jejího vědomí využíval. Jago, odmítající se k nim vyjádřit, zabíjí Emílii a prchá, ale je chycen.\n\nV ten moment si Othello uvědomuje, co strašného udělal, a před všemi se probodne. Jago je za své lži uvězněn a Cassio, nový guvernér ostrova, mu slibuje nejpřísnější potrestání.\n\n\n\n"}
{"id": "129721", "url": "https://cs.wikipedia.org/wiki?curid=129721", "title": "Nikeforos I. (patriarcha)", "text": "Nikeforos I. (patriarcha)\n\nSvatý Nicefor (Nikeforos) (758 – 829) byl byzantský světec a konstantinopolský patriarcha (806 – 815).\n\nNarodil se v době obrazoborectví do striktně ortodoxní rodiny. Jeho otec Theodor byl tajemník císaře Konstantina V. Kopronyma a Nicefor se stal císařským písařem. Dosáhl širokého vzdělání a byl i filozofem. Po druhém nicejském koncilu (r. 787), kterého se zúčastnil jako říšský zmocněnec byzantské císařovny Ireny, ze svého postu odešel, založil klášter u Marmarského moře a usídlil se v něm.\n\nPo smrti konstantinopolského patriarchy Tarasia obsadil císař volné místo Niceforem, přestože byl stále laik. Ovšem tato nekanonická volba pobouřila duchovní spolek studitů, s nimiž se dostal do ještě většího konfliktu, když se Nicefor, ve všech ohledech jinak přísný mravokárce, podvolil vůli císaře a znovu do funkce vrátil dříve exkomunikovaného kněze Josefa. Po marných sporech následovala roku 814 osobní urážka. Nadto když nový císař Lev V. arménský začal přísně provozovat politiku ikonoklazmu, Nicefor se dostal do ostrého sporu i s ním, protože v návaznosti na tradici jeho otců byl naprosto proti tomuto hnutí. Na své odvolání z funkce nejprve reagoval exkomunikací, ale nakonec se musel podřídit a byl odvezen do Chalcedonu do Tou Agathou jednoho z klášterů, který založil (později přejmenovaným Theodorou na Tou Hagiou). Tam sepisoval polemiku nad příčinou ikonodulství. Když se v roce 820 změnil císař, dostal se Nicefor na seznam kandidátů na patriarchát a získal i slib tolerance.\n\nZemřel roku 829 ve svém klášteře uctíván jako zpovědník. Jeho pozůstatky byly roku 847 slavnostně přenesené zpátky do Cařihradu a pohřbené v chrámu Svatých apoštolů. Za svůj odvážný boj proti obrazoborectví byl kanonizován.\n\nV porovnání s Theodorem Stoudiosem se Nicefor jeví jako někdo, kdo preferuje smířlivé jednání, což převzal ze studia patristiky, více preferoval jednání defenzivní než ofenzivní a vyznačoval se svým poměrně cudným a prostým vystupováním. Ve svých duchovních a klášterních pravidlech nebyl tak přísný a k dějinnému období mezi lety 610 a 769 se ve své Historia syntomos (breviarum) vyjadřoval nestranně.\n\nJeho přehled obecné historie (Chronographikon syntomon) místy rozšířen a dále rozpracován se mezi Byzantinci těšil velké oblibě a stejnému úspěchu se těšil i vně říše přeložen do latiny i slovanštiny. Chronographikon nabízel obecný přehled historie od časů Adama a Evy po Niceforovu současnost. Toto dílo ještě rozšířil o soupis církevních zákonů (který nezahrnuje Zjevení Janovo). Tento soupis přijatých knih Starého a Nového zákona byl později doplněn antilegomenou (obsahující Zjevení) a apokryfy.\n\n\n"}
{"id": "129724", "url": "https://cs.wikipedia.org/wiki?curid=129724", "title": "Palatalizace", "text": "Palatalizace\n\nPalatalizace (změkčování) je způsob obměny výslovnosti hlásek, které se vysloví se hřbetem jazyka zdviženým ke tvrdému patru (lat. \"palatum durum\" = tvrdé patro).\n\nPři přepisu výslovnosti se v mezinárodní fonetické abecedě označuje horním indexem za příslušným symbolem, např. .\n\nPalatalizace souhlásky bývá sdílena i následující samohláskou. Fonologicky se z praktických důvodů bere za primární rozlišovací rys palatalizace souhlásky. U samohlásek se změněná výslovnost považuje za poziční variantu (alofon). Tak je tomu např. v ruštině, která má sady palatalizovaných (změkčených) a nepalatalizovaných (tvrdých) souhlásek. Palatalizované souhlásky jsou následovány předními variantami samohlásek, zatímco nepalatalizované zadními. Nejvíce patrný je rozdíl v případě fonému /i/, jehož přední varianta je „měkké“ (и) a zadní varianta je „tvrdé“ (ы).\n\nVe staré češtině byla palatalizace rovněž důležitým fonologickým rozlišovacím rysem. Palatalizované souhlásky však ve 14. století buď zcela zanikly (změnily se v nepalatalizované), nebo se změnily na palatální (ď, ť, ň). Současně s tím zanikl i výslovnostní rozdíl mezi předními a zadními variantami samohlásek. Ačkoliv palatalizace v češtině zanikla, a ztratila tedy svůj fonologický význam, ovlivnila významně svými důsledky morfologii, slovotvorbu i pravopis (měkké a tvrdé vzory skloňování, střídání hlásek, psaní \"i/y\" a \"ě\" atd.) současného jazyka.\n\nForma palatalizace ve slovanských jazycích se nazývá též jotace.\n\nRozdíl mezi palatalizovanými alveolárami (např. v ruštině) a palatálami (české ď, ť, ň, slovenské ľ) není z akustického hlediska výrazný a některými mluvčími nemusí být dostatečně vnímán. Obě skupiny hlásek se liší zejména polohou špičky jazyka (dásňový oblouk x tvrdé patro).\nProces palatalizace v praslovanštině probíhal v několika fázích:\n\n\n\n\nPalatalizace před jotací (změna před \"j\"): \"pj, bj, mj, vj\" se v západoslovanských jazycích měnily na \"p´, b´,m´,v´\" a v jihoslovanských a východoslovanských na \"pl, bl, ml, bl\".\n"}
{"id": "129726", "url": "https://cs.wikipedia.org/wiki?curid=129726", "title": "Nazalizace", "text": "Nazalizace\n\nNazalizace je způsob obměny výslovnosti hlásek, které se vysloví se spuštěným měkkým patrem, čímž je umožněno proudění vzduchu nosní dutinou (lat. \"nasum\" = nos). Při tom dochází k rezonanci nosní dutiny. Při přepisu výslovnosti se v mezinárodní fonetické abecedě označuje vlnovkou nad symbolem odpovídající hlásky, např. nazalizované se zapisuje .\n\nNazalizované hlásky se řadí mezi nazální hlásky (nosovky), kam patří i další hlásky – např. [m], [n], které nejsou obměnou výslovnosti jiné hlásky (typu a > ã). Nosovky se dělí na:\n"}
{"id": "129728", "url": "https://cs.wikipedia.org/wiki?curid=129728", "title": "Ledová sfinga", "text": "Ledová sfinga\n\nLedová sfinga \"(1897, Le sphinx des glaces)\" je dobrodružný vědeckofantastický román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Kniha je pokračováním románu \"Příběhy Arthura Gordona Pyma (1838, The Narrative of Arthur Gordon Pym)\" amerického básníka Edgara Allana Poea (1809–1849), který patřil k Vernovým oblíbeným autorům.\n\nPříběh, který však zcela postrádá tajemnou hrůznou atmosféru původního díla, je vyprávěn americkým cestovatelem Jeorlinkem, který se v srpnu roku 1839 na Kerguelenových ostrovech nalodí na loď \"Halbrane\" kapitána Lena Guye. Cestou na Falklandy zjistí, že kapitán Guy je přesvědčen o tom, že Poeův román je založen na pravdivých skutečnostech, a že loď je na výpravě do Antarktidy, aby zachránila zbytek posádky goelety \"Jana\", na které se Pym plavil, a jejíž kapitán William Guy je bratrem kapitána Lena Guye. Jeorlink se nakonec k záchranné výpravě přidá.\n\nPotvrzením o tom, že Poeovo vyprávění je pravdivé, bylo objevení \"Janina průlivu\" (pojmenovaného podle goelety \"Jana\"), který protíná Antarktidu v oblasti jižního pólu od Weddellova moře až k Sabrininu pobřeží (část Wilkesovy země). V průlivu pak našli i \"Bennetův ostrov\", rovněž popsaný v Poeově knize. Na ostrůvku, majícím v obvodu asi čtyři kilometry, našli cestovatelé pozůstatky goelety \"Jana\", na níž se Pym plavil.\n\nKromě \"Bennetova ostrova\" nachází cestovatelé v \"Janině průlivu\" také ostrov \"Tsalal\". I tento ostrov byl poprvé podrobně popsán v Poeově knize, podle které jej posádka goelety \"Jana\" objevila v roce 1828. Ostrov se nachází na 83 stupni jižní šířky a 43 stupni západní délky. Podle Poeova líčení žili na \"Tsalalu\" černoši projevující chorobnou bázeň před bílou barvou. Tito domorodci pomocí závalu zavraždili posádku \"Jany\" a samotná goeleta byla zničena výbuchem při domorodém rabování. Poe dále popisuje ostrovy jako velmi podivné místo, na kterém z podivných skal vyrůstaly neznámé stromy a v potocích tekla zvláštní neprůhledná hmota. V prosinci roku 1839 poskytl ostrov plavcům z \"Halbrane\" jiný obraz. Byl to zemětřesením zničený neobydlený skalnatý útvar s černou spálenou půdou. Zde se také členové výpravy dozvědí, že jeden z nich je bývalý Pymův druh Dirk Peters, se kterým Pym prchl v malém člunu z ostrova. Poe končí svůj román tím, že člun je stržen podivným proudem a před trosečníky se náhle \"„vztyčí lidská postava zahalená v mlhu, daleko ohromnější, než by mohl být tvor lidský… A její pleť je bílá jako padlý sníh.“\". Dirk Peters však vyprávění upřesnil tím, že byl při srážce s ledovcem sražen z člunu a Pym i se člunem zmizel. On sám se vyškrábal na ledovec, který byl zanesen zpět k \"Tsalalu\". Ten byl ale úplně opuštěný. Peters zde našel zapomenutý domorodý člun, podařilo se mu proplout \"Janiným průplavem\" a byl zachráněn velrybářskou lodí. Podle Pymova deníku, který měl u sebe, napsal pak Edgar Allan Poe svůj román.\n\nLen Guy se rozhodl pokračovat po Pymových stopách dál na jih. Při této plavbě se však \"Halbrane\" srazila s ohromnou ledovou krou a byla vymrštěna na plošinu ledovce. Při snaze dostat ji zpět na moře pak byla loď zcela zničena. Ledovec nakonec doplul po moři k antarktické pevnině, kde se větší část posádky vzbouřila a zrádně prchla na jediném záchranném člunu, který zůstal nezničen. Kapitán Len Guy se zde však šťastně setkal se svým bratrem, který ještě s několika námořníky zázrakem přežil vyvraždění posádky lodi \"Jana\". William Guy vysvětlil, proč domorodci opustili \"Tsalal\". Na \"Janě\" se s Pymem plavil také jeho pes, který dostal záchvat vztekliny a pokousal mnoho domorodců, kteří zemřeli. Ostatní měli ze psa panickou hrůzu, protože měl bílou srst a prchli z ostrova, kde \"„bílé zvíře šířilo hrůzu a smrt“\". Když zemětřesení ostrov zničilo, usmálo se na zbylé trosečníky po jedenácti letech trochu štěstí, protože byl k ostrovu byl zahnán domorodý člun z nějakého souostroví na jihozápadě. Trosečníci ostrov, na kterém již nemohli dále přebývat, v tomto člunu opustili a byli proudem zahnáni k té samé pevnině, kam byla zahnána kra s posádkou z \"Halbrane\".\n\nZbytek posádek z obou lodí čítal nyní třináct lidí. Všichni se do člunu, který byl pojmenován podle ryby žijící v těchto končinách \"Paracuta\", nalodili a vypluli v něm na moře, aby se pokusili proplout na širý oceán. Rychlost člunu se však začala zrychlovat a najednou posádka člunu zahlédla zvláštní útvar. Byl to skalní masiv vysoký asi sto metrů a čtyři až šest set metrů široký, vytvořený z horniny silně bohaté na železo, který k sobě přitahoval veškeré železné předměty neodolatelnou magnetickou silou (nebyl to však magnetický pól Země). Pro svůj zvláštní tvar jej posádka \"Paracuty\" pojmenovala \"Ledová sfinga\". Magnetická síla sfingy zachytila i člun \"Paracuta\". Byl sice sestaven bez použití jediného kusu železa (domorodci z ostrova \"Tsalal\" a jeho okolí železo neznali), avšak trosečníci do něj naložili i některé železné předměty. Magnetická síla je zachytila a přitahovala celý člun plných deset hodin. Když přitáhla člun na vzdálenost čtyř set padesáti metrů, železný hák uvázaný na přídi se vymrštil, vyletěl kupředu a napnul lano, jímž byl zajištěn, k prasknutí. Lodníci zachránili \"Paracutu\" tím, že lano přeřízli, avšak magnet přitáhl i všechny ostatní železné předměty, včetně kamen. Posádka \"Paracuty\" nalezla i zbytky záchranného člunu z \"Halbrane\", z něhož sfinga magneticky vytáhla všechny hřeby, svorníky, výztuže a kormidelní závěsy a jehož posádka zřejmě celá zahynula. Na skalní stěně pak nalezli mrtvolu Arthura Gordona Pyma, přichycenou v dvoumetrové výši magnetickou silou za pušku, již měl nešťastník pověšenou na zádech. Při objevení Pymových pozůstatků zemřel vinou silného pohnutí Dirk Peters.\n\nProtože člun neobsahoval již žádné železné předměty, mohli v něm trosečníci od sfingy odplout. Bylo to posledních dvanáct mužů ze sedmdesáti, kteří původně tvořili posádky obou lodí. Šťastně se dostali do Tichého oceánu a byli zachráněni americkým trojstěžníkem.\n\nKromě dobrodružného příběhu obsahuje kniha celou řadu informací o antarktické oblasti a přilehlých ostrovech. Verne se v románu také prostřednictvím vypravěče Jeorlinka pokusil vysvětlit příčinu zvláštní magnetické síly sfingy. Jeorlink se domníval, že základem jevu je elektrická energie nahromaděná v mracích přitahovaných do těchto končin. Trvalé elektrické proudy se nestačí vybít a \"„mění v magnet každý kus železa, přičemž přitažlivost odpovídá síle proudu, počtu jeho výbojů a čtverci průměru železného zmagnetovaného masivu“\", přičemž hmotu sfingy lze odhadnout na tisíce kubických metrů. Někde pod zemí se mnohonásobně vinul přirozený vodič spojený se základnou sfingy. Zřejmě měl spojení s magnetickou osou, takže vytvářel \"„obrovský kondenzátor, z něhož se vybíjely nashromážděné proudy jako z nevyčerpatelného akumulátoru“\".\nKnihu \"Ledová sfinga\" ilustroval George Roux.\n\n"}
{"id": "129730", "url": "https://cs.wikipedia.org/wiki?curid=129730", "title": "Eliášův oheň", "text": "Eliášův oheň\n\nEliášův oheň, nebo také oheň svatého Eliáše, je akustický a optický jev vyvolaný vybitím statické elektřiny při silných bouřích (tzv. hrotový výboj). Dochází k němu na vyvýšených místech, hrotech, vrcholcích stromů apod. Projevuje se modrým světélkováním objektu, kde dochází k vybití statické elektřiny.\n\nAčkoliv je tento jev sám neškodný, může připravit cestu úderu blesku. Vzniká tehdy, když bouřkový mrak vysává ze země elektricky nabité částice. Ty pak často stoupají vzhůru podél vysokých předmětů, například stromů nebo stěžňů lodí. Jestliže se tento elektrický tok setká s částicemi proudícími dolů z mraků, do země okamžitě uhodí blesk.\n\nV meteorologii je Eliášův oheň označován za elektrometeor, což je viditelný a slyšitelný projev statické elektřiny v atmosféře.\n\nEliášův oheň lze pozorovat, pokud např. letadlo prolétá sopečným prachem, protože se velmi jemná zrnka popela třou ve vysoké rychlosti o povrch letadla a vyrábí tak náboj statické elektřiny.\n\nEliášův oheň lze často pozorovat na volném moři, protože plovoucí loď představuje na vodní ploše vyvýšeninu. V minulosti námořníci věřili, že je to dobré znamení, které je ochraňuje. Skandinávci mu přezdívali Lokiho oheň (Loki = bůh lži a klamů, známý jako vtipálek a šprýmař) nebo Lhářův oheň a častokráte po tomto jevu obětovali bohům moře.\n\nNázev „Eliášův oheň“ také adaptoval jablonecký pivovar Volt pro své 16° pivo (red ipa). \n"}
{"id": "129732", "url": "https://cs.wikipedia.org/wiki?curid=129732", "title": "Nazální souhláska", "text": "Nazální souhláska\n\nNazální neboli nosová souhláska (neboli nosovka či nazála), je hláska, která vzniká spuštěním měkkého patra (velum), čímž je umožněno proudění vzduchu nosní dutinou.\n\nNazály jsou dle způsobu tvoření okluzivy (viz plozivní souhláska), neboť jazyk během artikulace vytváří v ústní dutině závěr (okluzi), který brání proudění vzduchu ústy. Tvar dutiny vytvořené jazykem určuje rezonanci, a tím i výsledný zvuk. Na konci artikulace obvykle dochází k uvolnění okluze.\n\nV češtině je nazálních souhlásek (konsonantů) pět: m (např. ve slově \"máma\"), [ɱ] (labiodentální, např. ve slově \"tramvaj\"), [n] (\"nos\"), velární („nosové“) n [ŋ] (\"banka, Kongo\") a palatální [ɲ] („ň“) (nikdo \"[ňigdo]\").\nV jiných jazycích existují další nazální souhlásky. V islandštině existuje i neznělá nazální souhláska.\n\n"}
{"id": "129733", "url": "https://cs.wikipedia.org/wiki?curid=129733", "title": "Dirké", "text": "Dirké\n\nDirké (řecky Δίρκη, latinsky \"Dirce\") je v řecké mytologii manželkou thébského krále Lyka.\n\nV Thébách po smrti Labdaka se ujal vlády Nykteus, který měl krásnou dceru Antiopu. S tou se proti otcově vůli oženil sikyónský král Epopeus. Nykteus s ním proto neúspěšně válčil a na smrtelné posteli žádal svého bratra Lyka, aby ho pomstil. Lykos uspořádal výpravu na Peloponnés, zbořil město Sikyón a krále Epopea zabil.\n\nDirké nenáviděla svou neteř Antiopu pravděpodobně pro její krásu, která okouzlila samotného boha Dia. Když se jí narodili synové Amfíón a Zéthos, Dirké zpracovala svého manžela tak, že nechal dvojčata pohodit v lese a Antiopu uvrhnout do vězení.\n\nChlapců se ujal pastýř a vzal je na vychování. Po létech se Antiopě podařilo z vězení prchnout a dostala se až k pastýřově chýši. Když se tam objevila Dirké, prohlásila Antiopu za uprchlou otrokyni a poručila jejím synům, aby ji přivázali k divokému býku a nechali ji usmýkat. Amfíón a Zéthos nechtěli uposlechnout, ale když už téměř královně podlehli, pastýř jim prozradil, že je příchozí jejich matkou. Synové se strašně rozzlobili a potrestali Dirké stejným způsobem, jakých mělo dojít k záhubě Antiopy. Býk usmýkal Dirké k smrti a z její krve vytryskl pramen, který nazvali jejím jménem.\n\nAntiopa a její synové se vrátili do Théb. Na domluvu od boha Herma upustili od potrestání krále Lyka, darovali mu život, ale z města ho vyhnali. (Nebo je možné, že ho zbavili vlády a zabili ho, jak to líčí jiná verze příběhu.) Ujali se vlády a dali se do zvelebování města a do stavby bytelných hradeb.\n\nNejdramatičtější moment z tohoto příběhu zachycuje největší sousoší, které se ze starověku zachovalo, a sice \"Farnéský býk v Neapoli\", vytvořený sochaři Apollóniem a Tauriskem v 1. stol. př. n. l.\n\n"}
{"id": "129736", "url": "https://cs.wikipedia.org/wiki?curid=129736", "title": "Antikrist", "text": "Antikrist\n\nAntikrist z řeckého: αντί + χριστος, \"protivník Kristův\", \"protivník Mesiáše\") je v křesťanství bytost nebo člověk, který je nepřítelem Ježíše Krista a tím i Boha a jeho následovníků.\n\nNový zákon popisuje Antikrista nikoli jako jednu postavu ale jako celou škálu postav a používá tento pojem jako charakteristiku pro odpůrce Boha a Ježíše Krista jako syna Božího (1 Janova 4, 3). Antikrist je nepřítelem Boha a Ježíšova učení. V dalších novozákonních knihách (např. Zjevení Janovo) je Antikrist ztotožňován s pojmy jako „šelma“ nebo „nevěstka babylonská“.\n\nAntikrist získal díky těmto konotacím ve Zjevení Janově post bytosti, která na zemi přijde a bude působit před druhým příchodem Ježíše Krista na zemi a pokusí se převzít vládu nad světem ve jménu falešné lásky a humanity. Podle Matouše a jasných proroctví se za Krista bude vydávat. Antikrist bude nakonec poražen při návratu Ježíše Krista a to bude koncem tohoto světa, který nahradí svět nový.\n\n1. Jana 2:18 \n\n1. Jana 2:22 \n\n1. Jana 4:3 \n\n2. Jana 7 \n\nAntikrist nebo antikristové (může jít o obecný pojem) nepochází z kruhů nepřátelských křesťanů, nýbrž z církve. To by nemělo udivovat, protože škodlivost zrádců v srovnání s jasně deklarovanými odpůrci je dobře známa z historie i současnosti. Církev také často používala (a stále používá) tento pojem jako formu rozšíření vlivu. Ať už jde o hanobení lidí a celých spolků, nebo třeba rozpoutání fanatismu mezi věřícími.\n\nPodle křesťanského učení je antikrist hlavním duchovním protivníkem Ježíše Krista, který bude zemi vládnout. Lidé ho budou následovat, rozpoutají se války, hladomor, epidemie atd. V biblickém Zjevení Janově však Bůh tuto vládu dopustí pro zkoušku lidí.\n\nAntikrist hraje v křesťanství velmi důležitou roli, byť negativního charakteru. Kromě eschatologie je Antikrist hojně používán jako největší urážka mezi křesťany navzájem. Tímto označením se mezi sebou „titulovali“ jak představitelé západní, tak i východní církve, tak i papežové během schismatu. V katolických kruzích byli protestanté a jejich představitelé rovněž označeni za Antikrista, Martin Luther za Antikrista označil Řím a papežství (stejný názor zastávají např. Adventisté sedmého dne). Katolická církev naopak považuje za dílo antikrista též Protestantismus jako celek a snažila se veškerá jiná křesťanská vyznání v průběhu historie vyhladit nebo obrátit zpět procesem rekatolizace.\n\nNěkteré křesťanské skupiny (ať už spojené s katolictvím nebo protestantismem) věří, že Antikrist bude Žid, konkrétně potomek kmene Dan. Vysvětlují to dvěma způsoby: Dan je připodobňován k hadovi již během Jákobova požehnání synům a had je také emblémem kmene v židovské tradici (had je chápán křesťanskou tradicí velmi negativně), Dan také jako kmen propadl v jistém období modloslužbě.\n\nSvědkové Jehovovi definují pojem \"AntiKrist\" poněkud šířeji. Je to 'Podvodník s mnoha tvářemi'. \"Výraz \"antikrist\" se 'vztahuje na všechny, kdo popírají to, co Bible říká o Ježíši Kristu, kdo odporují jeho Království a kdo hrubě zacházejí s jeho následovníky.' Dále uvádí 'Toto označení zahrnuje také všechny jednotlivce, organizace i národy, jež falešně prohlašují, že zastupují Krista, nebo jež se neprávem stavějí do role Mesiáše tím, že troufale slibují věci, kterých může dosáhnout pouze Kristus – například zajištění pravého míru a bezpečí.' \"\n\nJe zavádějící hovořit o „antikristu“ v souvislosti s jiným náboženstvím než křesťanstvím, přesto se toto označení používá pro bytosti nebo postavy vyskytující se v lidové tradici judaismu a islámu, neboť mají s Antikristem společné znaky, totiž to, že přijdou na konci dní, budou se vydávat za spasitele a budou se pokoušet ovládnout svět, avšak vzápětí budou skutečným spasitelem poraženi.\n\nPostava, která se v židovství blíží charakteristice Antikrista, je Armilus. Badatelé, jako Joseph Dan, se domnívají, že se pravděpodobně jedná o zkomoleninu jména Romulus a tudíž symbolizuje Řím. Armilus má na konci dní ovládnout celý svět a svést všechny národy kromě Izraele na scestí. Zároveň zabije Mesiáše syna Josefova a Izrael vyžene do pouště. Tehdy s k Izraeli připojí Mesiáš syn Davidův, který Armila zabije a nastolí mesiášský věk. Armilus se neobjevuje nikde v Bibli ani Talmudu, vyskytuje se v krátkých, anonymních spisech, které vznikaly většinou na Blízkém východě od 7. do 12. století. Armilus tak není součástí oficiální židovské eschatologie. Armilus je v některých z těchto spisů označován jako „ten, kterého národy nazývají Antikristem“.\n\nV islámské eschatologii se vyskytuje postava jménem Dadždžal (arabsky: الدّجّال \"ad-Dadždžal\", lhář, podvodník, často v sousloví المسيح الدّجّال \"Al-masích ad-dadždžal\", falešný mesiáš). Jméno pochází nejspíše ze syrského/aramejského \"Mešicha degala\". V islámu označuje falešného mesiáše, který bude po závěrečné bitvě, která se má odehrát u Jeruzaléma, poražen a zabit Ježíšem (Isou) při jeho návratu na zemi.\n\nAntikrist je v umění, filmech, literatuře a dokonce i počítačových hrách (Outlast 2) zpodobňován jako lhář, pokušitel, svůdce, symbol zla. Hlavně však jako odpůrce, pomlouvač a ničitel. V průběhu posledních dvou tisíc let historie proběhlo nespočet pokusů Antikrista identifikovat se skutečnými postavami.\n\nVe filmech a knihách je Antikrist často vtělen do dítěte, má magické schopnosti, ničí a usmrcuje nevinné lidi. Zde je patrně poznat archetyp protikladu dětské čisté a ďábelské mysli.\n"}
{"id": "129739", "url": "https://cs.wikipedia.org/wiki?curid=129739", "title": "Starý Smrďa Rum", "text": "Starý Smrďa Rum\n\nStarý Smrďa Rum (v originálu \"Foul Ole Ron\") a Smrad Starého Smrdi Ruma jsou dvě postavy ze série Úžasná Zeměplocha spisovatele Terryho Pratchetta, které se od nepaměti táhnou ulicemi města Ankh-Morporku. Oba jsou to žebráci a oba velice osobití.\n\nPatří k nim (alespoň v některých knihách) mluvící pes Gaspoda, který se sem tam táhne s nimi, ale to je natolik vlastní osobnost, nakolik je to jen u psa možné. Starý Smrďa Rum se poctivě protlouká ulicemi a často podává hlášení o pouličním životě ve městě i samotnému Patricijovi, lordu Vetinarimu. Jeho služby někdy využije i kapitán Hlídky Samuel Elánius.\n\nPříchod Starého Smrdi Ruma je většinou předznamenán příchodem Zápachu Starého Smrdi Ruma, který se mimo jiné projevuje tím, že všem přítomným začne vylézat maz z uší.\n\nNejpoužívanější kletba Starého Smrdi Ruma zní: „Vyprdnoutsenaně, vyprdnoutsenato, vyprdnoutsenavšechno, tisíciletej brouk, kreveta a záprtek! Prdlajs, prdlajs, já jsem jim to říkal, vyprdnoutsenato! “\n"}
{"id": "129742", "url": "https://cs.wikipedia.org/wiki?curid=129742", "title": "Ernst Kretschmer", "text": "Ernst Kretschmer\n\nErnst Kretschmer (8. října 1888 – 8. února 1964) byl německý psychiatr.\n\nKretschmer popsal vztah mezi tělesnou stavbou (typem), vlastnostmi osobnosti a jejími psychickými poruchami. Studoval medicínu a filozofii na univerzitě v Tübingenu; studium dokončil roku 1913. Své nejznámější dílo \"Körperbau und Charakter \"dokončil již v roce 1921. Jedná se však o nevědeckou teorii.\n\nDělí se podle stavby těla:\n\n"}
{"id": "129743", "url": "https://cs.wikipedia.org/wiki?curid=129743", "title": "Kretschmer", "text": "Kretschmer\n\nPříjmení Kretschmer nebo Krečmer pochází od povolání krčmáře.\n\n\"Známí nositelé příjmení:\"\n\n"}
{"id": "129747", "url": "https://cs.wikipedia.org/wiki?curid=129747", "title": "Johnny Torrio", "text": "Johnny Torrio\n\nGiovanni Torrio, známý jako Johnny Torrio (únor 1882 Orsara, Itálie – 16. dubna 1957 New York) byl italsko-americký mafiánský boss, který ve 20. letech 20. století působil v Chicagu a stál za rozmachem mafie. Ve 30. letech spolupracoval s Lucky Lucianem na zřízení tzv. \"Národního zločineckého syndikátu\". Jeho přezdívka byla The Fox (Lišák).\n\nNarodil se v roce 1882 ve vesnici Orsara blízko Neapole. Krátce poté, co jeho otec zemřel (to mu byly dva roky), se přestěhoval se svou matkou do New Yorku.\n\nJako chlapec se zapojil do činnosti pouličních gangů. Seznámil se tam např. s Paulem Kellym (Paolo Vaccarelli), který byl vedoucí skupiny Five Points Gang. On sám se později stal jeho zástupcem. Kromě toho vypomáhal v obchodě svého nevlastního otce a dělal vyhazovače v baru.\n\nZačal podnikat a kromě legálních aktivit se zabýval sázkami, obchodem s drogami, vydíráním a zejména kuplířstvím. V roce 1912 už měl tolik aktivit, že zaměstnával ostatní členy newyorských gangů. Všiml si mladého Al Capona a sjednal mu práci barmana a vyhazovače v baru, který vlastnil Torriův přítel, Frankie Yale.\n\nByl krutý a vypočítavý, např. ve vztahu k prostitutkám, které trestal za jakékoliv provinění. Ostatní gangsteři si ho však vážili pro jeho diplomatické schopnosti a rychlý úsudek. Říkali mu The Fox (Lišák) a později také Papa Johnny.\n\nJeho teta, Victoria Moresco, a její manžel, mafiánský boss Jim Colosimo, vlastnili v Chicagu několik nevěstinců.\n\nV roce 1909 se paní Moresco na něj obrátila s tím, aby jim pomohl proti vyděračské organizaci Mano Nera (Černá ruka). Přestěhoval se tedy do Chicaga tak aby tuto věc vyřídil. Začal pro Jima Colosima pracovat.\n\nV roce 1911 byl svým strýcem povýšen poté, co zabil prostitutku, která proti nim chtěla vypovídat. Rok na to se oženil s Židovkou Annou Jacobovou. Navenek vedl slušný život jako obchodník Frank Langley.\n\nOd roku 1915 měl v Colosimových aktivitách již velkou pravomoc a řídil podnik prakticky sám. Stal se spoluvlastníkem několika nevěstinců a v roce 1919 si otevřel svůj vlastní. Jeho záležitosti v New Yorku přebral Frankie Yale.\n\nV roce 1919 za ním do Chicaga přijel Al Capone a usídlil se tam natrvalo. Brzy se stal jeho nejdůležitějším mužem.\n\nKdyž v roce 1920 začala prohibice, vycítil obrovské peníze, které by z toho mohly plynout. Snažil se přesvědčit Jima Colosima, aby se do toho podniku pustili (pašování, výroba a prodej alkoholu). Ten se však zdráhal. Tvrdil, že by to jen přitáhlo pozornost konkurenčních mafiánských gangů a policie. Navíc se právě rozváděl s Victorií Moresco a v dubnu roku 1920 se oženil s kabaretní zpěvačkou Dale Winterovou. Do obchodu s alkoholem se tedy nechtěl pouštět.\n\n11. května 1920 byl Jim Colosimo na jeho příkaz zastřelen. Dostal se tak na vedoucí místo celé organizace a pustil se do nelegálního obchodu s alkoholem.\n\nJedním z jeho největších nepřátel se stal Ir Dion O'Banion. Měli spolu mnoho neshod, mimo jiné ohledně rozdělení teritorií.\n\n19. května 1924 O'Banion na něj připravil podfuk, když ho nalákal na místo, kde jej pak zatkla policie kvůli porušení prohibičního zákona.\n\nDne 10. listopadu 1924 mu pak Frankie Yale a Al Capone pomohli O'Baniona zabít. Stalo se tak v O'Banionově květinářství.\n\nPo této akci následovala válka gangů.\n\n23. ledna 1925 stanul před soudem za porušení zákona o prohibici.\n\nO'Banionovi přátelé, mezi nimi např. Hymie Weiss nebo Bugs Moran, se chtěli za smrt O'Baniona pomstít. 24. ledna 1925 jej postřelili. Udělali to už jednou před tím, ale tentokrát to bylo vážné, strávil nějakou dobu v nemocnici.\n\nV únoru roku 1925 nastoupil do vězení, odsouzen byl na 9 měsíců. Souhlasil s tím, že je vinen, protože věděl, že ve vězení bude mít dobrou lékařskou péči a bude hlídán. Bál se, že by se O'Banionovi muži mohli pokusit rozdělanou práci dokončit.\n\nPo propuštění z vězení předal vedení organizace Al Caponovi a odletěl do Itálie. Na jaře roku 1928 se však vrátil do Ameriky, důvodem byl mimo jiné strach z Mussoliniho.\n\nNevrátil se však do Chicaga, ale do New Yorku, kde začal investovat do nemovitostí. Ve 30. letech se také často setkával s Lucky Lucianem, se kterým plánoval založení Komise, jakéhosi grémia newyorských bossů.\n\nNa jaře roku 1939 nastoupil opět do vězení za daňové úniky. Propuštěn byl 14. dubna 1941.\n\nV 50. letech se pak dále zabýval obchodováním s nemovitostmi.\n\n16. dubna 1957 při návštěvě holiče dostal infarkt a několik hodin na to v nemocnici zemřel.\n\nSvého nástupce v čele mafiánského klanu, Al Capona, tím přežil o 10 let.\n\n"}
{"id": "129755", "url": "https://cs.wikipedia.org/wiki?curid=129755", "title": "Kenyapithecus wickeri", "text": "Kenyapithecus wickeri\n\nKenyapithecus wickeri je druh vyhynulého úzkonosého primáta, žijící ve středním miocénu (asi před 14 miliony let) na území dnešní Keni.\n\nJeho pozůstatky objevil v roce 1961 paleoantropolog Louis Leakey na nalezišti Fort Ternan u Viktoriina jezera. Druhové jméno odvodil od příjmení objevitele lokality, jímž byl místní farmář Fred Wicker. Ostatky druhu \"Kenyapithecus wickeri\" dosud nebyly nikde jinde objeveny.\n\nKenyapithecus byl středně velký primát, dosahující průměrné váhy kolem 30 kg. Jeho podoba je dosud velmi málo známá a o celkové stavbě těla nelze říci téměř nic. Doloženy jsou jen dva zlomky horní čelisti, tři fragmenty dolní čelisti a 10 izolovaných zubů. K tomuto celku pravděpodobně patří i distální část pažní kosti.\n\nZachycené kosterní ostatky již nesou několik pokročilých znaků. Kenyapithecus měl oproti starším, časně miocénním primátům široké ploché stoličky se silnější sklovinou i robustnější spodní čelist, velké třenové zuby a horní řezáky. Tyto adaptace mu patrně umožnily pojídat tužší stravu - mimo měkkého ovoce také plody s tužší slupkou, semena, hlízy či oddenky.\n\nVětšina odborníků předpokládá, že se stále jednalo o čtyřnohého stromového tvora, podobného časně miocénním Proconsulidům, který se ovšem podle morfologie pažní kosti mohl pohybovat nejen v korunách stromů, ale částečně také na zemi.\n\nZměny na chrupu i v lokomoci souvisí se změnami přírodních podmínek a s vysušováním klimatu během miocénu. Kenyapithecus již pravděpodobně nežil v hustém tropickém lese jako jeho předchůdci, ale v otevřenějších lesních porostech.\n\nFylogeneze a taxonomie celého rodu Kenyapithecus, včetně druhu \"Kenyapithecus wickeri\" je dosud extrémně nejasná i vzhledem k nedostatku fosilního materiálu. Rod Kenyapithecus byl od svého objevu vždy hojně diskutován a stále zůstává kontroverzním, obtížně zařaditelným taxonem. Spojován bývá s různými jinými rody miocénních hominoidů (Dryopithecus, Ramapithecus, Sivapithecus, Griphopithecus).\n\nPodle původní Leakeyho teorie patřil Kenyapithecus již mezi hominidy a byl předkem všech velkých lidoopů, včetně orangutanů, goril, šimpanzů i člověka. Až v 90. letech 20. století se badatelé povětšinou přiklonili k primitivnějšímu původu tohoto rodu.\n\nKenyapithecus tvoří společně s rody Afropithecus, Equatorius a Griphopithecus jakýsi přechod mezi časně miocénními zástupci čeledi Proconsulidae a velkými lidoopy mladšího miocénu (Dryopithecus, Sivapithecus, aj.). Přesné vztahy složité mozaiky je ovšem velmi nesnadné zachytit a ke konkrétnímu taxonomickému zařazení bude potřeba získat kvalitnější srovnávací materiál. V každém případě tito primáti ukazují na utváření modernější skupiny hominoidů na přelomu staršího a středního miocénu, adaptované na nové podmínky suššího podnebí. Kenyapithecus tudíž mohl být předkem čeledi Hominidae, ale mohl být také slepou vývojovou větví. Ze současného stavu poznání o tom zatím nelze rozhodnout.\n"}
{"id": "129757", "url": "https://cs.wikipedia.org/wiki?curid=129757", "title": "Otcovy děti", "text": "Otcovy děti\n\nOtcovy děti byla česká folk-rocková kapela, která vznikla roku 1988 kolem textaře, zpěváka a kytaristy Jardy Svobody.\n\nDalšími zakládajícími členy byli Bohouš Bulíř (klarinet) a Milan Netík (bicí). Hned další rok však do kapely přišli Jana Hyánková-Svobodová (syntezátor) a Michal Vavřina (baskytara) a Milana Netíka za bicími nahradil Petr Vizina. V roce 1990 Michala Vavřinu nahradil Šimon Konečný. V roce 1992 přišel houslista a akordeonista Jakub Sejkora, o rok později pak bubeník Luděk Krčmář. V roce 1993 skupina ukončila svoji činnost.\n\nRepertoár skupiny tvořily písně Jardy Svobody, často s křesťanskými motivy, výjimečně překlady písní Boba Dylana apod. Dvě písně Otcových dětí (\"Jak to všechno pěkně roste\" a \"Nezdárný syn\") přešly i do repertoáru Trabandu, současné skupiny Jardy Svobody, občas na koncertě zazní i další.\n\nPo roce 1993 byla skupina Otcovy děti „vzkříšena“ dvakrát – poprvé na festivalu Otevřeno v Jimramově v roce 1999, podruhé pak v Plzni na Majálesu v roce 2006 na scéně věnované čtrnáctému výročí desky Znouzectnosti a spřátelených kapel \"ZNC uvádí své hosty na vlnách radia BLA BLA PLUS\". Na tomto koncertě ale na baskytaru hrál Rudolf Brančovský ze skupiny Veselá zubatá.\n\n\n"}
{"id": "129758", "url": "https://cs.wikipedia.org/wiki?curid=129758", "title": "Uriah Heep", "text": "Uriah Heep\n\nUriah Heep je britská rocková skupina založená roku 1969 v Londýně. Dvanáct z jejich alb se dostalo do žebříčku UK Albums Chart (\"Return to Fantasy\" dosáhlo 7. příčky v roce 1975) zatímco z patnácti alb Uriah Heep v žebříčku Billboard 200 bylo nejúspěšnější \"Demons & Wizards\" (#23, 1972) Spolu se skupinami Led Zeppelin, Black Sabbath a Deep Purple se Uriah Heep stali jednou z top rockových skupin začátku 70. let. Jejich nejznámější písní je Lady in Black.\n\nSkupina vznikla v listopadu 1969, když producent Gerry Bron pozval klávesistu Kena Henslyho (dříve člen skupin The Gods a Toe Fat), aby se připojil ke skupině Spice, která podepsala kontrakt u jeho značky Bronze Records. O skupině Uriah Heep bylo někdy žertovně hovořeno jako o \"The Beach Boys heavy metalu, pro jejich melodické písničky a vícehlasé doprovodné vokály, ačkoliv jejich hudba je spíše shrnutím různorodých stylů jako jsou: progressive rock, hard rock, heavy metal, jazz a příležitostně i country. I přes ohromnou popularitu ve Velké Británii a kontinentální Evropě nebyli Uriah Heep nikdy schopni prosadit se výraznějším způsobem na americkém trhu, s výjimkou hitů \"Easy Livin’\" z alba \"Demons and Wizards\" (1972), \"Sweet Loraine\" z alba \"The Magician’s Birthday\" (1972) a \"Stealin’\" z alba \"Sweet Freedom\" (1973).\n\nSkupina v 70, letech vydala několik komerčně úspěšných alb, včetně Uriah Heep Live (1973), ale jejich obecenstvo se v 80. letech změnilo, když se v USA a UK stali v podstatě kultovní kapelou, známou jen pro skutečné znalce. Uriah Heep si udrželi svůj význam v zemích jako Německo, Holandsko, Japonsko, Rusko a na Skandinávském a Balkánském poloostrově, kde stále vystupují na vyprodaných stadionech.\n\nPo celém světě prodali přes 40 milionů alb, z toho přes 4 miliony v USA.\n\nMick Box rád hrával (kromě fotbalu) na kytaru, měl poloprofesionální skupinu, která se jmenovala \"The Stalkers\". Hrávali na příležitostných akcích ve Walthamstow. Když tuto skupinu opustil zpěvák, jejich tehdejší bubeník Roger Penlington navrhl, že by mohli vyzkoušet jeho bratrance Davida Garricka. Mick byl s Davidem natolik spokojen, že se rozhodl zkusit profesionální dráhu. Založili spolu skupinu, která měla název \"Spice\". David si změnil příjmení na Byron. Přes inzerát v hudebním časopise skupina sehnala bubeníka Alexe Napiera. Baskytarista Paul Newton přišel do \"Spice\" ze skupiny \"The Gods\".\n\"The Spice\" se snažili pod vedením otce Paula Newtona, jejich tehdejšího manažera, hrát vlastní tvorbu, avšak měli problém prosadit se v konkurenci, což koncem roku 1969 změnilo setkání s Gerry Bronem. Gerry Bron byl jedním z hudebních producentů ve firmě \"Hit Record Productions Ltd\", která měla podíl ve firmě \"Philips Records\". Čtyři první nahrávky skupiny \"Spice\" se dostaly na trh pod novou obchodní značkou \"Philips Vertigo\".\n\nBěhem následujících pár měsíců skupina prošla několika dalšími změnami.\n\nNa začátku jim Bron navrhl změnu názvu na \"Uriah Heep\" podle jména záporné postavy z románu Charlese Dickense, \"David Copperfield\". Využil toho, že na Vánoce roku 1969 byl trh přeplněn knihami Charlese Dickense, protože na roku 1970 připadalo sté výročí úmrtí tohoto autora.\n\nMick Box byl obdivovatelem skupiny \"Vanila Fudge\" a líbil se mu zvuk varhan \"Hammond\" na pozadí kytarové hudby ve skladbách této skupiny. Když měli nahranou polovinu jejich prvního alba začal Mick hledat hráče na klávesy. Nejprve spolupracovali se studiovým hráčem Colinem Woodem, ale později se dohodli, že by potřebovali stáleho hráče na klávesy, který by mohl hrát se skupinou i na vystoupeních. Paul Newton tehdy přivedl svého bývalého spoluhráče ze skupiny \"The Gods\" Kena Hensleye. Ken Hensley tehdy hrál na kytaru ve skupině \"Toe Fat\".\nHensley přepracoval většinu Woodových nahrávek na novém albu a dokončil nahrávání kláves ve zbývajících skladbách. Autorsky se na prvním albu nejvíc podíleli Box a Byron. O tomto prvním albu Mick pobaveně říká – „Legrační bylo, že jsme materiál skládali v \"Hamwell Community Centre\" a Deep Purple zkoušeli v místnosti vedle nás. Dokážete si představit jaký rachot tam tehdy byl?“\n\nKdyž měli hotové tři čtvrtiny prvního alba, doporučil zpěvák Elton John Davidovi Byronovi nového bubeníka. Byl jím Nigel „Ollie“ Olsson, který tehdy nahrával s Eltonem. S tímto novým bubeníkem Uriah Heep dokončili své první album \"Very 'eavy... Very 'umble\".\n\nAlbum \"Very Eavy… Very ‘Umble\" vydané na 19. červen 1970, (v USA mělo toto album název \"Uriah Heep\") bylo prezentací varhanovo-kytarového zvuku spojeného s teatrálním zpěvem Davida Byrona s dunivým zvukovým pozadím i když i tento prostor je vyplněn akustickými a jazzovými prvky. Podle vyjádření časopisu Rolling Stone připomínal „\"zrychlené Jethro Tull\"“.\n\nBěhem nahrávání druhého alba odešel Olie Olson zpátky k Eltonovi Johnovi (neboť Elton začal slavit svoje první velké úspěchy) a na místo bubeníka nastoupil Keith Baker.\n\nDruhé album \"Salisbury\" bylo jasnější, poznamenané stylem progresívního rocku svou 16 minutovou titulní skladbou (\"Salisbury\"), kterou nahrál 24členný orchestr. Autorsky bylo ve velké míře „\"v rukách\"“ Kena Hensleye, který napsal polovinu skladeb alba a na druhé polovině měl též svůj podíl. Zvukově bylo velmi odlišné od předešlého alba.\nNa tomto albu najdete i popěvkový „\"hit táborových ohňů\"“ Evropy 70. let \"Lady in Black\". Tato skladba získala Zlatého Lva za 13 týdnů na prvním místě v žebříčcích evropských hitparád.\n\nUriah Heep absolvovali své první koncertní turné po USA. Na tomto turné s nimi byl další bubeník, Ian Clarke, který předtím hrál se skupinou \"Cressida\" (kteří hráli také pod firmou \"Vertigo\"). Koncertní turné se konalo v arénách s 20 000 sedadly. Jako podpora pro zvýšení návštěvnosti na jejich koncertech vystupovaly v USA tehdy velmi populární skupiny Three Dog Night a Steppenwolf.\n\n„\"Hraní se skupinou Three Dog Night a Steppenwolf bylo po hudební stránce chybou, ale zároveň pro nás byla tato situace nezaplatitelnou zkušeností\".“ hovoří o této akci Mick.\n\nPo těchto koncertech Uriah Heep začali nahrávat v letních měsících roku 1971 své třetí album Look at Yourself. Na tomto albu najdeme hudbu, která byla charakteristická pro hardrockové kapely 70. let jako například titulní \"Look at Yourself\" nebo \"Tears in My Eyes\".\n\nSkladba „\"July Morning\"“ je považovaná za klasiku britského rocku spolu se \"Stairway to Heaven\" od Led Zeppelin a Child in Time od Deep Purple.\n\nJádrem skupiny Uriah Heep byly tři silné osobnosti s velkým tvořivým potenciálem. Byli to Box, Byron a Hensley. Ostatní členové byli v pozici řadových hráčů. V průběhu let vznikalo mezi nimi napětí, které vyúsťovalo k změnám v obsazení jednotlivých postů. Tak se stalo, že v dalším období na post basového kytaristy přišel Mark Clarke a Iana Clarka za bicími vystřídal Lee Kerslake. Post basového hráče poté obsadil Gary Thain. Tato sestava je považována za tzv. klasickou sestavu. V tomto složení kapela natočila úspěšná alba Demons & Wizards, Magician's Birthday a Sweet Freedom. Tato alba jsou velkou mírou publika spolu s Look at Yourself považována za jejich nejlepší. Následující album Wonderworld (1974) bylo spíše experimentální a kapele v té době chyběla inspirace, proto se album neujalo. V roce 1975 Gary Thain s pomocí heroinu vstoupil do Klubu 27. Aby si přidali na zajímavosti, atraktivitě a tím získali širší publikum, rozhodli se v polovině roku 1975 přijmout jako hosta Johna Wettona, který byl známý účinkováním ve skupině King Crimson a ve skupině Roxy Music. V té době album Uriah Heep dosáhlo sedmé pozice v žebříčcích prodeje, album Return to Fantasy je jejich v Anglii nejlépe se prodávající album, v roce 1975 dosáhlo #2 v žebříčku. Následně po tomto úspěchu se kapela vydala na koncertní šňůru po Skandinávii, Evropě, Británii, USA a Kanadě. Byron tehdy řekl, že do konce roku Uriah Heep bude hrát pro jeden milión diváků a nalétá 30 000 mil.\n\nČlenové skupiny propadali alkoholu. Při jednom koncertním excesu spadl opilý Mick Box do publika a zlomil si nohu. Na festivalu v Clevelandu v Ohiu potkali se skupinami Aerosmith, Blue Oyster a The Faces.\n\nUriah Heep vydali tehdy svou kompilaci \"The Best of Uriah Heep\" a David Byron vydal svůj sólový debut \"Take No Prisoners\" na jehož nahrávání mu pomáhali Mick a Lee. Ken vydal své druhé sólové album \"Eager to Please\".\n\nSkupina vydala další album \"High and Mighty\". Členům skupiny začala stoupat sláva do hlavy. Stupňovaly se problémy s alkoholem. Nejvíce mu propadl David Byron, který svým pitím ohrožoval úspěchy show, spolupráce s ním se zhoršovala, čímž si znepřátelil ostatní členy kapely a ti jej v červenci 1976 vyhodili.\n\nNásledující Davidovy pokusy o sólovou kariéru a návrat skončily neúspěchem. V únoru 1985 zemřel na selhání srdce při epileptickém záchvatu.\n\nJohn Wetton skupinu opustil, možná byl zklamán z neúspěchu alba, v té době již uvažoval o založení superskupiny (v roce 1981 sestavil progressive superskupinu Asia, která funguje dodnes. John Wetton zemřel 31. ledna 2017 na rakovinu pankreatu. Ken Hensley v dokumentárních filmech Johnův odchod komentuje s tím, že „Johnovi platili velké částy peněz, aby ve skupině tak dlouho vůbec zůstal.“\n\nNa post zpěváka nastoupil John Lawton z německé skupiny \"Lucifer’s Friend.\" Měl jinou barvu hlasu, připomínající černošské zpěváky. Hensley a Box si ho chválili, protože byl při koncertech vždy střízlivý a spolehlivý. Na baskytaru přišel od Davida Bowieho Trevor Bolder.\n\nKapela výrazně změnila zvuk. Většinu materiálu psal nadále Ken Hensley, ale písně měly povětšinou popový charakter. V roce 1977 vydali album Firefly, které Lawtona proslavilo hity. Následující alba Innocent Victim a Fallen Angel tak úspěšná již nebyla. Ken Hensley to později komentoval s tím, že „nahrávací společnosti do nás hustily 'Potřebujeme album, potřebujeme album!' Každý nápad, který jsme měli, jsme museli použít. Místo toho jsme mohli vydat dvě povedenější alba.“\n\nSkupina v letech 1979–1980 připravovala i čtvrté album Ten Miles High, ale Lawton skupinu ze zdravotních důvodů opustil. K oslabení skupiny přispěl i Lee Kerslake odchodem k Ozzymu Osbourneovi.\n\nBicích se zhostil Chris Slade. Kapela se rozhodovala, koho přijme za zpěváka; Ken Hensley chtěl Petera Goalbyho ze skupiny Trapeze, nicméně ostatní ho přehlasovali Johnem Slomanem ze skupiny Lone Star. Vydali album Conquest, které se ovšem stalo naprostým propadákem, nejen díky tomu, že Sloman, i když dobrý zpěvák, si nedokázal dokonale poradit s písněmi, které byly psané pro Lawtona. Sloman také hrál na kytaru a klavír. Hensley „chtěl kapelu vrátit směrem k původnímu zvuku, ale Sloman jim s tím rozhodně nepomáhal.“ Hensley v roce 1980 odešel.\nNa klávesy hrál nově Gregg Dechert, ale v této sestavě nevydrželi dlouho a vydali pouze singl Think It Over, který se v předělané verzi objevil na albu Abominog. Skupina se rozpadla, zůstal pouze samotný Mike Box.\n\nPoté, co se Lee Kerslakemu vybrečel do telefonu, vrátil se (Lee) od Ozzyho Osbournea a s sebou vzal baskytaristu Boba Daisleyho, se kterým byl vyhlášená skvěle sehraná dvojka a spolupracovali spolu i později, například v r. 2004 v superskupině Living Loud. Na klávesy se přidal John Sinclair, stylem hraní podobný spíše Geoffu Downesovi než Hensleymu. Zpěvákem se stal již zmiňovaný Peter Goalby, jehož hlas byl charakterově podobný Lawtonovi.\n\nNásledující dvě alba \"Abominog (1982)\" a \"Head First (1983)\", která se vyznačovala vylepšením zvuku, zaujala mladší generaci fanoušků metalového stylu. Mick Box se tehdy stal lídrem skupiny a byl jím až do 5. dubna 2005. Album Abominog je považováno za velmi povedené, i když polovinu alba tvoří covery a chybí tomu Uriah Heep. Album Head First bylo pokusem o \"rádiové\" album, většina písní jsou hity ve stylu Abominogu, kde hlavní roli hraje zpěv a kytara.\n\nBob Daisley skupinu opustil a namísto něj se vrátil Trevor Bolder. Skupina vydává album Equator, které se z hardrockového-AOR stylu přesunulo spíše do pop metalu. Equator je považován za jedno z nejslabších alb, které utopilo potenciál udávaný dvěma předchozími alby. V roce 1986 Peter Goalby přišel o hlas, nahradil ho Steff Fontaine. John Sinclair odešel a místo něj přišel Phil Lanzon. O tři týdny později, ale už v novém roce 1987, Mike Box zjistil, že „Steff neumí zpívat,“ vyhodil ho a zpěvákem se stal Bernie Shaw, který od r. 1980 byl s Lanzonem ve skupině Grand Prix a krátce působil i v Praying Mantis. Mezi jeho přednost patří interpretace písní Davida Byrona lépe, než to zvládali jeho předchůdci, díky čemuž se ve skupině drží až doposud.\n\nSestava zůstala mezi lety 1987 až 2007 nezměněna a Mick Box a byl v jejím čele, Trevor Bolder na na baskytaru, Lee Kerslake na bicí, zpěv Bernie Shaw a Phil Lanzon na klávesy. Jejich hlavní turné proběhlo v Německu, Holandsku, Skandinávii, Japonsku a Rusku. Návštěvnost jejich koncertů v USA a v Británii byla v 80. letech nízká. V prosinci 1987 byli jednou z vůbec prvních západních kapel, které v SSSR hráli (UB40 byli první v roce 1986) během politiky glasnosti.\nNa moskevském olympijském stadionu kapela vystoupila deset nocí po sobě pro celkem 180 000 lidí (Bernie Shaw to pamatoval \"něco jako Beatlemania\"), která byla v mezinárodním tisku popisována nejen jako úspěch Uriah Heep, ale zásadní průlom pro západní hudební scénu obecně. Koncerty byly nahrány a vydány jako živák \"Live in Moscow\", který obsahoval tři nové skladby. Je ironií, že výlet za železnou opounu pomohl dobře znovu navázat na staré dobré jméno Uriah Heep zpět doma. Po sérii vyprodaných termínů v Československu, východním Berlíně a Bulharsku se kapela vrátila do Británie. V srpnu 1988 vystoupila Reading festivalu a dále ve Velké Británii hrála společně s kapelou The Dogs D'Amour. \"Raging Silence\" vyšlo v květnu 1989 a následoval návrat do SSSR a dále proběhly koncerty v Polsku, východního Berlína, šest v Brazílii a další britská tour.\n\nAlbum Different World, které koprodukoval Trevor Bolder, se snažilo stále pokračovat v popmetalovém stylu, nicméně se stalo propadákem a je považováno za slabé a nepovedené. Následující dvě alba Sea of Light (1995) a Sonic Origami (1998) mají opět jiný zvuk, vrací se zvuk Hammondových varhan a alba mají blíže k art-rocku a hardrocku. Hlavní slovo při tvorbě mají Box a Lanzon. (\"Pozn. autora: zde měla skupina po letech opravdu potenciál, ale díky desetileté pauze mezi alby možnost zmrazila.)\"\n\nSkupina produkuje více živých alb a výběrovek. Na živých vystoupeních se objevují jako hosté i bývalí členové skupiny, nejznáměji asi John Lawton a Ken Hensley na DVD The Magician's Birthday Party (2001). Zajímavé je i živé album Acoustically Driven, kde kromě několika zpěvaček a klasických nástrojů vystupuje i frontman skupiny Jethro Tull, zpěvák a flétnista Ian Anderson.\n\nLee Kerslake kvůli cukrovce a úbytku sluchu omezil aktivity a v roce 2007 odešel, nahradil ho Russell Gilbrook. (Kerslake ale se skupinou zůstává v kontaktu, v r. 2012 hrál na sólovém albu Trevora Boldera a v r. 2015 s Hensleym a Uriah Heep v Moskvě).\n\nAlba Wake The Sleeper (2008) a Into The Wild (2011) zčásti ujíždějí na vlně heavymetalového revivalu počátku 3. tisíciletí, ale nepřinášejí úspěch ani zklamání.\n\nPro rok 2013 dochází ke změně na postu baskytaristy. Dlouholetý člen Trevor Bolder se podrobil operaci rakoviny pankreasu, zastoupil jej John Jowitt, poté Davey Rimmer. Dne 21. května 2013 Trevor Bolder zemřel.\n\nV roce 2014 vyšlo album Outsider, jehož písně jsou lepší pro živé provedení a je možná lépe zpracované než alba předchozí. Styl zde již jako heavy metal označit nemůžeme. Singl One Minute vychází i v německé verzi Eine Minute. Phil Lanzon v září 2017 vydal přes službu CDBaby sólový debut a v roce 2018 skupina vydala studiové album \"Living the Dream\".\n\n\n\n\n"}
{"id": "129761", "url": "https://cs.wikipedia.org/wiki?curid=129761", "title": "Klement XIV.", "text": "Klement XIV.\n\nKlement XIV., vlastním jménem Giovanni Vincenzo Antonio Ganganelli (31. října 1705 Sant´Arcangelo di Romagna – 22. září 1774 Vatikán) byl papežem mezi lety 1769 až 1774. Roku 1773 rozpustil jezuitský řád.\n\nG. V. Antonio Ganganelli se narodil ve městě Santarcangelo di Romagna. Dostalo se mu vzdělání jezuitů z Rimini a piaristů z Urbina. V roce 1724. ve věku devatenácti let se rozhodl vstoupit do Řádu menších bratří koventuálů, kde přijal jméno Lorenzo Francesco. V roce 1741 byl zvolen Generálním definitorem řádu. Gangenelli se stal přítelem papeže Benedikta XIV. (1740 - 1758), který jej v roce 1758 pověřil prozkoumáním problematiky urážek Židů, které se však později neprokázaly. Papež Klement XIII. jej na naléhání Lorenza Ricciho, generálního představeného jezuitů roku 1759 v Persiperně jmenoval kardinálem-knězem ze San Lorenza.\n\nGanganelli byl již od 15. února 1769 silně ovlivňován politickými manévry katolických panovníků, kteří utlačovali jezuity. Některé tlaky byly velmi lstivé, jako např. bezprecedentní improvizované návštěvy Josefa II. (1765 - 1790) a jeho bratra Leopolda, velkovévody Toskánska. Další návštěva konkláve byla ingognito. Rakušané kontrolovali situaci s velkým zájmem. Během předchozího pontifikátu byli jezuité vyhnáni z Portugalska a ze všech dvorů rodu Bourbonů z Francie, Španělska, Neapole a Parmy. Právě potlačení řádu bylo dílem lidí s názvem „Dvůr kardinálů“, kteří byli proti útlaku jezuitského řádu.\nFrancouzský král Ludvík XV. (1715 - 1774) a ministr duc de Choisel měl předchozí zkušenosti z Říma jako francouzský velvyslanec a byl tak velmi zkušeným evropským diplomatem.\n\nGanganelli byl 19. května 1769 po konkláve zvolen papežem, zvolil si jméno Klement XIV. a 4. června 1769 proběhla inaugurace. Z velké části došlo ke zvolení díky podpoře Bourbonů, u kterých se očekávalo, že budou potlačovat Tovaryšstvo Ježíšovo.\n\nPolitika vládnutí Klementa XIV. byla již od začátku cílená směrem ke zmenšení nedostatků ve vedení církve, které se objevily během předchozího pontifikátu. Spory mezi světskými a duchovními orgány katolické církve byly vnímány jako hrozba, kterou tenkrát byla církevní autorita. Klement XIV. pracoval na upevňování vztahů mezi evropskými panovníky. Hádky a boje mezi evropskými vládci poukazovaly na to, že v Evropě se schyluje k těžké mezinárodní konkurenci. Podle svých požadavků získal Avignon a Benevento, zkrátka se mu podařilo zlepšit vztahy mezi duchovními a světskými úřady. Stále pokračoval v utlačování jezuitů sepsáním dekretu v listopadu 1772, a jeho následným podepsáním v červenci 1773. Díky tomuto opatření se za něj katolíci v 19. stol. hanbili a došlo v jejich řadách k mnoha sporům. Anglická kniha \"Catholic Encyclopedia\" vyjadřuje papeži podporu s argumentem, že potlačení bylo „skutečně odůvodněné“.\n\nPráce Klementa XIV., jehož ustanovení byla velmi silná, byla s vynaložením úsilí dovršena již před ním. Později vážně ochořel nemocí, která se jevila jako otrava. Ta však nikdy nebyla prokázána. Podezření, že byl papež otráven, bylo navíc odmítnuto jeho nejbližšími. V ročním výkazu pro rok 1774 je uvedeno, že mu bylo již přes 70 let a již nějakou dobu byl ve zdravotní indispozici.\nKlement XIV. zemřel 22. září 1774 zbaven autority ultramontanistickou stranou. Široká veřejnost ale nad ním truchlila, kvůli jeho populární administraci papežských států.\n\nJezuité byli vyhnáni z Brazílie (1754), Portugalska (1759), Francie (1764), Španělska a jeho kolonií (1767) a Parmy (1768). Přestože Klement XIII. musel čelit silnému tlaku ze strany velvyslanců bourbonských soudů, vždy odmítal vyhovět jejich požadavkům na potlačování jezuitů. Jeho nástupce Klement XIV. se snažil o uklidnění nepřátel jezuitů, tím, že s nimi krutě zacházel. Odmítl se setkat s generálním představeným jezuitů Lorenzem Riccim a nařídil jezuitům, že nebudou přijímat novice atd.\nNátlak se vystupňoval až do té míry, že katolické státy hrozily odtržením od církve. Klement XIV. nakonec řekl: \"ve jménu míru v církvi, a zabránění odtržení Evropy\" a potlačil jezuity v krátkém spisu \"Dominus ac Redemptor\" 21. července 1773. Nicméně v několika nekatolických zemích, zejména v Rusku a Prusku, kde nebyl papež autoritou, bylo nařízení ignorováno. Byl to výsledek řady politických tahů, spíše než teologické diskuse.\n\nPapež Klement XIV a zvyklosti katolické církve v Římě jsou popisovány v dopisech od W. A. Mozarta a jeho otce Leopolda Mozarta. Tyto dopisy byly psány z Říma v dubnu a květnu 1770 během jejich turné po Itálii. Leopold považoval vyšší církevní představitele za urážlivě povýšené. Přesto byl se svým synem přijat u papeže, kde Amadeus předvedl svou úžasnou hudební paměť. Sixtinská kaple byla známá díky představení acappellové skladby \"Miserere mei, Deus\" od komponisty Gregoria Allegriho, jehož hudba se nesměla opisovat mimo kapli, pod trestem exkomunikace. 14letý Wolfgang byl schopný přepsat skladbu v celém rozsahu po jediném poslechu. Klement ocenil mladého Mozarta Řádem zlaté ostruhy.\n\nZa jeho pontifikátu nikoho nesvatořečil, ale blahoslavil několik jedinců.\n\n\nPoslední měsíce svého života byl rozhořčen a zarmoucen svými zdravotními problémy. Dne 10. září 1774, byl upoutaný na lůžko a 21. září 1774 dostal poslední pomazání. Traduje se, že mu díky bilokaci v posledních hodinách života pomáhal svatý Alfons Liguori. Klement XIV. zemřel 22. září 1774, proklet Ultramontanistickou stranou. Velmi však truchlili zastánci populární administrace papežských států. Když jeho tělo podstoupilo pitvu, bylo zjištěno, že zemřel na kurděje a krvácení konečníku, které bylo způsobeno dlouhodobým stáním. Navíc došlo ještě ke zhoršení kvůli nadměrné práci a podněcování těla k umělému pocení, přestože k tomu nebyl důvod. Jeho hrobka byla navržena v novoklasicistním stylu a vytesána Antoniem Canovou. Nachází se v kostele Svatých apoštolů v Římě.\n\n"}
{"id": "129763", "url": "https://cs.wikipedia.org/wiki?curid=129763", "title": "Tomáš Butta", "text": "Tomáš Butta\n\nTomáš Butta (* 12. června 1958 Praha) je duchovní, teolog a 8. biskup-patriarcha Církve československé husitské.\n\nPo absolvování pražské Husovy československé bohoslovecké fakulty přijal v roce 1984 svátost svěcení kněžstva Církve československé husitské a byl ustanoven farářem v Královéhradecké diecézi. Působil v náboženských obcích Semily a Turnov. V roce 1997 získal doktorát teologie, týž rok začal působit jako farář v Praze a současně jako odborný asistent na Husitské teologické fakultě Univerzity Karlovy. V roce 1999 byl zvolen generálním tajemníkem osmého sněmu Církve československé husitské. T. Butta je ženatý a je otcem tří synů. Je autorem řady písní, biblických dramatizací, článků i odborných prací.\n\nDne 23. září 2006 byl zvolen 8. patriarchou Církve československé husitské. Potřebný počet hlasů získal už v prvním kole. Dne 28. září 2006 v chrámu sv. Mikuláše na Staroměstském náměstí byl ordinován biskupem a následně instalován (uveden) do úřadu patriarchy. Církevní volební sněm jej dne 21. září 2013 opětovně zvolil na další sedmileté období.\n\n\n\n\n"}
{"id": "129770", "url": "https://cs.wikipedia.org/wiki?curid=129770", "title": "Pevninská šíje", "text": "Pevninská šíje\n\nPevninská šíje, též převlaka či isthmus (z řeckého \"ἰσθμός),\" je geografický termín, který označuje úzký pruh pevniny v moři, který spojuje poloostrov s pevninou nebo podobné spojení dvou kontinentů.\n\nPevninská šíje je opakem úžiny či průlivu – vodní cesty, která prochází pevninou a spojuje dvě vodní masy.\n\nPevninské šíje jsou často využívány pro stavbu průplavů. \nV minulosti existovaly šíje, které spojovaly i jiné kontinenty nebo dnešní ostrovy s pevninou.\n\n"}
{"id": "129783", "url": "https://cs.wikipedia.org/wiki?curid=129783", "title": "Klement XIII.", "text": "Klement XIII.\n\nKlement XIII., vlastním jménem Carlo della Torre di Rezzonico (7. března 1693 Benátky – 2. února 1769 Vatikán), byl papežem od 6. července 1758 do 2. února 1769.\n\nJeho pontifikát byl zastíněn neustálým tlakem potlačit Tovaryšstvo Ježíšovo. Přesto však bojoval za udržení jejich řádu a byl v té době jejich největším obráncem.\n\nCarlo della Torre di Rezzonico se narodil 7. března 1693 do šlechtické rodiny v Benátkách, jako druhé ze dvou dětí muže, který koupil nedokončený palác na Canal Grande (dnes Ca 'Rezzonico) a dokončil jeho stavbu. Jeho otec Giovanni Battista Rezzonico a matka Vittoria Barbarigová měli ještě syna Aurelia.\n\nDostalo se mu jezuitského vzdělání v Bologni a později studoval na univerzitě v Padově, kde získal doktorát z kanonického a občanského práva. Odtamtud cestoval do Říma, kde navštěvoval Papežskou církevní akademii.\n\nRezzonico se stal referendem Nejvyššího tribunálu apoštolské signatury v roce 1716 a v této pozici zůstal do roku 1718, kdy byl jmenován guvernérem Fana. Na kněze byl vysvěcen 23. prosince 1731 v Římě. Klement XII. jej jmenoval kardinálem 20. prosince 1737, jako kardinála-jáhna u San Nicola in Carcere. Také jej pověřil plněním různých důležitých funkcí v římské kurii.\n\nRezzonico byl zvolen roku 1743 biskupem v Padově a vysvětil jej Benedikt XIV. Rezzonico navštěvoval svou diecézi často a reformoval ji tak, aby fungovala. Zde se soustředil na sociální potřeby diecéze. Stal se tak prvním, kdo to udělal v posledních pěti desetiletích. Později se rozhodl stát se kardinálem-knězem u Santa Maria in Aracoeli. Stalo se tak roku 1747. Později, roku 1755, se stal kardinálem-knězem u San Marco.\n\nProtože papež Benedikt XIV. zemřel na dnu, konalo se roku 1758 konkláve, aby zvolilo nového papeže. Přímá jednání mezi soupeřícími frakcemi vyústila v návrh na volbu Rezzonica. Navečer 6. července 1758 byl Rezzonico zvolen papežem, a to když získal 31 hlasů ze 44. Vybral si jméno Klement XIII., na počest Klementa XII., který jej jmenoval kardinálem. Rezzonico byl intronizován do svého úřadu 16. července 1758 kardinálem Alessandrem Albanim. Ve stejném roce se Ludvík Rezzonico přiženil do vlivné rodiny Savorgnanů. Rezzonico byl proslulý svou bezuzdnou protekcí po celou dobu svého pontifikátu.\n\nMimo to, že byl tichý, přívětivý, poctivý a mírný, tak si také dával pozor na chyby. Ve svém životě měl mnoho soukromého štěstí.\n\nPontifikát Klementa XIII. byl opakovaně narušován spory o utlačování jezuitů, přicházejícími z francouzských pokrokových filozofických osvíceneckých kruhů.\n\nUmístil dílo Encyklopedie aneb Racionální slovník věd, umění a řemesel na Index zakázaných knih. Tento index však neměl tak velký vliv, jako v minulém století. Velmi nečekaný odpor přišel z málo pokrokových dvorů ve Španělsku, Království obojí Sicílie a Portugalsku. Roku 1758 reformátor Josef I. Portugalský zvaný markýz de Pombal (vládl 1750-1777) vyhnal jezuity z Portugalska a všechny nechal přepravit do italského přístavního města Civitavecchia, jako \"dar pro papeže.\" V roce 1760 poslal markýz de Pombal papežského nuncia domů a odvolal portugalského velvyslance z Vatikánu. Pamflet s názvem Krátký vztah, který prohlašoval, že jezuité si vytvořili vlastní svrchované nezávislé království v Jižní Americe, a to kvůli velkým ambicím a hrabivosti. Tento pamflet jezuity také poškodil. Klement XIII. vydal 8. listopadu 1760 papežskou bulu Quantum ornamenti, ve které souhlasil s žádostí španělského krále Karla III., aby bylo Neposkvrněné početí patronem Španělska, a to i v jeho východních a západních oblastech, přičemž zde byl spolupatronem svatý Jakub Větší.\n\nFrancouzský Parlement de Paris, se svým silným buržoázním pozadím a sympatizanty jansenismu, zahájil na jaře roku 1761 kampaň na vyhnání jezuitů z Francie a publikované výňatky z jezuitských spisů \"Extrait des assertions\" poskytly důkazy proti jezuitům (ačkoli je pravděpodobné, že mnohé z výroků, které Extrait obsahoval, byly sepsány tak, aby vytrženy z kontextu vypadaly horšími, než byly). Ačkoli sbor biskupů shromážděných v prosinci roku 1761 v Paříži nedoporučoval žádné opatření, Ludvík XV. vydal královský rozkaz, který umožnil jezuitům ve Francii zůstat s podmínkou, že některé zásadně liberalizující změny ve svém společenství uspokojí Parlement tím, že francouzský generální vikář jezuitů bude nezávislý na generálním představeném v Římě. Když Parlement soudním rozhodnutím ze dne 2. srpna 1762 potlačil jezuity ve Francii a uložil neobhajitelné podmínky každému, kdo ve Francii zůstal, protestoval Klement XIII. proti této invazi na práva církve anulováním tohoto parlamentního rozhodnutí. Ministři Ludvíka XV. však takovéto rozhodnutí Klementa XIII. nemohli dovolit a jezuité byli nakonec v listopadu roku 1764 z Francie vyhnáni.\n\n"}
{"id": "129784", "url": "https://cs.wikipedia.org/wiki?curid=129784", "title": "Obecný princip relativity", "text": "Obecný princip relativity\n\nObecný princip relativity je tvrzení, že fyzikální zákony jsou stejné ve všech vztažných soustavách.\n\nV rámci obecné teorie relativity je obecný princip relativity vyjádřen jedním z postulátů\n\n"}
{"id": "129790", "url": "https://cs.wikipedia.org/wiki?curid=129790", "title": "Pobřežní provincie", "text": "Pobřežní provincie\n\nPobřežní provincie (též Přímořské provincie; angl. \"Maritime provinces\", \"Canadian Maritimes\" či \"Maritimes\") je označení provincií Nový Brunšvik, Nové Skotsko a Ostrov prince Edwarda. Občas k nim bývá mylně připočítávána provincie i Newfoundland a Labrador. Existují zde snahy o sjednocení těchto tří provincií do jediné (viz Pobřežní unie), někdy i s připojením provincie Newfoundland a Labrador (Atlantická unie).\n"}
{"id": "129795", "url": "https://cs.wikipedia.org/wiki?curid=129795", "title": "Bas-Sassandra", "text": "Bas-Sassandra\n\nBas-Sassandra byl jedním z 19 regionů republiky Pobřeží slonoviny, ze kterých sestával stát do roku 2011. Jeho rozloha činila 25 800 km², v roce 2002 zde žilo 178 400 obyvatel. Hlavním městem regionu byl San-Pédro.\n\nV roce 2011 byl k Bas-Sassandra transformován do stejnojmenného disktriktu, do něhož byl začleněn i departement Fresco ze sousedního regionu Sud-Bandama.\n"}
{"id": "129797", "url": "https://cs.wikipedia.org/wiki?curid=129797", "title": "Denguélé", "text": "Denguélé\n\nDenguélé je území na severozápadě Pobřeží slonoviny. Jeho rozloha činí 20 600 km², v roce 2014 zde žilo 289 779 obyvatel.\n\nAž do roku 2011 byl jedním z 19 regionů, ze kterých sestával stát Pobřeží slonoviny. V roce 2011 proběhla reorganizace územně-správního členění státu a Denguélé se stal jedním z 14 distriktů. Sám je dále dělen do 2 regionů, ty pak do 7 departementů. \n"}
{"id": "129798", "url": "https://cs.wikipedia.org/wiki?curid=129798", "title": "Dix-Huit Montagnes", "text": "Dix-Huit Montagnes\n\nDix-Huit Montagnes byl jedním z 19 regionů republiky Pobřeží slonoviny, které existovaly do roku 2011, kdy proběhla reorganizace územně-správního členění státu. Jeho rozloha činila 16 600 km², v roce 2002 zde žilo 1 125 800 obyvatel. Hlavním městem regionu byl Man. V roce 2011 byl sloučen s regionem Moyen-Cavally do distriktu Montagnes.\n"}
{"id": "129799", "url": "https://cs.wikipedia.org/wiki?curid=129799", "title": "Fromager", "text": "Fromager\n\nFromager byl jedním z 19 regionů republiky Pobřeží slonoviny, které existovaly do roku 2011, kdy proběhla reorganizace územně-správního členění státu. Jeho rozloha činila 6 900 km², v roce 2002 zde žilo 679 900 obyvatel. Hlavním městem regionu byla Gagnoa.\n\nV roce 2011 vznikl sloučením tohoto regionu s regionem Sud-Bandama distrikt Gôh-Djiboua.\n"}
{"id": "129801", "url": "https://cs.wikipedia.org/wiki?curid=129801", "title": "Haut-Sassandra", "text": "Haut-Sassandra\n\nHaut-Sassandra je region v centrální části Pobřeží slonoviny. Jeho rozloha činí 15 200 km², v roce 2002 zde žilo 1 186 600 obyvatel. Hlavním městem regionu je Daloa.\n\nAž do roku 2011 byl jedním z 19 regionů, ze kterých sestával stát Pobřeží slonoviny. V roce 2011 vznikl sloučením tohoto regionu s regionem Marahoué distrikt Sassandra-Marahoué. Region se dále dělí na 4 departementy. \n"}
{"id": "129802", "url": "https://cs.wikipedia.org/wiki?curid=129802", "title": "Karosa B 941", "text": "Karosa B 941\n\nKarosa B 941 je model městského kloubového autobusu, který vyráběla společnost Karosa Vysoké Mýto v letech 1997 až 2001. Inovovaná varianta vozidla, vyráběná od roku 1999, je označena B 941E. Autobus B 941 je nástupcem typu B 741, ve výrobě byl nahrazen typem B 961 v roce 2002.\n\nB 941 je třínápravový autobus s polosamonosnou karoserií panelové konstrukce. Skládá se ze dvou částí, které jsou navzájem spojeny kloubem a krycím měchem. Motor s převodovkou se nachází za zadní nápravou, která je hnací. Přední lichoběžníkovou nápravu s nezávisle zavěšenými koly vyrobil podnik LIAZ, střední a zadní pochází od firmy Detva. Od svého předchůdce, autobusu B 741, se B 941 odlišuje odlišným předním i zadní čelem, která jsou zaoblena a tvoří se sklolaminátový panel s kostrou ze svařených profilů, a také inovovaným interiérem s protiskluzovou podlahou. Sedačky pro cestující jsou čalouněné plastové potažené látkou. Prostor pro kočárek je umístěn u druhých dveří. V pravé bočnici se nacházejí čtvery dveře, vždy dvoje v každém článku (první a čtvrté jsou užší než prostřední dveře).\n\nUpravená verze B 941E má odlišnou přední tuhou nápravu LIAZ s kotoučovými brzdami, systémy ABS a ASR, podlahu v předním článku vozu sníženou o 100 mm a další menší úpravy.\n\nV letech 1995, 1996 a 1998 byly postaveny tři prototypy vozů B 941 označené jako BK 1, BK 2 a BK 3. Druhý z nich byl v roce 1998 dodán do Brna, kde byl zařazen do provozu s evidenčním číslem 2336.\n\nVýroba městského kloubového autobusu řady 900 byla zahájena roku 1997, tedy přibližně rok po ukončení produkce vozů B 741. Od roku 1999 pak Karosa vyráběla pouze inovovanou verzi B 941E. Celkem tak bylo v letech 1997 až 2001 vyrobeno 335 autobusů typu B 941, které byly určeny především pro dopravní podniky v České a Slovenské republice. Vozy tohoto typu však z provozu postupně mizí, kvůli svému věku i kvůli dodávkám nových, převážně nízkopodlažních vozů. Roku 2018 přestaly být provozovány v Brně a v listopadu roku 2019 definitivně dojezdily v Praze. Nadále tak zůstávají v provozu již pouze v Ostravě, Liberci, Českých Budějovicích, Prešově a u několika soukromých dopravců.\n\nRealizované podtypy:\n\n\n"}
{"id": "129804", "url": "https://cs.wikipedia.org/wiki?curid=129804", "title": "Orobinec", "text": "Orobinec\n\nOrobinec (\"Typha\") je rod jednoděložných rostlin z čeledi orobincovité. Čeleď orobincovité (\"Typhaceae\") obsahovala ve starších taxonomických systémech pouze rod orobinec. Podle systému APG III byl do čeledi orobincovité přidán rod zevar (\"Sparganium\"), dříve v samostatné čeledi zevarovité (\"Sparganiaceae\").\n\nJedná se o vytrvalé rostliny s oddenky, zpravidla vodní nebo bažinné. Listy jsou jednoduché, střídavé, na průřezu trojhranné nebo ploché, přisedlé, uspořádané do 2 řad. Čepele jsou celistvé, čárkovité se souběžnou žilnatinou. Květy jsou v květenstvích, hustých tlustých klasech složených z mnoha květů, někdy se tento typ květenství nazývá palice. Jedná se o jednodomé rostliny, květy jsou jednopohlavné, oddělené do zvláštních částí květenství, dole jsou samičí, nahoře samčí. Často se jedná o 2 oddělené palice, samičí a samčí. Okvětí je zakrnělé, v podobě laločnatých a vidlicovitých chlupů. Chlupů 1-10, obvykle u samčích květů 3, u samičích 1-4, v 1-5 nepravidelných přeslenech. Samčí květy obsahují 3 tyčinky, vzácněji 1-5 tyčinek, nitky jsou na bázi v různé délce srostlé. Pyl se šíří pomocí větru. V samičích květech je gyneceum složené z jednoho plodolistu (monomerické). Semeník je svrchní. Plod je suchý, pukavý, jedná se o měchýřek, který je však velmi drobný a před puknutím vypadá jako nažka. Plody se šíří pomocí větru, létací aparát jsou chlupy okvětí. Plodenství připomíná doutník, podle kterého nesou lidový název.\n\nJe známo asi 10 druhů, které jsou rozšířeny skoro po celém světě, od mírného pásu po tropy. Chybí na Madagaskaru, v Malajsii a v tropické Americe.\n\nV ČR rostou čtyři druhy z rodu orobinec (\"Typha\"), jeden druh je považován v ČR za vyhynulý. Běžným druhem je orobinec širokolistý (\"Typha latifolia\"). Dalším běžným druhem je orobinec úzkolistý (\"Typha angustifolia\"), který má užší listy než orobinec širokolistý a mezi samčí a samičí palicí je výrazná mezera (u orobince širokolistého palice na sebe navazují nebo je mezi nimi jen nepatrná mezera). Oba druhy často vytvářejí rozsáhlé monodominantní porosty. Ještě užší listy než orobinec úzkolistý má orobinec sítinovitý (\"Typha laxmanii\"), který je původní v jihovýchodní Evropě a je zatím považován za kriticky ohrožený druh (C1), v posledních letech se však spíše šíří v teplejších oblastech. Orobinec stříbrošedý (\"Typha schuttleworthii\") byl v ČR ještě nedávno udáván jako vyhynulý druh (A1), v posledních letech byl však znovu potvrzen, více lokalit se nachází v Bílých Karpatech. Orobinec nejmenší (\"Typha minima\") se kdysi vyskytoval u Hrdlořez u Suchdola nad Lužnicí, nyní je v ČR vyhynulý (A1).\n\n\nKvětena ČR: 8 nebo 9 díl\n\n\n \n"}
{"id": "129806", "url": "https://cs.wikipedia.org/wiki?curid=129806", "title": "Orobincovité", "text": "Orobincovité\n\nOrobincovité (\"Typhaceae\" Juss.) je čeleď jednoděložných rostlin z řádu lipnicotvaré (Poales). Ve starších taxonomických systémech byla čeleď řazena do řádu pandánotvaré (\"Pandanales\") nebo do samostatného řádu orobincotvaré (\"Typhales\") a obsahovala pouze jediný rod orobinec (\"Typha\"). Podle nejmodernějšího systému APG III sem byl přiřazen ještě rod zevar (\"Sparganium\"), který byl dříve řazen do samostatné čeledi zevarovité, která obsahovala také jen rod zevar.\n\nJsou to vytrvalé byliny s oddenky, většinou vodní nebo bažinné kořenící ve dně, zřídka i plovoucí. Listy jsou jednoduché, střídavé, přisedlé, dvouřadě uspořádané, vzpřímené nebo někdy plovoucí na hladině. Čepele jsou čárkovité, celokrajné, se souběžnou žilnatinou. Jsou to jednodomé rostliny s jednopohlavnými květy. Květy jsou uspořádány v květenstvích, někdy složených, palicích nebo hlávkách, které jsou pohlavně rozlišené, nahoře jsou samčí palice či hlávky, dole samičí. Okvětí je velmi redukované, na šupiny nebo chlupy, nejčastěji obsahuje 1-6 členů. Tyčinky v samčích květech jsou nejčastěji 3, řidčeji 1-6, volné nebo srostlé. Gyneceum je srostlé z 1-2 plodolistů, je monomerické, pseudomonomerické nebo synkarpní, semeník je svrchní. Plodem je drobný měchýřek před puknutím připomínající nažku, oříšek až peckovice.,\n\nJsou známy 2 rody orobinec (\"Typha\") a zevar (\"Sparganium\") a asi 25 druhů, které jsou rozšířeny na vhodných stanovištích většiny světa. V ČR roste 7 druhů, 2 další už z České republiky vymizely.\n"}
{"id": "129813", "url": "https://cs.wikipedia.org/wiki?curid=129813", "title": "Bageta", "text": "Bageta\n\nBageta ( baguette – \"proutek, hůlka\") je druh pečiva, pocházejícího z Francie, které je neobvykle dlouhé v poměru ke své celkové velikosti. Běžná bageta je pět až šest centimetrů široká, tři až čtyři centimetry vysoká, ale může být až metr dlouhá. U čerstvě pečených baget je kůrka obzvláště křupavá. \n\nFrancouzští pekaři jí pečou dle vlastních domácích receptur. Bagety se vyrábí ručně, těsto se míchá ve stroji a má projít 4–5 páry rukou než se dostane k zákazníkovi.\n\nKratší bagety se dají velmi dobře použít pro přípravu sendvičů. Bagety se také dají nakrájet na malé krajíčky a použít jako obložené chlebíčky nebo jednohubky se šunkou, sýrem, majonézou, vajíčkem a dalšími vhodnými potravinami. Bagety jsou součástí tradiční francouzské kontinentální snídaně, při které se na krajíčky bagety maže džem a ty se pak máčí do kávy nebo horké čokolády.\n"}
{"id": "129815", "url": "https://cs.wikipedia.org/wiki?curid=129815", "title": "Národní unie Jihozápadní Afriky", "text": "Národní unie Jihozápadní Afriky\n\nNárodní unie Jihozápadní Afriky (South West African National Union, SWANU) byla politická strana v Jihozápadní Africe; byla založena 27. září 1959. \n\nU jejího zrodu stáli J. Kozonguizi, M. Kerina, H. Toivo Ja Toivo a C. Kapuuo; NUJZA podporovala Rada hererských náčelníků pod vedením významného náčelníka Hosea Kutaka. Původní myšlenka jednotné politické strany zahrnující příslušníky všech kmenů ovšem neuspěla, když se již v roce 1960 vydělila ovambská Organizace lidu Jihozápadní Afriky , jako celonárodní strana vzešlá z původního politického uskupení OPO, jehož představitelé zároveň působili ve vedení NUJZA. NUJZA poté existovalo jako převážně hererské politické uskupení; kvůli rychlé radikalizaci a příklonu ke komunistické ideologii se od NUJZA v roce 1964 odvrátila i Rada hererských náčelníků, aby vzápětí vytvořila Demokratickou organizaci národní jednoty. V roce 1984 se NUJZA rozpadla na dvě strany, její nástupnické organizace však postupně ztratily vliv.\n"}
{"id": "129819", "url": "https://cs.wikipedia.org/wiki?curid=129819", "title": "Pařížský klub", "text": "Pařížský klub\n\nPařížský klub sdružuje zástupce devatenácti nejbohatších států světa, které jsou zároveň věřiteli zadlužených států.\n\nPařížský klub vznikl v roce 1956, kdy Argentina souhlasila, že se setká se svými největšími věřiteli v Paříži (setkání zorganizoval tehdejší francouzský ministr financí Pierre Pflimlin) a pokusí se s nimi dohodnout na podmínkách splácení svého dluhu. Od té doby se setkávají bohaté věřitelské země a hledají společný postup pro řešení těžké splátkové situace chudých a rozvojových zemí. Od doby svého založení dosáhl klub téměř čtyř set dohod s jednaosmdesáti státy. Od roku 1983 se celková hodnota dluhů, o kterých klub jednal, vyšplhala na 504 miliard dolarů. Přesto zůstává Pařížský klub pouze neformální skupinou států, která sleduje společné zájmy.\n\nPařížský klub si vytvořil malou organizaci se sídlem v úřadě francouzské pokladnice při ministerstvu financí. Podle tradice se stává ředitel ústavu prezidentem klubu, v současnosti je jím Xavier Musca. Navíc využívá Pařížský klub také stálý sekretariát, na který mohou být kladeny dotazy. Zástupci jednotlivých věřitelských států se setkávají desetkrát až jedenáctkrát do roka, aby společně jednali o stavu zadlužení různých zemí a vedli s nimi také odpovídající rozhovory. Výsledky těchto rozhovorů jsou shrnuty do protokolu, který má však pouze doporučující charakter, na jehož základě jsou pak uzavřeny smlouvy s jednotlivými zeměmi. Většinou současně také Mezinárodní měnový fond uspořádá program hospodářské obnovy. Pařížský klub je jen jedním z prvků složité struktury institucí, které řídí finanční vztahy mezi bohatými a rozvojovými zeměmi. Významnou roli v ní mají také další organizace, především Světová banka a skupina G8.\n\nKvůli oddlužení nejchudších zemí světa byla v roce 1996 vytvořena Iniciativa snížení dluhů pro vysoce zadlužené země ( – HIPC). Prvním státem, který těžil z jejího zřízení, byla o rok později Uganda, která si mohla smazat podstatnou část svých dluhů. V roce 1999 se do iniciativy zapojilo 40 zemí. Rok 2003 přinesl do té doby nejvyšší jednorázové oddlužení. Světová banka a MMF odpustily Konžské demokratické republice deset miliard dolarů. Válka v Iráku a jeho neřešitelná ekonomická situace přinesly překvapivé rozuzlení. V roce 2004 se Pařížský klub věřitelů dohodl na tom, že vymaže Iráku dluh ve výši čtyřiceti miliard dolarů do roku 2008, tedy asi osmdesát procent dluhu, který u klubu Irák měl. V únoru 2006 ohlásily USA, že ruší dluh Afghánistánu v celkové výši 108 milionů dolarů.\nV červenci a srpnu 2005 začalo Rusko díky výhodným obchodům s ropou splácet ve splátkách předčasně svoje dluhy. Dne 21. srpna 2006 byl zbytkový dluh Ruska u Pařížského klubu vyrovnán.\nZa největší úspěch iniciativy HIPC lze ale považovat dohodu z června roku 2005, kdy ministři financí států sdružených v G8 odsouhlasili okamžité anulování dluhů osmnácti nejchudších zemí světa ve výši 40 miliard dolarů.\n"}
{"id": "129826", "url": "https://cs.wikipedia.org/wiki?curid=129826", "title": "Zevar", "text": "Zevar\n\nZevar (\"Sparganium\") je rod jednoděložných rostlin z bývalé čeledi zevarovité. Čeleď zevarovité (\"Sparganiaceae\") obsahovala pouze 1 rod: zevar (\"Sparganium\"). V systému APG III není čeleď zevarovitých uznávána a rod zevar je společně s rodem orobinec (Typha) dáván do čeledi orobincovitých (\"Typhaceae\").\n\nJedná se o vytrvalé rostliny s oddenky, zpravidla vodní nebo bažinné, většinou zakořeněné v zemi, výjimečně i plovoucí. Listy jsou vzpřímené nad vodou nebo i plovoucí. Jsou jednoduché, střídavé, přisedlé, uspořádané do 2 řad. Čepele jsou celistvé, čárkovité, se souběžnou žilnatinou. Květy jsou ve složených květenstvích, hustých kulovitých hlávkách (2-3 x složených), hlávky uspořádány do hroznu nebo laty. Jedná se o jednodomé rostliny, květy jsou jednopohlavné, oddělené do zvláštních částí květenství, dole jsou hlávky samičí, nahoře samčí. Okvětí je šupinovité, volné, v 1-2 přeslenech. Okvětních lístků 3-4, vzácněji 1-6. Samčí květy obsahují 3 tyčinky, vzácněji 1-6 tyčinek (závisí to na poloze květu v květenství), nejsou srostlé s okvětím ani navzájem nebo jsou nitky na bázi v různé délce srostlé. Pyl se šíří pomocí větru. V samičích květech je gyneceum složené z 1-2 plodolistů, monomerické nebo synkarpní (a pak někdy pseudomonomerické). Semeník je svrchní. Plod je dužnatý či suchý, nepukavý, jedná se o peckovici s 1 peckou nebo oříšek.\n\nJe známo asi 20 druhů, které jsou rozšířeny v chladném a mírném pásu severní polokoule, jihovýchodní Austrálii a na Novém Zélandu, v tropech jen málo: Borneo, Nová Guinea.\n\nV ČR můžeme v současné době potkat 3 druhy z rodu zevar (\"Sparganium\"), + 1 druh je považován v ČR za vyhynulý. Zevar vzpřímený (\"Sparganium erectum\") má hlávky rozmístěny nejen na hlavní ose, ale i na postranních větvičkách. Je to značně variabilní druh, je rozlišováno několik poddruhů. Zevar jednoduchý (\"Sparganium emersum\", syn.: \"Sparganium simplex\" Huds.) má hlávky pouze na hlavní ose. Oba druhy rostou poměrně hojně od nížin po nižší horské polohy a vytvářejí často monodominantní porosty v mělkých vodách. Zevar nejmenší (\"Sparganium natans\", syn.: \"Sparganium minimum\" Wallr.) je velmi vzácný a silně ohrožený (C2) druh rostoucí v rašelinných tůňkách. Zevar úzkolistý (\"Sparganium angustifolium\") se kdysi vyskytoval v Plešném a Černém jezeru na Šumavě, dnes je v ČR vyhynulý (A1).\n\n\n\n\n \n"}
{"id": "129830", "url": "https://cs.wikipedia.org/wiki?curid=129830", "title": "Tatra T3Mod", "text": "Tatra T3Mod\n\nTatra T3Mod je typ tramvaje, který vznikl modernizací československé tramvaje Tatra T3.\n\nDopravný podnik mesta Košice své tramvaje nijak nemodernizoval (kromě několika vozů T3M, které byly vyřazeny v 90. letech). Proto se situace ohledně vozového parku začala stávat závažnou. Pro prototyp celkové modernizace byl v roce 2000 vybrán vůz T3SUCS evidenční číslo 359. V dalších přestavbách se však nepokračovalo. Tuto tramvaj již od samého začátku trápily poruchy brzd. Navíc se přidala i elektrická výzbroj, kterou v EVPÚ pořádně nedoladili. Od roku 2005 je tramvaj dlouhodobě odstavena a její opětovné zprovoznění je zatím v nedohlednu.\n\nO rok později byla téměř stejná modernizace provedena i u bratislavské tramvaje T3 ev. č. 7701, která byla při rekonstrukci přečíslována na ev. č. 7304. Obě modernizace proběhly v \"Železničných opravovniach a strojárňach\" (ŽOS) Zvolen. Zejména u bratislavského vozu byla však přestavba provedena nekvalitně. Zprovozňování tohoto vozu trvalo velmi dlouho a do pravidelného provozu příliš nezasahuje.\n\nU obou tramvají byla provedena generální oprava vozové skříně, zmodernizován byl jak interiér (polstrované sedačky, nové osvětlení apod.) tak i stanoviště řidiče. Byly nainstalovány informační panely pro cestující, tramvaje obdržely polopantograf. U košické tramvaje byly navíc vyměněny původní čtyřdílné dveře za nové dvojkřídlé výklopné. Poměrně velké změny se odehrály v elektrické části vozů. Byla dosazena nová asynchronní elektrická výzbroj z EVPÚ Nová Dubnica.\n\nModernizace na typ T3Mod probíhaly v letech 1999–2001.\n"}
{"id": "129834", "url": "https://cs.wikipedia.org/wiki?curid=129834", "title": "Lví král (film, 1994)", "text": "Lví král (film, 1994)\n\nLví král (v anglickém originále The Lion King) je americký animovaný film z roku 1994 režisérů Roba Minkoffa a Rogera Allersa. Jde o 32. animovaný film z tzv. animované klasiky Walta Disneye. Premiérován byl dne 15. června 1994.\n\nJeho námět vychází z příběhu dánského prince Hamleta Williama Shakespeara. Příběh se odehrává na africké savaně v říši zvířat, kde vládne ke spokojenosti všech král Mufasa a právě se mu narodil syn Simba. Celé království s radostí vítá následníka trůnu, jen králův bratr Scar je touto zprávou nemile překvapen. Chce se stát králem místo Mufasy a Simba je další překážkou.\n\nDo kin vstoupil s rekordní tržbou převyšující 700 000 000$. Snímek patří do období známého jako Disneyho renesance (1989–1999). Snímek byl oceněn dvěma Oscary, jednou za populární písničku Eltona Johna \"Can You Feel the Love Tonight\". Na hudbě k filmu se podíleli sir Elton John, Tim Rice, a Hans Zimmer. Mnohými je pokládán za jeden z nejlepších animovaných filmů. V roce 2008 ho Americký filmový institut zařadil mezi 10 nejlepších animovaných filmů na světě.\n\nHlasy postaviček v originále namluvili herci jako Matthew Broderick (Simba), James Earl Jones (Mufasa), Rowan Atkinson (Zazu), Whoopi Goldberg (Shenzi), a Jim Cummings (Ed). V českém znění namluvili postavy: Martin Sobotka (Simba), Petra Hanžlíková (Nala), Miroslav Moravec (Mufasa), Pavel Soukup (Scar), Jan Kalous (malý Simba), Stanislav Fišer (Zazu), Jana Drbohlavová (Shenzi) a další. Na tento film pak navazuje snímek \"\" a \"\". V roce 2019 vznikl fotorealistický počítačově animovaný remake \"Lví král\".\n\nVe Lví říši vládne zvířatům spravedlivý král Mufasa, kterému se narodí jeho první syn, lvíček Simba. Mufasův zákeřný bratr Scar se chce stát králem a tak vymýšlí různé plány, jak se Mufasy a Simby zbavit. Simba je Scarem úmyslně naváděn do nebezpečí, ačkoliv nemá tušení, že za tím stojí právě Scar. Ve sloním hřbitově Simbu a jeho kamarádku Nalu málem roztrhají hyeny, které Scarovi slouží.\n\nPozději Scar za pomoci těchto hyen splaší stádo pakoňů, které se řítí kaňonem na Simbu. Mufasa se ho vydá zachránit, což se mu povede, a sám šplhá na skálu, aby se zachránil. Na vrcholu však čeká Scar a shodí jej do kaňonu, takže Mufasa zemře pod kopyty pakoňů.\n\nSimba utíká, protože mu Scar namluvil, že je to jeho vina. Zachrání jej Pumba, prase bradavičnaté, a jeho kamarád Timon, což je malá surikata. Ti žijí podle hesla hakuna matata, což znamená \"netrap se\", a tímto přístupem nakazí i Simbu. Ten pak u nich prožívá bezstarostný život a dospívá v silného lva.\n\nMezitím Lví říši kraluje Scar, ale jeho vláda ji zcela zdevastuje. Nala se vydá hledat pomoc a přitom potká Simbu. Zamilují se do sebe a Nala jej přesvědčuje, aby se vrátil a ujal se vlády, ale Simba to odmítá. Potom však Mufasův přítel opičák Rafiki Simbovi připomene, že je Mufasův syn a jediný pravý král. Simba se vrátí se Scarem bojovat.\n\nScar se pokusí Simbu zastrašit připomínkou toho, že Simba měl podíl na Mufasově smrti. Přitom je však donucen prozradit, že on sám Mufasu zabil. Vypukne bitva mezi hyenami, které uznávají Scara, a lvicemi, které za krále pokládají Simbu. Lvice nakonec zvítězí a Scar dostává od Simby milost, ale vzápětí je roztrhán hyenami.\n\nZemě se opět zazelená a Simba s Nalou oslavují narození potomka.\n\n\nÚvodní píseň zpívá Jitka Zelenková.\n\n"}
{"id": "129837", "url": "https://cs.wikipedia.org/wiki?curid=129837", "title": "Mystifikace", "text": "Mystifikace\n\nMystifikace je úmyslné klamání, šíření nepravdivých zpráv, předstírání něčeho, rozšíření nepravdivé zprávy k oklamání veřejnosti. Slovo \"mystifikace\" pochází z latiny (\"mysticus\") a původní význam pojmu byl \"tajuplný\".\n\nMystifikace je ve skutečnosti \"manipulovanou polopravdou\" (katapultace výjimky na úroveň pravidla) nebo „objektivní polopravdou“ (zamlžování skutečností na základě nedostatečných znalostí nebo inteligenčních schopností). V druhém případě se jedná o polopravdu neúmyslnou.\n\n\n"}
{"id": "129838", "url": "https://cs.wikipedia.org/wiki?curid=129838", "title": "Hasselt", "text": "Hasselt\n\nHasselt je město v Belgii. Je správním centrem provincie Limburk ve Vlámském regionu. Nachází se mezi oblastmi Kempen a Haspengouw v euroregionu Máza-Rýn ve vzdálenosti přibližně 75 km od Bruselu. Městem protéká řeka Demer a prochází jím Albertův kanál.\n\nDne 1. ledna 2015 žilo v Hasseltu 74 694 obyvatel. Rozloha města činí 102,24 km² a hustota zalidnění je 731 obyvatel na km².\n\nHasselt byl založen v 7. století na Helbeeku, přítoku řeky Demer.\nNázev města pochází ze slova \"Hasaluth\", které znamená lískový háj.\nHasselt byl jedním z větších měst hrabství Loon, jehož hranice se přibližně shodovaly s hranicemi dnešní belgické provincie Limburk.\nRoku 1165 město získalo svůj název a posléze mu byla udělena městská listina.\nStatut města oficiálně potvrdil roku 1232 hrabě Arnold IV.\n\nHasselt měl výhodnou polohu – nacházel se na křižovatce obchodních cest a zároveň v blízkosti hraběcího hradu a nedaleko opatství Herkenrode v Kuringenu.\nDíky tomu se kolem roku 1200 stal hlavním městem hrabství (do té doby jím byl Borgloon) a nejdůležitějším obchodním centrem v okolí.\nRoku 1366 bylo hrabství Loon připojeno k biskupství Lutych, které bylo po politické stránce knížectvím.\nRoku 1794 bylo knížectví anektováno Francií a stalo se součástí departementu Meuse-Inférieure.\nJako hlavní město departementu byl určen Maastricht a Hasselt byl jednou ze tří podprefektur.\nV letech 1815–1830 Belgie patřila ke Spojenému království nizozemskému a území bývalého hrabství Loon bylo součástí provincie Limburk. Název Loon se přestal používat.\nRoku 1830 získala Belgie nezávislost na Nizozemsku a roku 1839, kdy byly definitivně stanoveny hranice mezi oběma státy, se stal Hasselt hlavním městem belgické provincie Limburk.\n\nPo ekonomické stránce Hasseltu pomohlo vybudování Albertova kanálu v letech 1930–1939, které bylo důležitým impulsem k rozvoji průmyslu ve městě.\n\nRoku 1967 byla belgická provincie Limburk vyjmuta z diecéze Lutych a Hasselt se stal sídlem diecéze Hasselt.\n\n\nHasselt je dopravním uzlem, ve kterém se sbíhají důležité dopravní tepny.\nMá dobré železniční spojení s Lutychem, Genkem, Antverpami, Lovaní a Bruselem.\nZ hlediska silniční dopravy je nejdůležitější silnice E313, která spojuje Antverpy a Lutych.\nHasselt má dva silniční okruhy.\nVelký okruh slouží k průjezdu městem a malý okruh, označovaný jako \"Zelený bulvár ()\", slouží k omezení počtu aut v centru města, které je z velké části pěší zónou.\n\n\n\n\n"}
{"id": "129839", "url": "https://cs.wikipedia.org/wiki?curid=129839", "title": "Věstonická venuše", "text": "Věstonická venuše\n\nVěstonická venuše je keramická soška nahé ženy vyrobená z pálené hlíny pocházející z mladého paleolitu a datovaná do období 29 000–25 000 let př. n. l. Tato figurka (spolu s několika dalšími z okolních lokalit) je nejstarší známá keramická soška na světě. Její objev vyvrátil dosavadní domněnku, že keramika nebyla v době paleolitu ještě známa.\n\nSoška byla nalezena 13. července 1925 v popelišti v horní části pravěkého naleziště mezi Dolními Věstonicemi a Pavlovem v prostoru archeologického naleziště. Paleolitický nález uskutečnil tým archeologa Karla Absolona, který zde prováděl výzkum v letech 1924–1938. Absolon u samotného nálezu nebyl přítomen, ačkoliv je většinou za objevitele označován. V okamžiku nálezu byl totiž ve Francii. Sošku nalezli dělník Josef Seidl a technický vedoucí výzkumů Emanuel Dania. Ve zbytcích pravěkého ohniště o průměru asi 10 m ležela soška společně s kamennými nástroji a zvířecími kostmi. Byla rozlomena na dva kusy ležící asi 10 cm od sebe. Nejprve se nepředpokládalo, že patří k sobě. Po očištění se ukázalo, že se celek podobá ženské postavě. Kromě venuše byly na místě nalezeny i další keramické plastiky, většinou vyobrazení zvířat.\n\nJe 11,5 cm vysoká a v bocích 4,3 cm široká. Použitý materiál je pravděpodobně směsí hlíny a vápence, obdobné drobné plastiky byly přitom většinou zhotovovány z kamene nebo kostí. Zajímavostí je výrazná stylizace obličeje (pouze oči jsou naznačeny krátkými šikmými rýhami), nepřítomnost krku, mohutnost povislého poprsí (levé ňadro je větší) a boků. Na zadní straně jsou patrné rýhy znázorňující zřejmě tukové zářezy.\n\nV létě 2004 byla soška zkoumána pomocí tomografu ve Fakultní nemocnici u sv. Anny. Do té doby se badatelé čtyřikrát pokoušeli zjistit složení materiálu, z něhož byla vyrobena. Poslední výsledky potvrdily, že plastika je z jemné hlíny smíchané s vodou. Jsou v ní ale navíc i malá bílá zrníčka, což může být vysrážený vápenec nebo úlomky kostí. Žádný z předchozích výzkumů tak jednoznačnou odpověď nedal. Byl také objeven další detail: na hýždích sošky byl nalezen otisk prstu asi desetiletého dítěte.\n\nSedmnáctého srpna 2016 Věstonickou venuši zkoumali mikrotomografem pracovníci Moravského zemského muzea a technologického centra firmy FEI v Brně. Byla necelých 15 hodin skenována a zkoumána vnitřní struktura a vrypy na povrchu. Byl vytvořen trojrozměrný model s přesností několika mikrometrů a pořízeno asi 80 GB dat. V sošce bylo nalezeno několik neznámých příměsí, především v oblasti hlavy a nohou. Keramická hmota není zcela homogenní.\n\nSoška je uložena v Moravském zemském muzeu v Brně ve sbírkách ústavu Anthropos. Vystavována je pouze ojediněle a v běžné expozici je nahrazena kopií. Její hodnotu stanovili v roce 2004 američtí starožitníci na 40 milionů dolarů.\n\nNa konci 2. světové války byla Věstonická venuše s částí sbírek brněnského muzea uschována v mikulovském zámku. Protektorátní úřady měly obavy z poškození při bombardování, a tak muzejníci nejcennější část sbírky i s venuší převezli zpět do Brna pod záminkou fotografování. Část sbírky, která zůstala v Mikulově, byla zničena během osvobozovacích bojů, když zámek 22. dubna 1945 vyhořel.\n\nOd roku 2008 je archeologické naleziště Dolní Věstonice a soubor nejvýznamnějších nálezů, včetně Věstonické venuše, národní kulturní památkou.\n\nV této lokalitě byly nalezeny i jiné sošky, jejichž pravost je však zpochybňována.\n\nVenuše z Dolních Věstonic není ojedinělou ukázkou umění pravěkých lidí. Jiné plastiky z pálené hlíny jsou známy také ze sousedního Pavlova a z Předmostí u Přerova. Proslulá je rovněž Landecká venuše (nazývaná také petřkovická) nalezená v roce 1953 na ostravském vrchu Landek. Tato 4,6 cm vysoká soška z krevele je torzem a nemá hlavu. Její výjimečnost spočívá v netypicky štíhlých proporcích, které milovníkům moderního umění dokonce připomínají kubistickou sochu.\n\nZa jednu z nejdokonalejších sošek paleolitu je kromě Věstonické venuše považována i Willendorfská venuše z Rakouska. Ve francouzském Lespuque byla zase nalezena venuše vyrobená z klu mamuta. Obdobné figurky starší doby kamenné spatřily světlo světa i v řadě dalších zemí, například v Německu, v Itálii, na Ukrajině, v Rusku nebo na Slovensku.\n\n\n\n"}
{"id": "129841", "url": "https://cs.wikipedia.org/wiki?curid=129841", "title": "George Mallory", "text": "George Mallory\n\nGeorge Herbert Leigh Mallory (18. června 1886, Mobberley, Cheshire, Anglie - 8. června 1924, Mount Everest, Tibet) byl britský horolezec a jeden z prvních lidí, kteří vystoupili do osmitisícové nadmořské výšky a pokusili se zdolat nejvyšší horu světa Mount Everest.\n\nNarodil se ve vesnici Mobberley v hrabství Cheshire v severozápadní Anglii. Jeho otec byl kněz. Mladší bratr Trafford Leigh-Mallory byl vysokým důstojníkem britské RAF, který zemřel při leteckém neštěstí během druhé světové války. Studoval historii na Cambridgeské univerzitě. Tam se spřátelil i s později slavným ekonomem Johnem Keynesem. V roce 1908 vedl vítězný univerzitní tým při slavném Oxfordském a Cambridgeském lodním závodě. Po studiích se stal učitelem v soukromé Charterhouse School, kde mezi jeho žáky patřil i spisovatel Robert Graves, který pak ve své autobiografii \"Goodbye to All That\" vzpomíná, jak ho Mallory zasvěcoval do horolezectví.\n\n29. července 1914 se oženil s \"Ruth Turnerovou\", se kterou měl 2 dcery a syna. Kvůli začátku války nemohli jet na svatební cestu do Alp, a tak jeli kempovat a byli místními úřady podezíráni z proněmecké špionáže. Za První světové války pak sloužil v Královském dělostřelectvu a povýšil až na hodnost poručíka.\n\nV roce 1904 se Mallory pokusil s přítelem vylézt v Alpách na Mont Velan, ale kvůli horské nemoci se mu to nepodařilo. V roce 1911 zdolal Mont Blanc.\n\nV roce 1913 byl Mallory na vrcholu horolezeckých sil, když zdolal Pillar Rock bez pomoci novou cestou, která je po něm pojmenovaná. Tato cesta byla po dlouhá léta hodnocena jako nejtěžší v Británii.\n\nV roce 1921 se zúčastnil průzkumné expedice na Severní sedlo Mount Everestu. Tato expedice měla za úkol vytvořit podrobnější mapy oblasti. Byl doprovázen členy britského Alpine Clubu, kteří však měli zdravotní problémy kvůli velké nadmořské výšce, a tak Mallory a jeho lezecký partner Guy Bullock prováděli mnoho průzkumů sami. Pod jeho vedením a s pomocí několika šerpů vylezla expedice na několik menších vrcholů okolo Everestu, včetně Severního sedla, které leží v nadmořské výšce 7 060 metrů, čímž získávala větší znalosti geografie oblasti. Skupina byla pravděpodobně první expedicí lidí „ze západu“, která spatřila Západní Cwm na úpatí hory Lhoce a ledovec Rongbuk.\n\nDo Himálaje se vrátil v roce 1922 jako součást výpravy vedené generálem Brucem. Ta měla za úkol pokusit se zdolat vrchol Everestu. Mallory zavrhl použití kyslíkových bomb, které se mu zdály příliš nespolehlivé, a dovedl svou skupinu až pod vrchol Severovýchodního sedla, do nadmořské výšky 8 225, kde však byli přinuceni počasím a pozdní hodinou k návratu. Poté co se další skupina používající kyslíkové láhve dostala do výšky 8229 metrů se Mallory se skupinou vydal na třetí pokus o zdolání hory, přestože se blížil monzun. Během stoupání po svahu Severního sedla se přes skupinu našlapující v čerstvě napadaném sněhu přehnala lavina, která zabila sedm Šerpů. Pokus byl okamžitě zrušen a Mallory se vrátil domů, kde čelil kritice kvůli výsledkům výpravy.\n\nPoslední pokus o zdolání Everestu uskutečnil Mallory s výpravou v roce 1924. Spolu s Andrew Irvinem se počátkem června pokusili zdolat vrchol. Kvůli zhoršujícímu počasí a příchodu monzunu byli naposledy spatřeni 8. června 1924 pomocí dalekohledu dalším členem British Mount Everest Expedition, tehdy 33letým geologem Noelem Odellem, který spatřil 50 minut po poledni dva muže stoupající k vrcholu.\n\nMalloryho tělo bylo objeveno expedicí po 75. letech, v květnu 1999 v nadmořské výšce 8155 metrů. Bohužel se u těla nenalezl fotoaparát, který měli horolezci při výstupu a jenž by mohl vyjasnit spekulace ohledně toho, zda Mallory a Irvine zdolali či nezdolali jako první lidé na světě nejvyšší horu Země.\n\nFaktem ovšem je, že myšlenka, že by Mallory mohl být na vrcholu, je spíše zbožným přáním jeho příznivců, zkušení horolezci se shodují na tom, že je to nemožné, neboť vybraná trasa nebyla s jejich vybavením zdolatelná. Nalezení těla též prokázalo příčinu smrti - pád. Podle Messnera se horolezci stali patrně obětí white-outu, mlhy či tmy.\nMalloryho tělo leželo přibližně 300 metrů pod místem, kde byl v roce 1933 nalezen cepín Irvina. Předpokládá se, že se právě na tomto místě odehrálo neštěstí, které způsobilo smrt obou horolezců. S vysokou pravděpodobností lze říci, že v době, kdy se tragedie odehrála, museli oba horolezci slaňovat zpět do výškového tábora. Po prozkoumání jeho těla se totiž zjistilo, že měl své horské sluneční brýle v kapse. To by dokládalo, že si je před osudným okamžikem sundal, aby lépe viděl (díky slunečnímu svitu). Jinými slovy, byl nejvyšší čas, aby se nevraceli za úplné tmy. Otázkou ale je, zda se úspěšně vraceli z vrcholu, nebo poté, co zjistili, že vrchol je mimo jejich dosah.\n\nZ nálezu těla lze dále předpokládat, že v době pádu byli oba k sobě připoutáni lanem. Některé indicie nás vedou k domnění, že se celá tragedie odehrála následovně: Mallory uklouzl při slaňování, strhl Irvina, který kvůli tomu ztratil svůj cepín, nalezený na místě tragedie až v roce 1933. Irvine začal nekontrolovaně padat, dopadl někde nedaleko a na místě zahynul. Mallory se dokázal udržet, protože lano, které je spojovalo, se přetrhlo. Jeho zbytky byly na Malloryho těle v době nálezu. Ačkoli zraněn, pokusil se sestoupit níže, leč neúspěšně. Soudíme tak podle toho, že Malloryho tělo bylo relativně dobře zachovalé. Pokud by padal oněch 300 metrů, musel by utrpět daleko rozsáhlejší zranění.\n\nNavzdory několika pokusům, tělo Irvina doposud nalezeno nebylo. Přesto existuje několik indicií, podle kterých lze místo smrti mladého Angličana lokalizovat. V roce 1979 tibetský šerpa Wang Hong-bao tvrdil, že v roce 1975, ve výšce přibližně 8100 m objevil \"mrtvého Angličana\". Bohužel Wang den poté, co členům japonské výpravy sděloval tyto skutečnosti, sám zahynul v lavině. Wangova slova nelze ověřit. Přesto jsou důležitá, protože v době jeho výpovědi nebylo zaznamenáno žádné úmrtí na Mt. Everestu v takové výšce (s výjimkou Malloryho a Irvina). Předpokládá se proto, že Wang musel objevit tělo jednoho z nich. Wang naznačoval, že mrtvý Angličan ležel na zádech, hlavou směrem k vrcholu. Z toho lze vyvozovat, že objevil spíše Irvinovo tělo, protože výprava z roku 1999 objevila Malloryho tělo, které leželo přesně opačně (tj. hlavou dolů, obličejem k zemi a zpola zasypané v suti). Otázkou ovšem zůstává, zda Wang mrtvým tělem hýbal, či nikoli. Je totiž možné, že se pokusil mrtvolu symbolicky pohřbít (otočil ji a částečně zasypal kamením).\n\nČlenové výpravy z roku 1999, která objevila tělo Malloryho, o dva roky později hovořili s dalším čínským horolezcem Xu Jungem, který tvrdil, že ve stejné výšce jako Wang viděl mrtvolu cizince. Xu toto pozorování zaznamenal během výpravy na Mt. Everest již v roce 1960. Ačkoli dokázal popsat některé detaily mrtvoly, nebyl si jistý přesnou lokací. Někteří odborníci jeho výpověď zpochybňují nebo jsou přesvědčeni, že viděl Malloryho (nikoli Irvina).\n\nTo, zda Mallory s Irvinem dosáhli svého cíle a spadli, když se vraceli z vrcholu, nelze s určitostí vyvrátit, ale ani potvrdit. Názory odborníků se výrazně liší a každý argument vyvolává více otázek než odpovědí.\n\n"}
{"id": "129848", "url": "https://cs.wikipedia.org/wiki?curid=129848", "title": "Markýza", "text": "Markýza\n\nMarkýza je lehká konstrukce, nejčastěji umisťovaná nad vchodem domu, oknem či balkonem. Často se také používá k zastínění teras nebo zastřešení pergol. Primárním účelem markýzy je protisluneční ochrana (slouží jakožto stínící prvek). Současné markýzy jsou ovšem také vodotěsné a umožňují tak posezení za téměř libovolného počasí. Nejčastěji se s nimi můžeme setkat u venkovních posezení kaváren a restaurací (typicky ve Středozemí).\n\nSecesní architektura přinesla zvláště nápadité, bohatě zdobené a často prosklené markýzy – příkladem může být markýza nad vstupem do Obecního domu v Praze.\n\nMarkýzy se dělí na pevné a výsuvné. Dále pak dle konstrukce na klasické, polokazetové, kazetové, košové. Výsuvné markýzy se nejčastěji používají pro zastínění teras, balkonů a zahrad. Pevné pro zastínění oken.\n\nV Evropě se okenní markýzy nejvíce využívají ve Středomoří, jelikož pomáhají snižovat teplotu v místnosti.\n\nKošové markýzy (též označované jako korbové) jsou specifickým druhem markýz, u kterých je látka vypnuta do oblouku. Jedná se o jednu z nejstarších forem markýz. Nejčastěji bývá umisťována nad vchod do domu. Své uplatnění si našly především k zastínění obchodů, restaurací a kaváren, a to zejména díky možnosti oslovit potenciálních zákazníků na ulici – jejich textilie bývá často ve výrazných barvách nebo bývá potištěna reklamou.\n\nV současné době jsou nejrozšířenějším typem markýz tzv. terasové markýzy sloužící ke stínění teras u rodinných domů. Ovládání markýzy je docíleno otáčením kliky s převodovkou, díky jejímu pohybu se odvíjí látka z hřídele markýzy a vysouvá se tak výpadový profil s látkou. Případně pak lze markýzu ovládat komfortněji za pomocí elektromotoru. V tomto případě je vhodné doplnit markýzu o ochranný prvek proti silnému větru a to například o otřesové, či větrné čidlo. Markýzy slouží primárně jako ochrana před sluncem, nikoliv před deštěm a větrem.\n\n"}
{"id": "129850", "url": "https://cs.wikipedia.org/wiki?curid=129850", "title": "Děvín (odrůda révy vinné)", "text": "Děvín (odrůda révy vinné)\n\nDěvín (zkratka De) je moštová odrůda révy vinné (\"Vitis vinifera\"), určená k výrobě bílých vín, která byla vyšlechtěna na Slovensku, kříženec odrůd \"Tramín červený\" a \"Veltlínské červenobílé\".\n\nRéva vinná (\"Vitis vinifera\") odrůda \"Děvín\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Růst je středně bujný. Olistění odrůdy je spíše řidší.\n\nList je malý až středně velký, tvar čepele pětiúhelníkový, třílaločnatý nebo pětilaločnatý s mělkými až středně hlubokými horními bočními výkroji. Vrchní strana čepele listu je středně puchýřnatá, vrásčitá, zvlněná, spodní slabě štětinatá, řapík listu je středně dlouhý, mírně narůžovělý, řapíkový výkroj lyrovitý, otevřený.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká (11 mm), kulatá až mírně elipsovitá bobule žlutozelené barvy s rozplývavě tekutou, aromatickou dužinou. Hrozen je středně velký (130-160 mm, 130 g), válcovitě-kuželovitý, středně hustý až hustý, křídlatý, se středně krátkou stopkou.\n\n\"Děvín\" je moštová odrůda vinné révy (\"Vitis vinifera\"), kterou vyšlechtili roku 1958 Ing. Dorota Pospíšilová, CSc. a Ing. Ondrej Korpás, CSc. ve Výzkumném ústavu vinohradnickém a vinařském v Bratislavě křížením odrůd \"Tramín červený\" a \"Veltlínské červenobílé\".\n\nOdrůda je od rozdělení federace první registrovanou slovenskou moštovou bílou odrůdou, byla zde registrována v prvním registračním \"balíku\" v roce 1997. Do Státní odrůdové knihy České republiky byla odrůda zapsána v roce 1998.\n\nNa Slovensku byla roku 2005 pěstována na 75 hektarech, což je asi 0,5 % z celkové plochy vinic. Rozšířená je zejména v Malokarpatské a Jihoslovenské oblasti (Svodín, Rúbaň, Strekov). V České republice lze odrůdu pěstovat ve všech vinohradnických oblastech, snad s výjimkou Uherskohradišťska, pěstuje se pouze na 0,1 % plochy vinic, roku 2010 na 19 ha, průměrný věk vinic byl v té době 8 let. Udržovatelem odrůdy je v ČR Výzkumná stanice vinohradnická, s.r.o., Mutěnice.\n\nSlovenský název odrůdy, „Devín“, je odvozen od názvu hradu Devín (též Devínský hrad), česky Děvín. Zřícenina bývalého hradu se nachází ve stejnojmenné bratislavské městské části Devín na návrší nad soutokem řek Moravy a Dunaje. Název hradu je odvozen z latinského slova „dowina“, v překladu „dívka“, právě od tohoto slova jsou odvozeny i názvy českých hradů Děvín, Dívčí hrady apod.\n\nDalší, lokálně používaná synonyma odrůdy jsou : \"Devín\" (Slovensko), \"Devin, TCVCB 15/4\"\n\nPři přetížení, ke kterému má odrůda sklon, reaguje vadnutím zelených částí keřů. Úrody jsou poměrně pravidelné, obsah cukrů bývá vyšší a rychle se zvyšuje koncem zrání, proto je možné získávat odrůdová vína s přívlastkem vyšších stupňů. Pro střední vedení se doporučují podnože SO-4, pro vysoké vedení pak bujnější podnože Cr 2, LE-K/1 a K 5BB. Pro úrodnější půdy se doporučuje vysoké vedení, pro půdy méně úrodné vedení střední. Nejvhodnější je řez na dva tažně při zatížení 6 až 8 plodných oček/m2. Je to plodná odrůda, která při průměrném výnosu 10 až 12 t/ha poskytuje hrozny s cukernatostí nad 19-24 °NM. Ve vhodných letech lze ponechat hrozny přezrát, aby se docílilo cukernatosti 23-28 °NM a tím vína s přívlastkem výběr z hroznů. Když po napadení botrytidou nastane období \"babího léta\", působí tato plíseň pozitivně a vytváří se vzácné cibéby, základ pro bobulové výběry. Mezní hodnoty jsou 10-17 t/ha, 19-28 °NM a acidita 6,5-10,5 g/l.\n\nDoba rašení oček je středně pozdní, odrůda kvete raně. Sklizňová zralost začíná na přelomu září a října až v první polovině října.\n\nProti napadení houbovými chorobami je odrůda méně odolná, příliš netrpí plísní révovou (\"Plasmopara viticola\"), ale je citlivější na padlí révové (\"Uncinula necator\") a plíseň šedou (\"Botrytis cinerea\"). Proti poškození zimními mrazy je středně odolná. Jarní mrazy odrůdu většinou nepoškozují. Netrpí sprcháváním květenství, není nijak zvlášť poškozována ani hmyzem.\n\nNa stanoviště není náročná, je možné ji pěstovat prakticky všude. V příznivých, teplých lokalitách na svahovitých pozemcích poskytuje hrozny vyšší cukernatosti a je vhodná pro výrobu vín s přívlastkem. Více jí vyhovují půdy hlubší, dobře zásobené vodou, ale teplé. Ve výsušných polohách a při nedostatečném provzdušňování půdy se vyvíjí menší bobule s nižší cukernatostí.\n\nI když se setkáme s víny jakostními, pro odrůdu jsou typická vína přívlastková, a to až do výběru z cibéb. K výrobě vína se doporučuje metoda krátké macerace, ta uchová aromatické látky, obsažené ve slupkách bobulí. Dopomůže též výběr vhodného kmene kvasinek. U suchých vín bývá aroma často nevýrazné a zastřené vysokým obsahem alkoholu (14-16 obj. %). Proto je u vín z hroznů s vysokou cukernatostí vhodné nenechat je prokvasit do sucha a směřovat spíše k dosažení harmonie mezi cukrem, kyselinami a aromatickým charakterem vín.\n\nTypická, dobře zvládnutá odrůdová vína bývají zelenožluté až zlatožluté barvy, extraktivní, aromatická, muškátově-květnatě-kořenitého charakteru a harmonická, s jemnými a pikantními kyselinkami. Ve vůni můžeme hledat lipový med a stejně jako v chuti i kořenité tóny tramínové a muškátové, růži, zralý grapefruit, ale i broskve a květ černého bezu. U bobulových výběrů se připojuje typická chlebovinka. Na druhé straně, při neredukované sklizni a nižším stupni vyzrálosti hroznů bývá odchod vína tupý a nahořklý. Vína mohou hořknout též delší archivací.\n\nVína suchá se hodí k masitým pokrmům s omáčkami, k bílým masům. Polosladká můžeme podávat k některým druhům sýrů či k dezertům.\n\n\n"}
{"id": "129852", "url": "https://cs.wikipedia.org/wiki?curid=129852", "title": "Viktor Oliva", "text": "Viktor Oliva\n\nViktor Oliva (24. dubna 1861 Nové Strašecí – 5. dubna 1928 Praha) byl český malíř a ilustrátor období pozdního historismu, impresionismu a secese.\n\nV letech 1879–1883 studoval malbu na Akademii výtvarných umění v Praze, byl žákem Františka Sequense, plzeňského rodáka. Roku 1888 byl na studijním pobytu v Paříži. Dále studoval také na mnichovské Akademii.\n\nOženil se s Annou Adamcovou (* 1874) a roku 1894 se usadili v Praze na Malé Straně v domě čp. 445/III\n\nOliva navrhoval plakáty, knižní vazby, knižní ilustrace. Pracoval pro pražské nakladatelství Jan Otto, byl vedoucím redaktorem obrazové části časopisu Zlatá Praha. Dále se spřátelil s pražským nakladatelem Františkem Topičem, pro něhož navhoval knižní grafiku a vedl dramaturgii Topičova salónu.\n\n\n\nVedle předčasně zemřelého Luďka Marolda byl nejúspěšnějším českým ilustrátorem knih a časopisů v období od konce historismu do secese.\n\n\n"}
{"id": "129856", "url": "https://cs.wikipedia.org/wiki?curid=129856", "title": "Caterpillar", "text": "Caterpillar\n\nCaterpillar Inc. () je americká společnost, jejíž sídlo je v městě Peoria ve státě Illinois. Tato společnost je často označována zkratkou CAT.\n\nFirma byla založena v roce 1925 a zabývá se těžkým strojírenstvím, zejména výrobou zemních strojů (buldozery, bagry) a strojů pro těžební průmysl. Významná je také výroba dieselových a plynových motorů a plynových turbín pro různé použití.\n\nCaterpillar je jednou ze 30 společností, obsažených v akciovém indexu Dow Jones Industrial Average.\n\nVýhradním zástupcem CAT v Česku je firma Zeppelin CZ. Caterpillar také zajišťuje financování dodávek svých zařízení prostřednictvím české pobočky CAT Financial Services ČR.\n\nCaterpillar je od 90. let 20. století také největším dodavatelem dieselových motorů používaných při modernizacích (případně i novostavbách) drážních vozidel v Česku. Pro posílení tohoto segmentu vstoupila v roce 2004 firma Phoenix-Zeppelin majetkově do společnosti CZ LOKO, což je nejvýznamnější česká firma v oblasti modernizací a remotorizací lokomotiv.\n\nCaterpillar 8. července 2011 koupila za 8,8 miliardy dolarů firmu Bucyrus International a spolu s ní i její Ostravskou odbočku, bývalé OKD Bastro.\n\n"}
{"id": "129858", "url": "https://cs.wikipedia.org/wiki?curid=129858", "title": "Livia Klausová", "text": "Livia Klausová\n\nLivia Klausová, rodným jménem Mištinová (* 10. listopadu 1943 Bratislava), je česká ekonomka a v letech 2003–2013 první dáma České republiky z titulu manželky prezidenta republiky Václava Klause. Mezi lety 2013 až 2018 působila jako velvyslanec České republiky na Slovensku.\n\nNarodila se 10. listopadu 1943 v Bratislavě v rodině učitelky a právníka, jako jedna z pěti dětí. Její otec Štefan Miština pracoval od ledna 1940 jako vedoucí cenzurního oddělení fašistické tajné policie Ústředny státní bezpečnosti v Bratislavě. Osobně se podílel na perzekuci slovenských Židů. V roce 1966 vystudovala obchodní fakultu Vysoké školy ekonomické v Praze, obor zahraniční obchod. V témže roce získala i diplom na Université Internationale de Sciences Comparées v Lucemburku.\nPo krátkém působení v PZO Centrotex se stala odbornou, později vědeckou pracovnicí Ekonomického ústavu ČSAV, kde pracovala až do roku 1993. V roce 1969 studovala na Europa-Institutu v Amsterodamu. V letech 1994 až 2000 působila jako výkonná tajemnice České společnosti ekonomické.\n\nV Ekonomickém ústavu ČSAV se zabývala především problematikou mezinárodních financí a mezinárodních měnových institucí. Vedle četné publikační činnosti se od roku 1990 účastnila i řady mezinárodních konferencí věnovaných jak transformaci české ekonomiky tak i konferencí zaměřených na finance a bankovnictví. Po roce 1990 pracovala jako členka dozorčích rad v České spořitelně, a. s., ČEZ, a. s. a ZVVZ a. s. Milevsko.\n\nDne 31. července 2013 vláda Jiřího Rusnoka schválila nástup Klausové do funkce velvyslankyně pro Slovenskou republiku, aniž o tom informovala veřejnost. Dne 5. listopadu 2013 její pověřovací listinu podepsal prezident Miloš Zeman, kterého podpořila v prezidentské kampani. Dne 16. prosince 2013 předala tyto pověřovací listiny slovenskému prezidentovi Ivanu Gašparovičovi a oficiálně se tak stala velvyslankyní České republiky na Slovensku. Na konci března 2018 bylo oznámeno, že se rozhodla na vlastní žádost svou misi velvyslankyně ukončit ke konci dubna 2018.\n\nZa Václava Klause se vdala v roce 1968. S manželem mají dva syny: Václava (* 10. září 1969) a Jana (* 2. září 1974). Ze strany Václava mladšího mají také vnuky Vojtěcha, a Jakuba a vnučky Kateřinu a Elišku.\n\nJe čestnou patronkou Registru dárců kostní dřeně, pomáhala dětem z Ústavu sociální péče v Bystřici nad Úhlavou a nadaci Život 90.\n\n"}
{"id": "129859", "url": "https://cs.wikipedia.org/wiki?curid=129859", "title": "D. W. Griffith", "text": "D. W. Griffith\n\nDavid Llewelyn Wark Griffith, známý jako D. W. Griffith (22. ledna 1875, Crestwood, Kentucky, USA – 23. července 1948, Hollywood, Kalifornie, USA) byl jeden z nejvýznamnějších režisérů raného období americké kinematografie. Proslul zejména filmy \"Zrození národa\" (1915) a \"Intolerance\" (1916).\n\nNarodil se roku 1875 na rodinné farmě blízko města Crestwood v americkém státě Kentucky. Jeho otec Jacob Griffith byl plukovníkem armády Konfederovaných států amerických a pro Jižany hrdinou americké občanské války. Griffith navštěvoval vesnickou školu, kde ho vyučovala jeho starší sestra Mattie. Když mu bylo deset let, jeho otec zemřel a rodina se začala potýkat s chudobou. Po několika letech jeho matka prodala farmu, ve které dosud žili, a odstěhovala se s rodinou do města Louisville, kde si otevřela penzion. Ten ovšem brzy zkrachoval a tak byl Griffith v 15 letech nucen zanechat školy a začít pracovat, nejprve v obchodě s textilním zbožím, následně v knihkupectví. \n\nGriffith začal svoji uměleckou kariéru jako dramatik, ale setkal se pouze s malým úspěchem. Jen jedna z jeho her byla realizována na jevišti. Rozhodl se tedy být také hercem a objevil se v mnoha hrách jako statista.\n\nV roce 1907 se Griffith, stále jako herec a neúspěšný dramatik, odstěhoval do New Yorku a pokusil se prodat scénář Edwinu S. Porterovi. Porter scénář odmítl, ale namísto toho dal Griffithovi roli ve filmu Orlem ukradené dítko (1908). Následně byl hercem ve firmě American Mutoscope and Biograph Company v New Yorku. Hlavní režisér této společnosti Wallace McCutcheon tehdy těžce onemocněl a vedení společnosti se rozhodlo vystřídat ho právě Griffithem. A tak natočil svůj první film, nazvaný Dollina dobrodružství (1908).\n\nNásledujících pět let, do roku 1913, pracoval pro American Mutoscope and Biograph Company jako režisér a v této době natočil přes 450 krátkometrážních snímků, což bylo na tehdejší dobu velmi vysoké číslo. Například jeho film In Old California (1910) byl prvním filmem natočeným v Hollywoodu v Kalifornii a snímek Mušketýři ze špinavé uličky (1912) je zase považován za první filmovou gangsterku. Na těchto filmech měl možnost experimentovat a zkoušet různé převratné metody natáčení jako například roztřesení kamery, pohyb kamery a jiné prvky, které později uplatnil ve svých dlouhometrážních filmech.\n\nPoté, co viděl dvouapůlhodinový italský spektákl Boj o světovládu (1914), nabyl Griffith přesvědčení, že budoucnost kinematografie patří dlouhým filmům. Natočil a produkoval hodinový film Princezna z Betulie (1914), jeden z prvních dlouhometrážních filmů vyrobených ve Spojených státech. American Mutoscope and Biograph Company ovšem nesdílela Griffithův zápal pro dlouhometrážní film a tak společnost opustil. Společně se svými stálými spolupracovníky přešel k jiné filmové produkční společnosti Mutual Film Corporation. \n\nZde Griffith realizoval film Zrození národa (1915), jeden z prvních blockbusterů. Vyznačoval se užitím pokročilých stylistických a formálních technik a jeho obrovská popularita podpořila nastupující dominanci dlouhometrážního filmu ve Spojených státech. Film byl extrémně kontroverzní kvůli negativnímu zobrazování černošského obyvatelstva a naopak pozitivního zobrazování otroctví a Ku-klux-klanu. Přestože se setkal se špatnou kritikou, byl široce promítán a stal se nejvýdělečnější filmovou atrakcí svého času. Mezi lidmi, kteří profitovali z filmu, byl i Louis B. Mayer, který koupil práva na distribuci filmu v Nové Anglii na severovýchodě USA. S vydělaným kapitálem byl schopen začít svoji kariéru jako producent, což později kulminovalo ve vytvoření studia Metro-Goldwyn-Mayer.\n\nVe svém následujícím filmu, nazvaném Intolerance (1916), Griffith reaguje na kritiku svého předchozího snímku. V tomto filmu zobrazil efekt předsudků v myšlení a chování ve čtyřech různých historických obdobích - v období pádu Babylónu, ukřižování Ježíše Krista, v čase Bartolomějské noci a v tehdejší moderní době. Na rozdíl od jeho předchozího spektáklu, tento měl velmi dobré kritiky, ale naopak nebyl finančně úspěšný, přestože měl relativně dobré tržby, jelikož výdělky nedokázaly pokrýt nákladnou propagační kampaň, která film doprovázela. Tento nešťastný fenomén doprovázel i některé další Griffithovy snímky, které byly také značně výdělečné, ale vlivem nákladné produkce a propagace byly přesto finančně ztrátové.\n\nKdyž v roce 1917 přišel o svůj podíl ve společnosti Mutual Film Corporation, přešel ke společnosti First National, avšak ani tam dlouho nevydržel. V roce 1919 společně s Charlesem Chaplinem, Mary Pickfordovou a Douglasem Fairbanksem spoluzaložil produkční a distribuční společnost United Artists, kde pokračoval v natáčení filmů.\n\nMezi ty nejznámější a nejúspěšnější filmy jeho kariéry po první světové válce patří Zlomený květ (1919), Cesta na východ (1920) a Děti velké revoluce (1921). Na začátku zvukové éry kinematografie ještě natočil dva zvukové filmy - Abraham Lincoln (1930) a Zápas (1931) - avšak oba se setkaly jak s finančním, tak s kritickým neúspěchem a Griffith žádný další film již nenatočil. Ve 30. letech byl většinou diváctva již pozapomenut, ale lidé pracující ve filmovém průmyslu ho měli stále v úctě a ojediněle také spolupracoval na několika filmech. V roce 1936 dostal speciálního Oscara od Akademie filmového umění a věd.\n\nD. W. Griffith je jednou z pozitivních postav italsko-francouzsko-amerického koprodukčního filmu \"Good morning Babylone\" z roku 1986.\n\nGriffith zemřel roku 1948 na krvácení do mozku při transportu do nemocnice poté, co byl objeven v bezvědomí v jednom hotelu v Los Angeles, kde žil. Zpopelněn byl roku 1950 ve městě Centerfield v Kentucky.\n\nLegenda stříbrného plátna Charles Chaplin nazval Griffitha \"„Učitelem nás všech.“\" A toto mínění bylo u prominentních filmařů všeobecné. Tak rozdílní filmaři jako John Ford, Alfred Hitchcock nebo Orson Welles o něm vždy hovořili s velkým respektem. Orson Welles poznamenal: \"„Nikdy jsem doopravdy nenáviděl Hollywood právě kvůli osobnosti D. W. Griffitha. Žádné město, průmysl, profese nebo umělecká forma nedluží tak moc jedinému člověku.“\" \n\nGriffith je všeobecně považován za jednu z nejvýznamnějších figur raného filmu kvůli rozvoji filmových vyjadřovacích prostředků a charakteru filmové narace obecně. Má hvězdu na Hollywoodském chodníku slávy.\n\n"}
{"id": "129860", "url": "https://cs.wikipedia.org/wiki?curid=129860", "title": "Intolerance", "text": "Intolerance\n\nIntolerance je němý film z roku 1916, který režíroval americký režisér D. W. Griffith.\n\nRežisérovým záměrem v tomto filmu bylo postavit vedle sebe čtyři příběhy z různých událostí a různých čtyřech období, které by ilustrovaly „boj lásky v průběhu věků“: pád starověkého Babylónu, ukřižování Krista, Bartolomějská noc a kontrast společenských tříd v (z tehdejšího pohledu) soudobých Spojených státech. Jejich společným tématem je netolerance mezi lidmi.\n\nTyto události nejsou (jak bylo do té doby zvyklé) vyprávěny postupně - Griffith přeskakuje z jednoho příběhu do druhého a často rovněž jsou napínavé střihy uvnitř jednotlivých částí. Po \"Zrození národa\" (1914), v jehož stínu \"Intolerance\" tak trochu stojí, jde o Griffithův druhý celovečerní film s paralelní střihovou montáží. Griffith, průkopník střihové skladby, na těchto dvou filmech praktikuje postupy, které jsou až o dekádu později rozváděny jinými režisérskými individualitami světové kinematografie.\n\nFilm se ve své době, ač byl později označován za revoluční snímek v dějinách kinematografie, nebyl úspěšný. Do tohoto projektu s bezprecedentní filmovou výpravou bylo ve své době investováno okolo dvou miliónů dolarů, ale náklady se nikdy nevrátily.\n\nSnímek byl pro snazší pochopení a menší náklady rozdělen na dvě části: \"Pád Babylonu\" a \"Matka a zákon\".\n\nNatáčení Intolerance bylo samo předmětem jiného filmu - dramatu režisérů Paola a Vittoria Tavianiových Good morning Babilonia (z r. 1987) o italských štukatérech podílejících se na tvorbě monumentálních kulis Intolerance.\n\n\nFilm získal mezi diváky na největších filmových databázích spíše pozitivní hodnocení.\n\n\n"}
{"id": "129861", "url": "https://cs.wikipedia.org/wiki?curid=129861", "title": "Jeřáb muk", "text": "Jeřáb muk\n\nJeřáb muk (\"Sorbus aria\"), je větší keř nebo strom dosahující výšky až 14 metrů.\n\nRoste v jižní a střední Evropě; na severu se vyskytuje nejdále v jižní Skandinávii. V Česku se mu daří především na vápencích a zásaditých vyvřelinách. Je to teplomilná a světlomilná dřevina odolná vůči suchu.\n\nJeřáb muk je strom nebo keř dosahující výšky 10 až 15 metrů. Kmen je hnědý, jemně rozpraskaný. Větvičky jsou hladké a hnědé. Pupeny jsou zelené, kuželovitého tvaru, na vrcholu plstnaté.\nListy jsou jednoduché, střídavé, podlouhle eliptické a dvakrát pilovité, na lícní straně lesklé a zelené, na rubu šedobílé a plstnaté.\nKvěty jsou bílé, mají v průměru asi 15 mm a jsou uspořádané do lat podobných květenstvím jeřábu ptačího. Muk kvete v červnu. Kališní lístky přetrvávají i po odkvětu v době plodu.\nPlod je větší, tmavočervená kulovitá malvice dlouhá asi 1,5 cm, dozrává v září. Malvice mají plstnaté stopky a bělavá plst bývá i okolo zbytků kališních lístků.\n\nKřížencem muku a jeřábu ptačího je pravděpodobně jeřáb prostřední.\nV Národním parku Podyjí se vyskytuje endemitní poddruh jeřáb muk hardeggský.\n\n\n\n \n"}
{"id": "129862", "url": "https://cs.wikipedia.org/wiki?curid=129862", "title": "Karel Schinzel", "text": "Karel Schinzel\n\nKarel Schinzel (20. prosince 1886 Edrovice – 23. listopadu 1951 Vídeň) byl inženýr, chemik a vynálezce německé národnosti narozený ve Slezsku. Rozhodnou měrou přispěl k zavedení barevné fotografie, zabýval se také reprodukčními technikami a zvukovým filmem.\n\nNarodil se v Edrovicích, dnes místní části Rýmařova, jako prvorozený syn Karla a Marie Schinzelových. V roce 1896 se rodina přestěhovala do Opavy, kde si otec otevřel obchod a Karel studoval na gymnáziu. Po maturitě roku 1902 se začal hlouběji zajímat o chemické procesy vyvíjení fotografií a našel zaměstnání jako účetní v opavské továrně na léky a chemikálie \"Hell & Co., Apotheke\". Současně si zřídil soukromou laboratoř, kde trávil většinu svého volného času; své znalosti si doplňoval studiem anglicky, německy a francouzsky psaných časopisů o chemických a fotografických procesech. V roce 1905 podal ve Vídni žádost o patent týkající se procesu, který nazval „katachromie“ – jednalo se o postup vyvolávání snímků na fotografický materiál se třemi citlivými vrstvami. Jeho vynález se stal později důležitým základem, díky kterému mohly být později po roce 1935 vyráběny filmy Kodachrome a Agfacolor.\n\nPo těchto úspěších mu zaměstnavatel pomohl pokračovat dále ve studiu chemie na vídeňské \"Technische Hochschule\"; současně navštěvoval večerní kurzy na reálné škole v Schattenfeldu. V roce 1912 získal inženýrský diplom; krátce poté byl povolán k vojenské službě.\n\nBěhem 1. světové války, které se aktivně zúčastnil, působil také jako fotograf – pořizoval snímky vojáků pózujích se zbraněmi a sám je také vyvolával. Po válce rok pracoval v chemickém výzkumu a pak pokračoval ve studiu na vídeňské univerzitě doktorskou prací v oboru výroby výbušnin. Současně dále pracoval na zdokonalení svého patentu. Konkrétní návrh předložil komisi expertů roku 1922; ta jej však označila za nerealistický.\n\nSchinzel se poté zklamaný vrátil do Opavy, kde si zařídil novou laboratoř v domě rodičů (Schinzelův dům). Morální podporu mu poskytoval bratr Ludvík, který mu také pomáhal jako asistent. Schinzel sám v ústraní pokračoval ve finančně nákladném výzkumu a řadu výsledků patentoval. Teprve po roce 1935 na bratrovo naléhání začal své výsledky publikovat v odborných časopisech.\n\nSérie jeho článků v časopise \"Das Lichtbild\" vyvolala pozornost ve firmách Kodak v USA a Agfa v Německu, kde postřehli význam Schinzelova výzkumu. V roce 1936 jej společnost Eastman Kodak pozvala na návštěvu továren do Rochesteru, New Yorku a později do Londýna. Po delších vyjednáváních firma od Schinzela odkoupila za nízkou částku práva k 27 patentům, mj. i patent na barevné vyvíjení s postupnou spektrální expozicí, který byl později označen za převrat ve vývoji fotografie. Schinzel se poté vrátil v nevalné finanční situaci do Opavy.\n\nNecelý rok po návratu se Kodak na Schinzela obrátil znovu, aby jej požádal o pomoc při zavádění masové výroby. Schinzel po krátkém váhání souhlasil a během několika měsíců intenzivní práce byly problémy vyřešeny.\n\nV roce 1938 se vrátil unavený a ve špatné finanční situaci do Vídně kde pracoval pro menší firmy, v letech 1942 až 1943 krátce pracoval v Berlíně. V roce 1944 se oženil s mnohem mladší Hermínou Marií Würstovou. Po konci 2. světové války přišla další rána - jeho laboratoř v Badenu byla vyrabována, přičemž přišel o všechno vybavení, knihy, časopisy, poznámky i osobní majetek. Zdrcen se vrátil do Vídně, kde ještě ze zbytků poznámek sepsal knihu o barevné fotografii. V listopadu 1951 náhle oslepl a 23. listopadu zemřel na infarkt.\n\n"}
{"id": "129868", "url": "https://cs.wikipedia.org/wiki?curid=129868", "title": "Perla", "text": "Perla\n\nPerla je malý lesklý kulovitý předmět vzniklý uvnitř perlotvorky, mořské ústřice nebo perlorodky. Stejně jako perlorodky jsou i perly tvořeny vrstvami uhličitanu vápenatého. Ideální perly jsou dokonale kulaté a hladké, většina přírodních perel však vzniká v různých nepravidelných tvarech a barvách (barokní perly). Perly jsou ceněné především ve šperkovnictví.\n\nPřírodní perly vznikají, pokud do schránky ústřice vnikne cizí tělísko – např. zrnko písku . To vyvolá obrannou reakci ústřice, která začne vylučovat perleťovou hmotu usazující se na cizím tělese. V jedné ústřici může růst současně pouze jedna perla. Přírodní perly jsou velmi vzácné a více či méně žádané v závislosti na množství, kvalitě a tvaru perleťové hmoty.\n\nVětšina v současnosti prodávaných perel pochází z chovů. Tyto perly vznikají podobně jako perly přírodní s tím rozdílem, že cizí tělísko je do ústřic zavedeno úmyslně. Doba růstu perly se pohybuje od jednoho roku do několika let. K hlavním oblastem chovu perel patří Čína, Japonsko, Tahiti a Vietnam.\n\nLze rozlišit několik základních druhů perel:\n\nSladkovodní perly jsou produkovány mj. perlorodkou říční. V chovu se používají cizí tělíska menší než v mořských farmách. Sladkovodní perly jsou levnější než mořské, mj. proto, že v jedné perlorodce může růst až 20 perel současně.\n\n"}
{"id": "129869", "url": "https://cs.wikipedia.org/wiki?curid=129869", "title": "Paul Ehrenfest", "text": "Paul Ehrenfest\n\nPaul Ehrenfest (18. ledna 1880 Vídeň – 25. září 1933 Amsterdam) byl rakouský fyzik a matematik.\n\nOd roku 1899 studoval ve Vídeňské univerzitě \"Technische Hochschule\" kde poslouchal mj. Boltzmannovy přednášky o „mechanické teorii tepelné energie“ tj. současné kinetické teorii plynů. Ve Vídni také pod Boltzmannovým vedením vypracoval a 23. června 1904 obhájil disertační práci nazvanou „\"Pohyb pevných těles v kapalinách a Hertzova mechanika\"“.\n\nV roce 1901 přešel v rámci studia do Göttingenu. K profesorům, jejichž přednášky navštěvoval, patřili mj. matematici F. Klein a D. Hilbert, Abraham přednášející teorii elektromagnetického pole, dále Stark, Walther Nernst, Schwarzschild a Zermelo. V Göttingenu se Ehrenfest seznámil se svou budoucí ženou, matematičkou ruského původu Taťánou Alexejevnou Afanasjevou. V roce 1911 spolu sepsali článek objasňující základy statistické mechaniky.\n\nPozději se stal nástupcem H. A. Lorentze na katedře teoretické fyziky v Leydenu. K jeho žákům patřil mj. Hendrik Casimir.\nNa jeho počest byl 18. června 2008 pojmenován asteroid hlavního pásu (32796) Ehrenfest, objevený 2. března 1990 belgickým astronomem E. W. Elstem na observatoři La Silla v Chile. \n"}
{"id": "129870", "url": "https://cs.wikipedia.org/wiki?curid=129870", "title": "Maglev v Šanghaji", "text": "Maglev v Šanghaji\n\nMaglev v Šanghaji (také \"Transrapid\") je vysokorychlostní pozemní dráha spojující stanici na mezinárodním letišti Šanghaj Pchu-tung s vnitřní aglomerací Šanghaje (stanice Třída Lung-jang).\n\nTechnologii vozidel vznášejících se díky odpudivým účinkům magnetického pole dodala německá firma Siemens. Zkušební provoz 30 km dlouhé dvoukolejné dráhy byl zahájen 31. prosince 2002. Během jednoleté zkušební doby se podle zpráv v čínském tisku vyskytly technické problémy (požár kabelu a koroze dílů), ty však nebyly oficiálně potvrzeny. Pravidelný provoz byl zahájen počátkem roku 2004; Maglev Šanghaj se tak stal nejrychlejším traťovým vozidlem na světě podle jízdního řádu. Další rekord překonal 12. listopadu 2003 kdy dosáhl rychlosti 501 km/h, nejvyšší ze všech komerčně provozovaných drah.\n\nSouprava ujede vzdálenost 30 km asi za 8 minut tedy průměrnou rychlostí přes 220 km/h. Po 3 a půl minutách od rozjezdu urazí asi 12,5 km a dosáhne cestovní rychlosti 430 km/h. Tuto rychlost udržuje po dobu 50 sekund a poté začne zpomalovat, opět na úseku dlouhém 12,5 km.\n\n"}
{"id": "129871", "url": "https://cs.wikipedia.org/wiki?curid=129871", "title": "Status quo", "text": "Status quo\n\nStatus quo je obrat pocházející z latiny a znamená stávající stav. Používá se zejména v diplomacii, v případě, kdy se příměří nebo ukončení bojů spojuje s tím, že obě strany se zavazují dodržovat status quo – tj. \"Co kdo má, to mu zůstává.\" Jinou možností je \"status quo ante (bellum)\", kdy se vše navrací do stavu před válkou.\n\nFormální podoba latinské fráze „in statu quo“ – doslovně „ve stavu, ve kterém“ – je zkrácení původní fráze „in statu quo res erant ante bellum“, která znamená „ve stavu, v němž byly věci před válkou“. Pro udržení „status quo“ by vše mělo zůstat v současném stavu.\n"}
{"id": "129872", "url": "https://cs.wikipedia.org/wiki?curid=129872", "title": "Patent", "text": "Patent\n\nPatent je zákonná ochrana vynálezů zaručující vlastníkovi patentu výhradní právo k průmyslovému využití vynálezu.\n\nV České republice udělování patentů upravuje zákon č. 527/1990 Sb., o vynálezech a zlepšovacích návrzích. Podle něho se patenty udělují na vynálezy, které jsou nové, jsou výsledkem vynálezecké činnosti a jsou průmyslově využitelné. Vynález se považuje za nový, jestliže není součástí \"stavu techniky\". Stavem techniky je všechno, co bylo zveřejněno přede dnem přihlášení patentu, ať již v České republice nebo v zahraničí. Za vynálezy se naopak nepovažují zejména:\n\nMajitel patentu má výlučné právo vynález využívat (tj. výrobek vyrábět, uvádět do oběhu nebo upotřebit postup), dále poskytnout souhlas k využívání vynálezu jiným osobám (např. licenční smlouvou) a má právo převést patent na jinou osobu. Proto, aby patent zůstal v platnosti, je nutno platit tzv. \"udržovací poplatky\", a to v každém státu zvlášť. Maximální možná délka patentové ochrany je 20 let.\n\nV roce 500 př. n. l. byl v řeckém městě Sybaris (nacházejícím se na území dnešní jižní Itálie) podporován každý, kdo objevil zdokonalení ve vědě nebo technice. Byl zahrnut luxusem a podporován v dalším výzkumu po dobu jednoho roku.\n\nFlorentinský architekt Filippo Brunelleschi dostal na tři roky patent na člun se zdvihacím zařízením, který převážel mramor podél řeky Arno v roce 1421. Patent v moderním slova smyslu však vznikl v roce 1474, kdy Benátská republika přijala dekret, podle kterého nové vynálezy, před tím než byly uvedené do praxe, musely být předány úřadu, aby získaly právo bránit ostatním v jejich používání a výrobě.\n\nAnglie v roce 1623 za krále Jakuba I. následovala se svým „Statutem dominantního postavení“, který deklaroval, že patenty mohou být uděleny pouze pro projekty nových vynálezů. Během panování královny Anny (1702–1714) právníci anglického dvora zavedli požadavek, aby vždy musel být přiložen písemný popis vynálezu. Patentový systém v mnoha jiných zemích, včetně Austrálie, je založen na britských právech a lze vysledovat souvislosti s původním Statutem dominantního postavení.\n\nVe Francii byly patenty udělovány monarchií a také ostatními institucemi, jako byla třeba „Maison du Roi“. Nové vynálezy prověřovala Akademie zpravidla v tajnosti bez nutnosti zveřejnit popis vynálezu. Skutečné využití vynálezu se považovalo za odpovídající zpřístupnění veřejnosti. Moderní francouzský patentový systém byl vytvořen v průběhu revoluce v roce 1791. Patenty byly uděleny bez prověřování od doby, kdy autorské právo bylo považováno za hlavní.\n\nVe Spojených státech, v době takzvaného koloniálního období z let konfederace (1778–1789), některé státy přijaly své vlastní patentové systémy. První kongres přijal zákon „Patent Act“, jako první zákon o patentu v roce 1790 a první patent byl vydán podle tohoto zákona 31. července 1790 (pro Samuela Hopkinse z Vermontu na výrobní techniku uhličitanu draselného).\n\nDříve bylo praxí s patentem dodat dva funkční prototypy. Počet patentů neustále strmě roste.\n\nV současné době se diskutuje o úloze patentů a jejich vliv na inovace. V jistých odvětvích je lhůta příliš dlouhá (elektronika), v jiných pak příliš krátká (zkrácena o mnohaleté klinické zkoušky na léky). Patentování zvířat a rostlin také vyvolává negativní reakce. Patenty zneužívají i patentoví trollové.\n\n\n"}
{"id": "129874", "url": "https://cs.wikipedia.org/wiki?curid=129874", "title": "Jiří Baborovský", "text": "Jiří Baborovský\n\nJiří Baborovský (28. srpna 1875 Březové Hory – 10. října 1946 Brno) byl český fyzikální chemik. Věnoval se studiu kinetiky chemických reakcí.\n\nVystudoval v Lipsku, byl vůbec prvým docentem fyzikální chemie v Českých zemích. Napsal známé učebnice fyzikální chemie \"Theoretická a fysikální chemie\" (1919) a \"Úvod do theoretické a fysikální chemie\" (1926), které měly velký význam v době, kdy byl původní české odborné chemické literatury velký nedostatek.\n\nV letech 1914–1915, 1927–1928 a 1936–1937 byl děkanem odboru chemického inženýrství na brněnské technice.\n\n\n"}
{"id": "129876", "url": "https://cs.wikipedia.org/wiki?curid=129876", "title": "Trosečník z Cynthie", "text": "Trosečník z Cynthie\n\nTrosečník z Cynthie \"(1885, L’Épave du Cynthia)\" je dobrodružný román francouzských spisovatelů Andrého Laurieho a Julesa Verna. Vernovo spoluautorství je však dosti problematické. Knihu napsal André Laurie, Jules Verne provedl pouze kontrolní práce a jeho jméno bylo přidáno především z komerčních důvodů. Román nebyl původně ani zařazen do Vernova cyklu \"Podivuhodné cesty (Les Voyages extraordinaires)\", i když se dnes v rámci tohoto cyklu mnohdy vydává.\n\nKniha vypráví příběh chlapce Erika, který byl jako osmiměsíční nalezen u norských břehů v kolébce připevněné k záchrannému kruhu ze ztroskotané lodi \"Cynthia\". Když dospěl, podnikl pátrání po svém původu a shodou okolností při něm jako první vykonal okružní cestu kolem severního pólu.\nKnihu ilustroval George Roux.\n\n\n"}
{"id": "129887", "url": "https://cs.wikipedia.org/wiki?curid=129887", "title": "Číňanovy trampoty v Číně", "text": "Číňanovy trampoty v Číně\n\nČíňanovy trampoty v Číně \"(1879, Les tribulations d'un Chinois en Chine)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Česky román vychází též pod názvem \"O život\".\n\nKniha byla dvakrát poměrně úspěšně zfilmována. Poprvé roku 1931 německým režisérem Robertem Siodmakem pod názvem \"Der Mann, der seinen Mörder sucht\" v hlavní roli s Heinzem Rühmannem, podruhé roku 1965 francouzským režisérem Philippem de Brocou s názvem \"Les tribulations d'un Chinois en Chine\" (v českém názvu \"Muž z Honkongu\") s Jeanem-Paulem Belmondem v hlavní roli.\n\nKniha vypráví příběh mladého velice bohatého Číňana jménem Kin-Fo, který je velice znuděný životem. Když se dozví, že jeho významné investice ve Spojených státech zkrachovaly a že mu hrozí bankrot, rozhodne se spáchat sebevraždu. Odmítá se však sám zabít, protože chce zažít před smrtí alespoň jednou ve svém životě nějaké vzrušení. Uzavře proto životní pojistku na dvě stě tisíc dolarů a domluví se se svým přítelem, starým filozofem Wangem, aby jej zavraždil před vypršením pojistného období.\n\nNáhle však obdrží zprávu, že informace o krachu americké banky, ve které měl uložené své finanční prostředky, byla pouze marketingový trik, a že ve skutečnosti je ještě bohatší než předtím. Okamžitě se chce spojit s Wangem a zrušit jejich dohodu, ten však již zmizel. Kin-Fo musí cestovat po celé Číně (doprovázen svým loajálním, ale poněkud neschopným sluhou a dvěma muži tělesné stráže z pojišťovny), aby Wanga našel a zrušil jejich dohodu. Po celé řadě dobrodružství, kdy mu mnohokrát hrozila smrt ze strany Wangem najatých vrahů, je nakonec Kin-Fo zajmut a se zavázanýma očima dopraven ke svému překvapení do vlastního domu, kde již na něho čekají jeho přátelé včetně Wanga. Nyní se dozví, že vše bylo Wangem zinscenováno, aby obdržel lekci o tom, jak je život cenný a krásný.\nKnihu \"Číňanovy trampoty v Číně\" ilustroval Léon Benett.\n\n"}
{"id": "129902", "url": "https://cs.wikipedia.org/wiki?curid=129902", "title": "Harland &amp; Wolff", "text": "Harland &amp; Wolff\n\nHarland & Wolff Ltd. je irská loděnice sídlící v Belfastu na Queen's Island. Jedná se o jednu z nejvýznamnějších loděnic z období plavby velkých zaoceánských lodí.\n\nHarland and Wolff byla založena v roce 1861. U jejího zrodu stáli Edward James Harland (1831–1895) a Gustav Wilhelm Wolff, původem z Hamburku. Během své existence loděnice vyrobila řadu známých lodí, mezi nimi i RMS Titanic. Po druhé světové válce firma postupně upadla.\n\nFirma se tak postupně transformovala zaměřujíc se víc než na stavbu lodí na designérství a stavební inženýrství, opravy lodí, pobřežní stavební projekty a další činnosti související se strojírenstvím a stavebnictvím.\n"}
{"id": "129916", "url": "https://cs.wikipedia.org/wiki?curid=129916", "title": "Japonský císař", "text": "Japonský císař\n\nJaponský císař ( \"Tennō (天皇)\") je panovník a ceremoniální hlava japonské konstituční monarchie a zároveň hlava japonské císařské rodiny. Od května 2019 je císařem Naruhito.\n\nPodle ústavy z roku 1947 je japonský císař „Symbol státu a jednoty lidu“. Před rokem 1947 byl oficiální název japonského státu „Velké japonské císařství“ (大日本帝國, \"Dai Nippon teikoku\"), podle nové ústavy to ale je pouze „Japonská země“ (日本国, \"Nipponkoku\" nebo \"Nihonkoku\"). Ačkoli je Japonsko obecně označováno za císařství, \"de iure\" se jedná o konstituční monarchií založenou na parlamentarismu. \n\nV japonštině je výraz pro císařský titul \"Tennō (天皇)\" s významem \"nebeský kníže\" a \"Mikado (帝)\" (titul užívaný před rokem 1867). Současně je císař veleknězem (hlavou) šintoistického původního japonského státního náboženství. Japonský císař a jeho rodina jsou označováni jako potomci Amaterasu, legendární bohyně slunce. Kořeny vlády japonských císařů leží v prehistorickém období. Při úsilí vymezit jednoznačné a přesné časové údaje existují rozpory mezi stanoviskem císařského dvora a pohledem archeologů a historiků, přesto je nesporné, že japonská císařská dynastie představuje nejstarší vládnoucí dynastií na světě. \n\nOde dávných časů jsou známkou legitimity japonského císaře tři posvátné symboly: meč, osmero klenotů a zrcadlo.\n\nNejdůležitějším pramenem informací o vzniku císařské dynastie jsou dvě nejstarší zachované japonské kroniky: \"Kodžiki\" (古事記, \"Záznamy dávných událostí\") z roku 712 a \"Nihon šoki\" (日本書紀, \"Japonská kronika\") z roku 720. Kronika \"Kodžiki\" byla sepsána ve staré japonštině za vlády císaře Temmua (vládl 672-686), kronika \"Nihon šoki\" (někdy také zkráceně nazývaná \"Nihongi\") vznikla na popud císařovny Genšó (vládla 715-724) a je psána v klasické čínštině. Obě díla začínají mýty o vzniku Japonska a pak přes legendy o vzniku japonské císařské dynastie pokračují k líčení událostí za vlády mýtických císařů až do doby, kdy kroniky vznikaly. Kronika \"Kodžiki\" má spíše charakter narativního literárního díla, \"Nihon šoki\" usiluje o styl starých čínských kronik. \n\nKroniku \"Kodžiki\" lze rozdělit do tří hlavních částí. První část se zabývá mýty o vzniku nebes a země a o zrození a činech šintoistických božstev, mezi nimiž hraje klíčovou roli bohyně slunce Amaterasu Ómikami (天照大御神), jejíž jméno se někdy překládá jako „Vznešené zářné nebeské božstvo“. Její vnuk Ninigi („Bůh pokojných rýžových klasů) sestoupil z nebes na ostrov Kjúšú, postavil si tam velký palác a oženil se s dcerou jednoho z pozemských bohů. Jejich pravnuk Džimmu (神武) (potomek bohyně slunce v páté generaci, jehož jméno se překládá jako „Božský jinoch z Jamata“ nebo „Potomek nebeských bohů“) se pak vydal na východ dobývat další části ostrovní říše. Usídlil se na hlavním ostrově Honšú poblíž dnešní Ósaky a na lunární Nový rok 660 před n.l. se stal prvním císařem – vládcem z nově založené dynastie. Druhá část kroniky se zabývá činy legendárních císařů od prvního Džimmua do patnáctého Ódžina, zatímco třetí část je věnována období od vlády šestnáctého císaře Nintokua až po 33. císařovnu Suiko (vládla 592 – 628). \n\nObě nejstarší kroniky sehrály mimořádnou roli zejména poté, co roku 1926 nastoupil na trůn císař Hirohito. Jejich text se stal základem studia nejstarších japonských dějin na školách všech stupňů a na kultu bohyně slunce a prvního císaře Džimmua založil Hirohito svou teorií o výjimečnosti japonského národa, která byla později zneužita k podpoře válečné propagandy. V roce 1940 uspořádal císař Hirohito bombastické oslavy vstupu do 27. století po Džimmuovi. Po válečné porážce v roce 1945 kroniky zmizely ze školních osnov a dnes se na ně nahlíží především jako na významné literární památky. \n\nPři hodnocení obou kronik spočívá hlavní problém v tom, kam položit hranici mezi mýty a popisem reálných událostí. Císařský dvůr (prezentovaný Úřadem správy císařského dvora (Imperial Household Agency, japonsky Kunaičó 宮内庁) už sice přímo neprosazuje ideu, že všichni císařové jsou přímými potomky bohyně slunce, ale nadále trvá na historické realitě všech 125 dosavadních císařů od Džimmua až po Akihita. Na všech 125 hrobech se také konají pravidelné neveřejné šintoistické obřady. Císařský dvůr je ochoten uznat pouze na to, že časové údaje uváděné v kronikách mohou být nepřesné. Podle dnešních vědců je ale faktografická hodnota obou kronik velmi nízká a teprve v závěru se popis stává „historicky věrohodnější“. \n\nVědci již vypracovali celou řadu teorií o počátcích japonského císařství. Teprve u císaře Kimmeie (vládl 539-571, 29. v pořadí podle \"Kodžiki\") ale panuje shoda v tom, že to je jednoznačně historická osobnost, protože je potvrzeno z korejských zdrojů, že za jeho vlády dorazilo do Japonska poselstvo od krále Songa z korejského království Päkče, které Japonce seznámilo s buddhismem. Mnozí odbornici ale přiznávají historičnost již jeho otci Keitaiovi (vládl zřejmě 507-531, 26. v pořadí podle \"Kodžiki\") a tvrdí, že právě on mohl být opravdovým zakladatelem dnešní císařské dynastie. Jednoznačná shoda mezi historiky panuje pouze v tom, že nejméně prvních devět císařů včetně Džimmua je čistě legendárních. \n\nSvé stoupence má také teorie o třech dynastiích, podle níž první dynastii založenou Sudžinem (desátý podle Kodžiki) vyvrátili patnáctý Ódžin a jeho syn, šestnáctý Nintoku. Tato druhá dynastie by končila Burecuem (25. podle Kodžiki), jehož by nahradil Keitai. Zdá se být téměř jisté, že v době mezi přibližně třetím a šestým stoletím soupeřilo na japonských ostrovech o moc několik silných rodů a ověřené informace o této době neexistují. Císař Temmu (vládl 672-686) už ale byl jednoznačným zástupcem vítězů, a jako takový pak podle mnoha vědců nechal sepsat kroniku \"Kodžiki\" s jediným cílem: oslavit svůj rod a posunout začátek jeho vlády do 7. století před n.l. \n\nSe spory mezi vědci a císařským dvorem o reálnou existenci prvních císařů přirozeně souvisí pořadové číslo současného císaře Akihita v rámci celé dynastie. Bez zahrnutí prvních devíti nesporně mýtických císařů by byl Akihito na trůnu sto šestnáctý po Ódžinovi (první, který alespoň částečně připadá v úvahu). Kdyby byl za zakladatele dynastie uznán Keitai, byl by na trůnu přesně stý v pořadí. Politici na celém světě (včetně ČR) se ale v tomto sporu jednoznačně přiklonili ke stanovisku japonského císařského dvora. Akihito se označuje vždy jako 125. na trůnu po Džimmuovi a budoucí císař Naruhito má pořadové číslo 126.\n\nObdobí počátků japonského císařství je doloženo jen málo. O \"Kodžiki\" se opřít nelze a údaje v čínských a korejských kronikách jsou jen velmi omezené. Informace o této době by snad šlo získat průzkumem desítek obřích kofunů (starověkých hrobek, postavených v době od počátku 3. století do konce 7. století, nad nimiž jsou navršeny zalesněné mohyly z kamení nebo hlíny). Císařský dvůr však považuje všechny velké kofuny za posvátné soukromé památky a neumožňuje jejich průzkum ani přístup veřejnosti.\n\nVšechny kofuny mají obrovské rozměry a největší z nich, který archeologové nazývají Daisen kofun a císařský dvůr jej považuje za Mauzoleum císaře Nintokua, je vůbec největší mohylovou hrobkou na světě. Jsou to nejvýznamnější památky japonského starověku, které mimo Japonsko bývají významem srovnávány s egyptskými pyramidami. V listopadu 2010 byly zapsány na předběžný seznam (tentative list) UNESCO, v roce 2017 schválila jejich nominaci japonská vláda a do konce roku 2019 má ústředí UNESCO rozhodnout o jejich zápisu na oficiální seznam. Hlavní problém je fakt, že jsou to památky v soukromé správě a nepřístupné. \n\nV japonštině zní císařův titul tennó [天皇] (tedy Naruhito tennó atd.), což v překladu podle znaků znamená „nebeský vládce“ a odkazuje na původ vycházející od bohyně slunce. Do evropských jazyků se toto slovo běžně překládá jako císař, emperor, Kaiser atd., což není ve shodě s původním významem. K posunu došlo záměrně na konci 19. století, kdy Japonsko získalo podle nové ústavy z roku 1889 název „Velké japonské císařství“ (Dai Nippon teikoku 大日本帝国), čímž se chtělo postavit do jedné řady s tehdejšími významnými světovými říšemi, v jejichž čele stáli císařové: Německem, Rakouskem-Uherskem a také Čínou. Pro německého, rakouského, ale také čínského císaře se ovšem v japonštině užívalo úplně jiné označení: \"kótei\" (皇帝). Tennó – císař, jehož moc byla zaštítěna původem odvozeným od bohyně slunce, byl a je pro Japonce na světě jen jeden. \n\nDíky původu odvozenému od bohyně slunce bylo postavení japonských císařů vždy mnohem pevnější než vládců v Evropě nebo v Číně, kteří museli o udržení své moci neustále bojovat se soupeři z jiných rodů. Nikdo ale nemohl jen tak říct, že má také božský původ, a pokusit se sesadit \"tennóa\". To je také asi hlavní důvod, proč se mohla japonská císařská dynastie udržet u moci tak dlouho. Na druhé straně je japonskou zvláštností, že opravdovou moc drželi císaři ve svých rukou jen občas a krátkodobě. Jinak za ně téměř neustále vládli jiní lidé, kteří pocházeli z různých „pozemských“ rodů bez nebeské aureoly a o přístup k moci museli tvrdě bojovat. Faktická moc příslušníků císařské dynastie byla často po dlouhá desetiletí jen symbolická.\n\nTak v 8. – 12. století ovládli v podstatě celé Japonsko regenti z rodu Fudžiwarů a od roku 1192 nastala éra samurajů, kdy fakticky vládli \"šógunové\" (vojenští vládci) zejména z rodů Minamoto, Ašikaga a Tokugawa nebo také více než sto let \"šikkenové\" (regenti šógunů) z rodu Hódžó. Nejdéle se udrželi u moci šógunové z rodu Tokugawa, kteří sídlili v Edu (dnešním Tokiu) a za jejich vlády v letech 1603–1867 byli císařové v Kjótu zcela odsunuti na vedlejší kolej. Veškerou státní správu vedli samurajové jako příslušníci vojenské aristokracie, která byla podřízena výhradně šógunovi. \n\nZásadní obrat nastal v druhé polovině 19. století, kdy se stoupencům snah o návrat k císařské moci podařilo přimět posledního šóguna Jošinobua z rodu Tokugawa, aby předal moc do rukou 15letého císaře Mucuhita. Dne 3. ledna 1868 bylo v císařském paláci v Kjótu slavnostně přečteno Prohlášení o obnově císařské moci. Poté, co pak byly poraženy zbytky samurajských vojsk věrných vládě šógunů (tzv. válka Bošin), uskutečnila se v říjnu 1868 korunovace nového císaře Mucuhita, který si pro novou éru zvolil jméno Meidži (Osvícená vláda). Sídlo císařů přenesl po více než tisíci letech z Kjóta do Eda, které přejmenoval na Tokio (\"Tókjó\" = Východní hlavní město). Dnes je znám pod posmrtným jménem jako císař Meidži (vládl 1868–1912). Také jeho nástupce Jošihito je dnes známý pod posmrtným jménem Taišó (vládl 1912–1926). V Japonsku se od roku 1989 mluví také o Hirohitovi (vládl 1926–1989) výhradně jako o císaři Šówovi, mimo Japonsko je to ale převážně stále císař Hirohito.\n\nŠintoismus je jediné náboženství, které vzniklo na půdě Japonska. Doslovný význam je „cesta \"kami\"“, a protože se \"kami\" obvykle překládá jako božstvo, je to „cesta božstev“. Původně těmto \"kami\" nebyla přisuzována žádná konkrétní podoba a předmětem „zbožštění“ byla příroda a vůbec celý svět včetně lidí. V současné době je po Japonsku rozeseto několik milionů šintoistických svatyní, v nichž jsou uctívány nejrůznější předměty (stromy, vodopády apod.), ale také slavní bojovníci a třeba i různé pohádkové bytosti. V těchto případech je to „lidové“ šintó. Již v nejstarších dobách si začaly všechny významné rody vybírat a uctívat svá vlastní rodová božstva, přičemž pro císařský rod se takovým rodovým \"kami\" stala bohyně slunce Amaterasu. Je pravděpodobné, že až poté, co tento rod ovládl celé Japonsko (nejspíš v 6. století), zformuloval vlastní mytologii v kronikách \"Kodžiki\" a \"Nihon šoki\" sepsaných na počátku 8. století. Opravdové „státní šintó“ jako cílený kult bohyně slunce a Japonska jako božské země ale začal budovat až císař Meidži po roce 1868, který byl ústavou z roku 1889 prohlášen za posvátného a nedotknutelného nositele veškeré státní moci. Navíc hned první článek této ústavy hovoří o principu „\"bansei ikkei\"“ (萬世一系) – nikdy nepřerušené nástupnické linii japonských císařů. \n\nK vrcholu byl vliv státního šintó doveden za vlády Hirohita. Ten se již v roce 1921 ujal vlády jako regent za svého nemocného otce. Měl proto pět let na přípravu své korunovace, která se konala až v roce 1926, kdy jeho otec zemřel. Bombastické obřady, při nichž se stal „vtěleným božstvem“, japonskou veřejnost opravdu ohromily. Sám Hirohito byl přitom zřejmě opravdu vnitřně přesvědčen, že se stal panovníkem, který zdědil duchovní autoritu svých předků.\n\nVelmi ohrožený byl císařský systém v Japonsku po vojenské porážce v roce 1945. Velení okupačních sil v Japonsku, a především sám generál Douglas MacArthur zpočátku váhali, jestli mají nebo nemají obžalovat císaře Hirohita jako válečného zločince, popravit jej a ukončit vládu císařské dynastie. Nechali se však přesvědčit Hirohitovým tvrzením, že byl proti válce, ale neměl sílu zvrátit rozhodnutí jiných. Nakonec jej zprostili obžaloby za podmínky, že se veřejně zřekne svého „božství“ a prohlásí, že je člověkem.\n\nV novoročním projevu 1. ledna 1946, který vysílal japonský rozhlas, pak Hirohito opravdu přednesl svou známou „deklaraci člověčenství“ (\"ningen sengen\"人間宣言). Použil následujících slov: \"„Svazky mezi Námi a Naším národem stály vždy na vzájemné důvěře a úctě. Nevycházejí z pouhých legend a mýtů. Nespočívají ve fikci, že tennó je živoucí božstvo a že japonský národ převyšuje ostatní národy a je předurčen vládnout celému světu.“\"\n\nZpráva o tom, že Hirohito přestal být bohem, vzbudila velkou pozornost na celém světě. Hirohitovi byl ponechán titul \"tennó\" = nebeský vládce a nadále zůstal hlavou císařského šintoismu. Dnes proto převládá názor, že vydáním této deklarace se na vztahu japonských císařů k bohyni slunce nic nezměnilo. Potvrdil to průběh korunovačních obřadů císaře Akihita v roce 1990 i přípravy na korunovaci císaře Naruhita v roce 2019.\n\nNástup nového panovníka na trůn je spojen s tradičními obřady. Korunovace japonského císaře ale má jen málo společného s korunovacemi evropských králů. Zatímco v jejich případě bývá hlavním symbolem moci panovnická koruna, případně žezlo a jablko, symbolem japonského císaře jsou tři předměty, které bohyně slunce Amaterasu věnovala vnukovi Ninigimu před sestupem z Vysoké nebeské pláně na zem. Kronika \"Kodžiki\" tuto scénu líčí slovy: „Nato bohyně Amaterasu udělila vznešenému bohatýru a bohu pokojných rýžových klasů (\"Ninigi no mikoto\") osmero zahnutých skvostů (\"magatama\"), zrcadlo, jímž byla kdysi vylákána z jeskyně (\"jata no kagami\") a meč zvaný Sekáč trávy (\"kusanagi\")… Poté řekla: Toto zrcadlo chovejte neustále při sobě a mějte je ve stejné úctě jako chováte mne.“\n\nKorunovační obřady mají ve formátu zavedeném poprvé při korunovaci Hirohita tři hlavní části: 1) předání posvátných darů od bohyně slunce, 2) obřad \"sokui\" 即位– slavnostní nástup na trůn a 3) soukromý a přísně utajený obřad \"daidžósai\" 大嘗祭 (doslova „obřad velkého pojezení“, překládaný někdy také „obřad sklizně nové rýže“). Mezi jednotlivými částmi bývá odstup několika měsíců. V případě Hirohita byly obřady rozloženy do let 1926–1928. \n\nNový císař převezme pouze dva ze tří posvátných darů, které jsou pečlivě zabalené a prohlédnout si je může pouze on sám, případně vysocí šintoističtí hodnostáři. Převezme také státní a soukromou pečeť. Nejcennější poklad – kovové zrcadlo – císař přebírá osobně ve Velké svatyni v Ise, kde je umístěno trvale nejméně od 6. století n.l. \"Sokui\" je oficiální veřejný obřad, kdy císař mimo jiné usedne na trůn a pronese projev k národu. Účastní se ho premiér a četní oficiální domácí i zahraniční hosté. Součástí je trojí provolání \"Banzai\" („Sláva“, „Ať žije 10 000 roků!“) a vypálení 21 dělových salv. Nejdůležitější je přísně soukromý závěrečný magický obřad \"daidžósai\", který se odehrává v noci na uzavřeném pozemku, kde císař údajně sklidí novou rýži vypěstovanou při dodržení speciálních přísných rituálních podmínek. Při její konzumaci by nový císař měl údajně dosáhnout magického spojení se svými předky i se samotnou bohyní Amaterasu. Žádné bezpečně ověřené údaje ale nejsou k dispozici. Proti konání obřadu \"daidžósai\" se již při korunovaci Akihita vyskytly námitky, že tento obřad není zmíněn v ústavě z roku 1947 a že neodpovídá jejímu duchu. Státní televizní stanice NHK musila tehdy 22. listopadu 1990 vydat zprávu, že nový císař se při obřadech \"daidžósai\" „neproměnil ve vtělené božstvo“.\n\nPřípravy korunovace císaře Naruhita probíhají již několik let, ale klíčovým bodem začátku nové éry se stal 1. květen 2019 jako počátek 1. roku nové éry Reiwa. Rozhodnutí o názvu nové éry bylo zveřejněno 1. dubna 2019. Oficiálně ohlásil císař Akihito svou abdikaci 30. dubna, kdy také měl posední veřejný projev. Řada menších rituálů začala probíhat od března 2019. Dne 26. března se císař Akihito s císařovnou poklonili památce císaře Džimmua, 18. dubna se poklonili bohyni slunce ve Velké svatyni v Ise a 23. dubna uctili památku císaře Šówy (= Hirohita). Dne 1. května 2019 císař Naruhito převzal posvátné dary od bohyně slunce a zároveň získal státní a soukromé pečetě. Oficiální veřejný obřad sokui, s přijetím japonských politiků a zahraničních hostů, proběhl 22. října 2019. Vrchol korunovace v neveřejném obřadu daidžósai byl stanoven na 14.–15. listopadu 2019.\n\n\n"}
{"id": "129919", "url": "https://cs.wikipedia.org/wiki?curid=129919", "title": "Římský císař (rozcestník)", "text": "Římský císař (rozcestník)\n\nŘímským císařem můžeme myslet vládce několika historických státních útvarů v období od starověku do novověku. Titul pochází od vládců antické římské říše, kteří se nazývali císaři podle jména Julia Caesara.\n\n"}
{"id": "129923", "url": "https://cs.wikipedia.org/wiki?curid=129923", "title": "Jindřich IV. (rozcestník)", "text": "Jindřich IV. (rozcestník)\n\nJméno Jindřich IV. používalo v historii několik osob:\n\n\n\n"}
{"id": "129925", "url": "https://cs.wikipedia.org/wiki?curid=129925", "title": "Kleinova láhev", "text": "Kleinova láhev\n\nKleinova láhev je plošný geometrický útvar, který si lze zjednodušeně představovat jako uzavřenou nádobu, která nemá vnitřek ani vnějšek. Nelze ji realizovat v trojrozměrném prostoru, aniž by se protínala – to je možno v prostoru nejméně čtyřrozměrném. Pro Kleinovu láhev nelze rozhodnout, který bod prostoru je „venku“ a který „uvnitř“ (tato vlastnost se v topologii nazývá neorientovatelnost). Z toho přímo plyne, že tato plocha má jen jeden povrch. \n\nByla pojmenována po německém matematikovi Felixi Kleinovi, který ji roku 1882 jako první popsal. Dalším útvarem s podobnými vlastnostmi je Möbiova páska.\n\nNázev Kleinova láhev vznikl z původního německého (Kleinova plocha, podle Felixe Kleina), což však bylo kvůli vizuální podobnosti třírozměrné realizace Kleinovy láhve s jakousi pokroucenou nádobou často zaměňováno s (Kleinova láhev). Tento pozměněný název pak přes angličtinu přešel doslovným překladem do většiny ostatních jazyků.\n\nKleinova láhev je dvourozměrná varieta vytvořená následujícím způsobem. Vezměme uzavřený jednotkový čtverec [0,1] s euklidovskou topologií (tj. otevřené množiny jsou právě sjednocení otevřených kruhů) a „slepme“ vždy dvě a dvě jeho protější strany tak, aby šipky v následujícím obrázku byly přilepeny na sebe. \n\nPřesněji řečeno vytvoříme kvocientový prostor faktorizací čtverce podle ekvivalence (0,\"y\") ~ (1,\"y\") pro 0 ≤ \"y\" ≤ 1 a (\"x\",0) ~ (1-\"x\",1) pro 0 ≤ \"x\" ≤ 1.\nNa výsledném prostoru lze zřejmým způsobem zavést strukturu dvourozměrné variety – tato varieta se nazývá Kleinova láhev.\n\nV trojrozměrném prostoru není možné Kleinovu láhev realizovat tak, aby se sama neprotínala. Pro představu jejího vzhledu je vhodné postupovat podle následujících obrázků.\n\nJe dán jednotkový čtverec s vyznačenou orientací hran. Po slepení dvou červených hran získáme válec bez podstav. Ten lze ohnout tak, až jeden jeho konec „prorazí“ pláštěm dovnitř, a poté ho vytáhnout ven opačným koncem válce. Modré podstavné kružnice jsou nyní orientovány „souhlasně“, takže jejich slepením vznikne Kleinova láhev.\n\nVšimněme si, rozřízneme-li již hotovou Kleinovu láhev podle červené čáry, získáme Möbiovu pásku. Jinými slovy začneme-li Kleinovu láhev konstruovat tak, že po nezbytném překroucení čtverce nejprve slepíme dvě jeho modré hrany, získáme právě Möbiovu pásku, kterou pak následně slepíme podle její jediné hrany.\n\n\n"}
{"id": "129933", "url": "https://cs.wikipedia.org/wiki?curid=129933", "title": "Stanisław Sosabowski", "text": "Stanisław Sosabowski\n\nStanisław Sosabowski (3. května 1892, Stanislau – 25. září 1967, Londýn) byl polský generál za druhé světové války.\n\nNarodil se v roce 1892, navštěvoval gymnázium. V roce 1913 vstoupil do rakousko-uherské armády. Byl povýšen do hodnosti četaře u 58. pěšího pluku. Později byl povýšen do hodnosti nadporučíka. \n\nPo vzniku nezávislého Polska vstoupil dobrovolně do polské armády. Stal se štábním důstojníkem ve Varšavě. Po polsko-sovětské válce byl povýšen na majora a začal studovat na Vysoké vojenské škole ve Varšavě. V roce 1937 se stal plukovníkem a velitelem 9. pěšího pluku legií. Na začátku roku 1939 se stal velitelem 21. pěšího pluku ve Varšavě. Po vypuknutí druhé světové války se podílel na obraně Varšavy. Po pádu polské obrany se dostal do německého zajetí. Z něj uprchl do Francie. \n\nV roce 1940 odešel do Velké Británie. Zde se stal velitelem 4. střelecké brigády. V roce 1944 byl povýšen do hodnosti brigádního generála, zúčastnil se výsadkové operace Market Garden jako velitel 1. výsadkové nezávislé brigády. Po 2. světové válce zůstal v emigraci ve Velké Británii a v roce 1967 zemřel v Londýně. Je pochován, na Cmentarzu Wojskowym na Powązkach, ve Varšavě.\n\nVe filmu \"Příliš vzdálený most\" z roku 1977 jej ztvárnil americký herec Gene Hackman.\n\n\n"}
{"id": "129937", "url": "https://cs.wikipedia.org/wiki?curid=129937", "title": "Katakis", "text": "Katakis\n\nKatakis (mimo Německo známa též jako Denaris) je počítačová hra, která se stala jedním ze symbolů na platformě Commodore 64 a později také na Amize. Jedná se o variaci na další slavnou hru \"R-Type\".\n\nZajímavé je provázání s titulem \"Turrican\". Obě hry totiž vytvářel stejný člověk (Manfred Trenz) a tak příliš nepřekvapí, že děj obou her (míněno je prvního dílu \"Turricanu\") se odehrává na planetě \"Katakis\" (resp. jeden z levelů se tak jmenuje). Hráč obsluhuje malou raketku, střílí po všem, co se hýbe a sbírá body a bonusy, které přinášejí vylepšení vlastností přemísťovadla. Hra využívá 2D horizontální, paralaxní scrolling.\n\nV roce 1992 následovalo volné pokračování s názvem \"Enforcer\", v rámci retro byla vyrobena také vzpomínková verze pro PC - \"Takatis\".\n\nZatím posledním počinem je vývoj pokračování \"Katakis 2\". Projekt začal v roce 2005 ve verzi PC, C64, Game Boy Advance a Nintendo DS. Postaraly se o to společnosti Smash Designs (Denaris Entertainment Software).\n\n\n"}
{"id": "129938", "url": "https://cs.wikipedia.org/wiki?curid=129938", "title": "Dmitrij Šostakovič", "text": "Dmitrij Šostakovič\n\nDmitrij Dmitrijevič Šostakovič, , (25. září 1906 Petrohrad – 9. srpna 1975 Moskva) byl ruský a sovětský skladatel a klavírista, jeden z nejvýznamnějších představitelů hudební moderny 20. století. \n\nDmitrij Šostakovič se narodil v Petrohradě. Pocházel ze středostavovské rodiny, jeho otec byl zaměstnán jako fyzik v Ústavu měr a vah, matka byla klavíristka. Přestože prokazoval výjimečné hudební nadání již od útlého věku, započal své vzdělání v tomto směru až v devíti letech, kdy se začal učit hře na klavír. V roce 1919 byl přijat na konzervatoř, kde studoval klavír a kompozici. \n\nKonzervatorní studia absolvoval svou \"1. symfonií f moll\" a ačkoli se poté nějaký čas živil klavírní hrou k němým filmům, již v roce 1926 byla tato skladba provedena Leningradskou filharmonií. Ve stejném roce napsal atonální klavírní sonátu. I v následujícím období let 1927–1929 vytvořil díla avantgardního ražení (např. opera \"Nos\" na Gogolovy texty). Současně vystupoval jako klavírní virtuos a interpret hudby progresivních soudobých skladatelů, např. Sergeje Prokofjeva, Ernsta Křenka, Paula Hindemitha a dalších. Získal též ocenění na soutěži pianistů ve Varšavě.\n\nPočátkem 30. let zkomponoval balety \"Zlatý věk\" a \"Jasný potok\". Toto období vyvrcholilo operou \"Lady Macbeth Mcenského újezdu\" (1932), jejíž hudba byla následně označena stalinskou kritikou za vulgárně naturalistickou. Proto nemohla být až do roku 1961 provedena ani následující 4. symfonie. V této době komponoval také filmovou hudbu, nejprve k filmu \"Vstřícný plán\" (1932), \"Dcery revoluce\" (1936) či \"Voločajevské dny\" (1937).\n\nV dusném období stalinských čistek, při kterých zahynuli i jeho nejbližší přátelé (maršál Michail Tuchačevskij, režisér Vsevolod Emiljevič Mejerchold) začal psát novou, sedmou symfonii. V době Hitlerova vpádu do Sovětského svazu byla zkomponovaná teprve její první věta. Další dvě věty napsal v obleženém Leningradu, kterému je symfonie věnována. Proto je Šostakovičova \"7. symfonie\" označována jako Leningradská. Šostakovič dílo dokončil v městě Kujbyševě (Samara), kam byl z obleženého Leningradu evakuován, a kde dílo mělo dne 5. března 1942 premiéru. Provedení orchestrem Velkého divadla řídil S. Samosud. V témže roce následovala první uvedení v Moskvě, Londýně a New Yorku, kde provedení řídil Arturo Toscanini. 9. srpna 1942 byla symfonie hrána v obleženém Leningradu. Partitura symfonie byla doručena letecky, hudebníci byli svoláni i z frontových linií. Toto provedení mělo ve městě, které už mělo podle plánů nacistického Německa a osobně Adolfa Hitlera být dobyto, nesmírný ideový význam. To vysoce oceňovali i spojenci v průběhu války. \n\nOd roku 1943 žil Šostakovič v Moskvě a stal se profesorem na konzervatoři. V jeho tvorbě se výrazně odrazily tragické válečné události (8. symfonie, 9. symfonie, houslový koncert a moll aj.). V únoru 1948 bylo Šostakovičovo dílo opět podrobeno stranické kritice a obviněno z formalismu, na což skladatel v té době reagoval zjednodušením struktury svých skladeb (\"Setkání na Labi\", oratorium \"Píseň o lesích\" aj.). \n\nNa své vrcholné skladby opět navázal sérií poválečných symfonií, z nichž vynikají zejména 10., 13. a 14. symfonie. V roce 1963 měla premiéru opera \"Kateřina Izmailová\", což byla nová redakce opery Lady Macbeth Mcenského újezdu. Z ostatních děl zaujímají dále důležité místo v jeho tvorbě např. písňové cykly \"Z židovské lidové poezie\" (1948), \"Satiry\" (1960), \"Suita na slova Michelangelova\" (1974) či \"Sonáta pro violu a klavír\", napsaná v posledním roce skladatelova života (1975). \n\nV roce 1954 obdržel Šostakovič titul národní umělec SSSR a Mezinárodní cenu míru.\n\nŠostakovičovu tvorbu představuje 147 opusů nejrůznějších hudebních forem, jimž co do počtu vévodí 18 symfonických děl (15 symfonií, 2 komorní symfonie a 1 symfonická báseň), sborové skladby, koncerty. Významnou součástí díla je rozsáhlá filmová a scénická hudební tvorba, která umožňovala Šostakovičovi přežívat, když provedení některých symfonických děl bylo zakázáno pro údajně formalistický charakter. \n\n\n\n\n\n\n\n\nHudba k filmům: \"Nový Babylon\", \"Sama\", \"Zlaté břehy\", \"Protiplán\", \"Povídka o popovi a dělníkovi\", \"Láska a nenávist\", \"Mládí Maxima Gorkého\", \"Přítelkyně\", \"Velký občan\", \"Návrat Maxima\", \"Prostí lidé\", \"Mladá garda\", \"Pirogov\", \"Mičurin\", \"Setkání na Labi\", \"Pád Berlína\", \"Píseň velkých řek\", \"Pět dní - pět nocí\", \"Hamlet\", \"Rok jako život\", \"První eskadra\", \"Král Lear\", \"Poslové věčnosti\", \"Ovád\", \"Křižník Potěmkin\", \"Čerjomušky, Spalující touha\" a další; scénická hudba: \"Výstřel\", \"Rule, Britannia !\", \"Celina\", \"Lidská komedie\", \"Otčina\", \"Ruská řeka\" a další.\n\n\n"}
{"id": "129940", "url": "https://cs.wikipedia.org/wiki?curid=129940", "title": "Polib si dědu", "text": "Polib si dědu\n\nPolib si dědu je název pátého studiového alba pražské rockové hudební skupiny Wohnout. Bylo vydáno v září roku 2006 a obsahuje 14 skladeb zpívaných v češtině, s výjimkou písně „Činely\", kterou je nazpívána napůl ve finštině a angličtině zpěvákem skupiny Waltari. Mezi další hosty patří i Lenka Dusilová a Jana Lota (průvodící povzdech u písničky Ganga).\n\n"}
{"id": "129947", "url": "https://cs.wikipedia.org/wiki?curid=129947", "title": "Doktor Ox", "text": "Doktor Ox\n\nDoktor Ox (1874, \"Le docteur Ox\") je povídková sbírka francouzského spisovatele Julesa Verna. Povídky a novely z této sbírky autor do svého cyklu \"Podivuhodné cesty (Les Voyages extraordinaires)\" nezařadil, přesto je dnes zejména titulní novela mnohdy v rámci tohoto cyklu samostatně vydávána.\n\nSbírka obsahuje tyto tituly:\n\nÚvodní novela sbírky, napsaná roku 1872, vypráví fantaskní historku o vynálezci, který nabízí vlámskému městečku \"Quiquendone\", \"„nezaznamenaného na žádných mapách“\", zavést zdarma do všech domácností kyslíkovodíkové osvětlení. Ve skutečnosti však chce doktor Ox se svým asistentem Ygenem učinit vědecký pokus a nasytit ovzduší ve městečku kyslíkem (jména protagonistů jsou žertovnou narážkou na francouzské slovo pro kyslík - \"oxygène\"). To se mu skutečně podaří, vegetace se začne rychleji rozvíjet, ale také lidé jednají prudčeji a energičtěji než dříve. Vdechování kyslíku způsobí, že se z pokojných, flegmatických a nesmírně pomalých obyvatel stávají lidé podráždění, hašteřiví a výbušní. Klidné ospalé městečko se tak v kyslíkovém opojení postupně změní v místo, kde každý baží po krvi bližních. Pouze nenadálý výbuch Oxovy plynárny zabránil velkému krveprolití, protože quiquendonští se dokonce rozhodli kvůli maličkému problému, starému několik set let, pro válku se sousedním městečkem. V nastalém zmatku po výbuchu doktor Ox i Ygene zmizí a městečko se vrátí do svého ospalého poklidu.\n\nLehce satirický příběh měl poměrně slušný úspěch a roku 1877 podle něho francouzský skladatel Jacques Offenbach složil stejnojmennou komickou operu.\n\nNovela, prvně publikovaná roku 1854 v časopisu \"Musée\" připomíná svým obsahem i formou strašidelné příběhy amerického básníka Edgara Allana Poea, kterého si Verne velmi vážil. Její plný název zní \"Maître Zacharius ou l'horloger qui a perdu son âme (Mistr Zachariáš aneb hodinář který ztratil svou duši)\".\n\nPříběh se odehrává na přelomu 17. a 18. století v Ženevě, kde je introvertní a podivínský mistr Zachariáš hodinářem. Ve svém domě, postaveném na malém ostrově u výtoku Rhôny z Ženevského jezera, žije osamoceně se svým tovaryšem Aubertem, dcerou Gerande a starou hospodyní. Aubert a Gerande se do sebe zamilují a plánují vstoupit v blízké budoucnosti společně do stavu manželského. Zachariášovy výrobky vynikají vysokou přesností i krásou a dají se označit za malá umělecká díla. Mistr Zachariáš je také na své výtvory, které mu zajišťují život v blahobytu, nesmírně pyšný. Prohlašuje, že díky jeho genialitě se neživý materiál probouzí k životu, a v tom se vidí dokonce roven Bohu. Náhle podivně onemocní a ztrácí svou životní sílu. A jak chřadne, přestávají postupně fungovat i všechny jím sestrojené hodiny, jako kdyby byly částí jeho umírající duše. Zákazníci mu je postupně vrací a chtějí zpět peníze, což má za následek jeho zchudnutí. Podle knihy objednávek mistr Zachariáš zjistí, že už zbývají jen jediné hodiny, které mu nebyly ještě vráceny, a dojde k přesvědčení, že jeho život je s těmito hodinami spojen. Rozhodne se proto, že je musí vidět. Vydá se proto na zámek Andermatt, kde jsou hodiny umístěny. Auvert se svou snoubenkou Gerande jej následují. Na zámku stařec šílí štěstím že objevil hodiny ještě funkční, a chce se jich zmocnit. Hodiny jsou však ve vlastnictví podivného zlého mužíčka Pittonaccia. Ten je mistru Zachariášovy slíbí, pokud dostane jeho dceru za ženu. Aubert a Gerande dojdou k závěru, že to musí být služebník samotného ďábla. V tom hodiny prasknou, mistr Zachariáš zemře a Pittonaccio se s rouháním propadne do země.\n\nTuto povídku napsal Jules Verne roku 1851 pod názvem \"Un Voyage en Ballon (Cesta v balónu)\" a je to jeho první příběh, který se týká létání. Autor v něm popisuje muže, který se živí tím, že na výročních trzích v různých německých a nizozemských městech bere do svého balónu za úplatu cestující. Ve Frankfurtu se však dostane do nečekaných problémů. Když se jeho cestující se nedostavili na místo startu, rozhodl se aeronaut podniknout let balónem sám, neboť to byl zároveň slavnostní bod programu. V poslední sekundě před startem mu do gondoly skočí neznámý muž, ze kterého se vyklube sebevražedný šílenec. Jeho záměrem je dostat balón co nejvýše. Přes odpor majitele balónu vyhází z gondoly veškerou zátěž a v závratné výšce se rozhodne odříznout od sítě balónu i gondolu a pokračovat v dalším letu zavěšený v lanech. Rozpoutá se zoufalý souboj, při kterém šílenec z gondoly vypadne, ale těsně před tím se mu jí podaří skutečně odříznout. Majitel balónu zavěšený v lanech sítě se pak šťastně dostane zpět na zem.\n\nPovídka, prvně publikovaná roku 1855 v časopisu \"Musée\", jejíž francouzský název zní v překladu \"Přezimování mezi ledy\", popisuje výpravu do Severního moře, kterou zorganizoval starý lodník Jan Cornbutte na záchranu svého syna Ludvíka. Ten se nevrátil z plavby lodě \"Jeune-Hardie\", protože se společně se dvěma dalšími členy posádky ztratil, když všichni tři odpluli v šalupě na místo, odkud zachytili nouzový signál. Na záchranné výpravě doprovázejí Jana Cornbutta snoubenka jeho syna Marie a také první důstojník z \"Jeune-Hardie\", André Vasling, který je ale Ludvíkovým sokem v lásce.\n\nVýprava nejprve pátrá v okolí Faerských ostrovů, poté propátrá celé západní norské pobřeží až po Bodø a nakonec zamířili k Brewsterskému mysu, který leží na sedmdesáté rovnoběžce východního pobřeží Grónska, kam podle předpokladů mohli ztracené námořníky zahnat mořské proudy. Zde se jim podaří trosečníky skutečně nalézt, ale Vasling se projeví jako skutečný zloduch. Aby získal Marii po sebe, hodlá Ludvíka zavraždit. Při jejich vzájemném souboji jsou však oba napadeni ledním medvědem, který Vaslinga zabije. Bohužel výpravu nepřežil ani starý Jan Cornbutte, který záchranu svého syna zaplatil životem.\n\nJde o cestopisnou črtu Vernova staršího bratra Paula (1829 - 1897) z roku 1874. Paul Verne byl námořní kapitán u francouzského obchodního loďstva a znamenal pro svého slavného bratra významnou poradenskou oporu. Výstup na Mont Blanc byl ve své době nesmírně obtížnou záležitostí, skutečným dobrodružstvím, při němž účastníci riskovali život. Verne proto dobře věděl, proč bratrův text do sborníku svých vlastních prací zařadil.\n\n\n"}
{"id": "129954", "url": "https://cs.wikipedia.org/wiki?curid=129954", "title": "Festival stejnejch ksichtů", "text": "Festival stejnejch ksichtů\n\nFestival stejnejch ksichtů je volné sdružení sedmi hudebních skupin hrajících většinou folk-rock, šraml nebo world music, které byly dříve značně personálně propojeny a které vydávaly své nosiče u vlastního nakladatelství SPPress. S postupem doby se některé kapely stávají slavnější a svá nová alba vydávají u větších nakladatelství.\n\nOd roku 2001 vycházel také časopis Stejný ksichty.\n\nTradiční akcí, kde bývají zastoupeny téměř všechny kapely \"Stejnejch ksichtů\", je festival Litoměřický kořen, případně menší akce Syrečková party tamtéž.\n\n\n"}
{"id": "129959", "url": "https://cs.wikipedia.org/wiki?curid=129959", "title": "Integrovaný dopravní systém Moravskoslezského kraje ODIS", "text": "Integrovaný dopravní systém Moravskoslezského kraje ODIS\n\nIntegrovaný dopravní systém Moravskoslezského kraje ODIS (dříve Ostravský dopravní integrovaný systém) je integrovaný dopravní systém, který se postupně rozvíjí na území Moravskoslezského kraje, vznikl však již před zřízením tohoto kraje.\n\nODIS vznikl k 23. listopadu 1997 z iniciativy města Ostravy a několika obcí a měst v bezprostředním okolí Ostravy a na Hlučínsku (celkem se jednalo o 24 obcí včetně Ostravy). V této první fázi byly v rámci ODIS integrovány všechny tramvajové, autobusové a trolejbusové linky provozované Dopravním podnikem Ostrava, některé autobusové spoje dopravců ČSAD BUS Ostrava (nynější Arriva Morava) a ČSAD Karviná, a také některé vlaky Českých drah.\n\nKaždoročně se pak systém rozrůstal o další oblasti a přibývali i noví dopravci. Významným problémem však bylo rozšiřování ODIS směrem na Karvinsko a Havířovsko, kde ODIS narážel na odpor místních zastupitelstev i zdejších monopolních autobusových dopravců, tehdy patřících do skupiny CIDEM (jedná se o dopravce ČSAD Havířov, ČSAD Karviná a ČSAD Frýdek-Místek, dnes součástí skupiny Transdev). V současné době jsou již spoje těchto dopravců v ODIS integrovány.\n\nV září 2006 bylo do ODIS zapojeno již celkem 105 měst a obcí s rozlohou 1779 km² a s 735 341 obyvateli. Vedle městské dopravy v Ostravě a části příměstské a regionální dopravy Moravskoslezského kraje je do ODIS kompletně integrována také městská hromadná doprava v Opavě (autobusy a trolejbusy).\n\nK dalšímu rozšíření systému došlo k 4. březnu 2007, kdy byla do ODIS zahrnuta významná část Opavska a Vítkovska až po Odry a Bruntál – celkem se jedná o rozšíření o dalších 39 obcí. K 9. prosinci 2007 byl ODIS rozšířen o 31 obcí v oblasti Novojičínsko-západ. K 1. dubnu 2008 proběhlo rozšíření o 10 obcí na Osoblažsku a město Orlová. Celkově je tak k 25. srpnu 2008 do ODIS integrováno již 186 obcí. K 1. září 2008 došlo k integraci dalších pěti linek dopravce ČSAD Karviná. Významnější změny nastaly s celostátní změnou jízdního řádu 14. prosince 2008, kdy došlo k integraci téměř všech příměstských linek provozovaných ČSAD Karviná a zbývajících dosud neintegrovaných železničních tratí v kraji (s výjimkou tratě 313 provozované dopravcem OKD, Doprava). Změněno bylo také značení vlakových linek, původní traťové značení z řady 900 bylo nahrazeno linkovým značením písmenem S, R nebo V doplněným jedno- nebo dvoumístným číslem. K 8. březnu 2009 došlo k integraci linek MHD Havířov na území města Havířov. K datu změny jízdního řádu 12. 12. 2010 byla zaintegrována trať 313 (linka V17), čímž jsou integrovány všechny tratě na území kraje. K 3. 4. 2011 došlo k integraci linek MHD Český Těšín, MHD Třinec a meziměstských linek v oblasti Třinecka a Jablunkovska. K 1. 1. 2015 došlo k integraci meziměstských linek provozovaných dopravcem ČSAD Frýdek-Místek. K dni 13. 12. 2015 se k ODISu připojil dopravce ČSAD Vsetín, který nahradil dopravce ARRIVA MORAVA na linkách v oblasti Třinecka a Jablunkovska. Od 11. 12. 2016 provozuje dopravu v oblasti Českotěšínska dopravce ČSAD Havířov. Od 10. 6. 2018 jsou oblasti Karvinska a Orlovska provozovány dopravcem ČSAD Karviná na základě nové smlouvy. Samozřejmostí je i zde možnost platby bezkontaktní platební kartou nebo bezplatného připojení k WiFi, která by se měla brzy díky novým tendrům rozšířit do celého kraje. Na základě těchto tendrů byli k provozu od 10. 12. 2018 vybráni následující dopravci:\n\nProvoz v oblasti Havířovska bude do roku 2020 provozovat konsorcium společností ČSAD Frýdek-Místek, ČSAD Karviná a ČSAD Havířov. \n\nVzhledem k pozdnímu podpisu některých smluv byl začátek provozu v některých oblastech odsunut až na červen 2019, na Hlučínsku pak na červen 2020. Do té doby jsou uzavřeny smlouvy na \"překlenovací\" období s původními dopravci. Jde o oblasti Opavsko, Vítkovsko, Frýdecko-Místecko, Bílovecko a Hlučínsko.\n\nODISka je jednotný standard, podle něhož většina dopravců v rámci ODIS vydává nebo bude vydávat své vlastní čipové karty. Standard umožňuje použitelnost karty pro předplatné i jednotlivé jízdné v rámci ODIS a ve vymezených případech po celé ČR. Základem byla e-karta, kterou od 1. února 2011 vydával Dopravní podnik města Ostravy a která zpočátku byla použitelná pouze pro předplatní časové kupóny platné pouze ve vozidlech DPO. Od 1. března 2012 byla možnost použití rozšířena i na autobusové linky dopravců ARRIVA MORAVA, TQM a Radovan Maxner. Od 17. září 2012 platí karta i ve vlacích zařazených do ODIS a kupóny začaly být na karty nahrávány ve všech železničních pokladnách v rámci ODIS. V současné době kromě Dopravního podniku Ostrava vydává ODISku i Městský dopravní podnik Opava, ARRIVA MORAVA, Trasdev Morava, ČSAD Vsetín, ČSAD Karviná, ČSAD Havířov a ČSAD Frýdek-Místek. Bez ohledu na vydavatele jsou všechny ODISky vzájemně uznávány všemi dopravci ODIS. Z elektronické peněženky ODISky je možné platit jednotlivé i krátkodobé časové jízdné. České dráhy rovněž do ODISky umožňují bezplatně nahrát tzv. Kartu ČD, které umožňuje z velké části nahradit IN kartu, tak je možné v rámci ČD s ODISkou cestovat rovněž po celé ČR, včetně objednání si jízdenky přímo z pohodlí domova, bez nutnosti jejího vytištění či čekání ve frontě u pokladny ČD. V současnosti je možné ODISku použít u všech dopravců zařazených v ODIS. Na začátku září 2018 bylo evidováno již 400 000 ODISek. Koncem roku 2019 KODIS plánuje zavedení tzv. ODISky NG (New Generation), která umožní např. použití v PID (integrace Lítačky) nebo v budoucnu použití u ČD v rámci celé ČR. ODISka NG bude také volitelně použita jako alternativa ISIC u vybraných škol. Vydavatelem ODISky NG bude Koordinátor ODIS. \n\nV posledních letech se Moravskoslezský kraj společně s ODIS snaží kromě zvýšení komfortu (WiFi, klimatizace, USB nabíječky, chytrý informační systém) i o snížení dopadu veřejné dopravy na žívotní prostředí. Kromě vytyčení cílů jako je 100% podíl autobusů s alternativním pohonem (elektro, CNG) na Ostravsku do roku 2020 se jedná i o zavádění vozidel s pohonem na vodík. Ve zkušebním provozu má být zprovozněna plnička na Hranečníku, kde budou tankovat autobusy dopravců Dopravní podnik Ostrava a ČSAD Havířov. Nejnovější zprávy kraje říkají, že se má v pilotním provozu jednat o 10 vozidel v oblasti Karvinska. \n\nJiž dnes je ale doprava \"chytřejší\". Na území celého kraje byly umístěny moderní odjezdové tabule, které ukazují aktuální čas odjezdu včetně případného zpoždění spoje. Mimo to jsou pro dopravce vybrané ve veřejných zakázkách závazné nové \"Technické a provozní standardy ODIS\", které zajišťují potřebný komfort dopravy 21. století. Zahrnují kompletní specifikaci vozidel, počínaje informačním systémem (dynamické odjezdové tabule ve vozidlech) a konče klimatizací nebo např. sedačkami pro cestující. Samozřejmostí je i moderní dispečink, který sleduje pohyb vozidel na území kraje. Ten je částečně veřejně přístupný na následujícím odkazu. \n\nV roce 2019 bude spuštěna mobilní aplikace \"Můj ODIS\" umožňující odbavení QR kódem, vyhledání spojení či on-line informace o odjezdech ze zastávky. Mimo to bude také zaveden tzv. autocapping i na příměstských linkách, pilotně u ČSAD Havířov (optimalizace ceny jízdného, zastropování ceny 24h jízdenky).\n\nV rámci ODIS nyní působí následující dopravci:\n\n\n"}
{"id": "129962", "url": "https://cs.wikipedia.org/wiki?curid=129962", "title": "Služební zákon", "text": "Služební zákon\n\nSlužební zákon byl zkrácený název \"zákona č. 218/2002 Sb., o službě státních zaměstnanců ve správních úřadech a o odměňování těchto zaměstnanců a ostatních zaměstnanců ve správních úřadech (služební zákon)\". Šlo o právní předpis, který upravoval právní poměry zaměstnanců vykonávajících ve správních úřadech státní správu jako službu, kterou Česká republika poskytuje veřejnosti, organizační věci státní služby, přípravu fyzických osob na státní službu, služební vztahy státních zaměstnanců ve správních úřadech, odměňování těchto osob, nestanoví-li zvláštní právní předpis jinak, řízení ve věcech státní služby, odměňování ostatních zaměstnanců v pracovním poměru ve správních úřadech, jakož i organizační věci vztahující se k zaměstnávání těchto zaměstnanců. \n\nNikdy však nenabyl účinnosti a k 6. listopadu 2014 byl zrušen novým zákonem č. 234/2014 Sb., o státní službě. Na úředníky územních samosprávných celků, tedy obcí a krajů, se vztahuje již účinný zákon č. 312/2002 Sb., o úřednících územních samosprávných celků. \n\nÚstava se zákonem tohoto typu počítá v čl. 79 odst. 2 už od roku 1993, schválen a ve Sbírce zákonů vyšel až v souvislosti se vstupem České republiky do Evropské unie v roce 2002 a jeho účinnost měla původně nastat dne 1. ledna 2004. Několikrát byla nicméně odložena, naposledy na 1. ledna 2015. Vláda v roce 2013 dokonce navrhla, aby byl ještě před vstoupením v účinnost zrušen a nahrazen novým \"zákonem o státních úřednících\", který připravovalo Ministerstvo vnitra. Kvůli velkému množství nevypořádatelných připomínek byl návrh stažen.\n\nDne 21. ledna 2014 nově vzniklá koalice ČSSD, ANO a KDU-ČSL slíbila, že pošle návrh novely služebního zákona do sněmovny. Je to podmínka, na které trvá prezident Miloš Zeman, díky níž jmenuje vládu Bohuslava Sobotky. Zároveň tvoří služební zákon naplnění ex-ante kondicionality č. 11 - efektivizace a depolitizace veřejné správy. Jejím naplněním je podmíněno čerpání Evropských strukturálních a investičních fondů v následujícím programovém období (2015–2020) ve výši až 700 miliard korun. Po tříměsíčním politicko-odborném vyjednávání byl 29. května 2014 komplexní pozměňovací návrh novely služebního zákona připravený při Úřadu vlády zaslán do sněmovny. Jeho projednávání bylo plánováno na mimořádnou schůzi v červenci 2014. Jeho následná implementace se měla řídit harmonogramem schváleným vládou (usnesení vlády č. 325/2014).\n\nSituace ohledně služebního zákona však nakonec dospěla k řešení, že bude přijat zcela nový zákon. Ten byl i přes veto prezidenta republiky 1. října 2014 přijat a byl publikován jako zákon o státní službě (č. 234/2014 Sb.).\n\nSlužební poměr státních zaměstnanců upravovaly dříve (a zčásti dosud upravují) zejména tyto předpisy:\n\n"}
{"id": "129963", "url": "https://cs.wikipedia.org/wiki?curid=129963", "title": "Irena Pelikánová", "text": "Irena Pelikánová\n\nIrena Pelikánová (* 25. června 1949 Praha) je česká právnička a univerzitní profesorka.\n\nRoku 1993 byla jmenována profesorkou obchodního práva na Právnické fakultě Univerzity Karlovy. V letech 1998–2004 byla členkou Legislativní rady vlády; v letech 1999–2002 byla členkou prezídia Komise pro cenné papíry; mimoto působila jako advokátka.\n\nOd 12. května 2004 je soudkyní Tribunálu Soudního dvora Evropské unie.\n\nV roce 2013 se spekulovalo o jejím konci u Soudního dvora EU s tím, že by se jejím nástupcem stal ministr bez portfeje ČR Petr Mlsna. Vláda ČR jeho nominaci v únoru 2013 dokonce schválila, v květnu téhož roku ji však odmítl Soudní dvůr EU. V červenci 2013 tak nová vláda Jiřího Rusnoka schválila jako kandidátku znovu Pelikánovou. Dne 16. října 2013 vlády členských států EU potvrdily prodloužení jejího mandátu, ve funkci by tak měla setrvat až do roku 2019.\n\nIrena Pelikánová je vdaná. S manželem Dragutinem Pelikánem má syny Tomáše a Roberta.\n\nJe autorkou pětisvazkového komentáře k českému obchodnímu zákoníku a učebnic obchodního práva; zabývá se též srovnávacím právem obchodním, zejména ve vztahu k právu francouzskému.\n"}
{"id": "129964", "url": "https://cs.wikipedia.org/wiki?curid=129964", "title": "Josef Baxa", "text": "Josef Baxa\n\nJosef Baxa (* 31. prosince 1959 Klatovy) je český soudce, v letech 2003 až 2018 předseda Nejvyššího správního soudu ČR, v letech 1998 až 2002 náměstek ministra spravedlnosti ČR.\n\nVystudoval Právnickou fakultu UK v Praze. Podílel se na založení Právnické fakulty ZČU v Plzni, kde přednáší trestní právo, je také spoluautorem komentáře k trestnímu řádu.\n\nOd roku 1984 pracoval jako trestní soudce, a to nejprve u Okresního soudu Plzeň-město a od roku 1989 u Krajského soudu v Plzni, jehož se stal později také místopředsedou. V letech 1998 až 2002 působil jako první náměstek ministra spravedlnosti, poté se 2. ledna 2003 stal prvním předsedou českého Nejvyššího správního soudu. V roce 2009 se stal Právníkem roku v oboru správní právo.\n\nFunkci předsedy Nejvyššího správního soudu ČR vykonával do 30. září 2018, kdy jej na této pozici vystřídal dosavadní místopředseda NSS ČR Michal Mazanec.\n\n"}
{"id": "129975", "url": "https://cs.wikipedia.org/wiki?curid=129975", "title": "Chodec", "text": "Chodec\n\nChodec je označení pro osobu, která se pohybuje pomocí chůze. Slovo se používá jako termín v silničním provozu. Řidčeji se užívá též jako označení sportovce provozujícího závodní chůzi (též rychlochodec), pěšího turisty, tuláka, pěšího cestovatele a podobně.\n\nV pravidlech silničního provozu je chodec definován v užším významu jako účastník provozu na pozemních komunikacích. V Česku je podle § 2 písm. j) Zákona o silničním provozu (dále ZSP) za chodce považována i \"„osoba, která tlačí nebo táhne sáňky, dětský kočárek, vozík pro invalidy nebo ruční vozík o celkové šířce nepřevyšující 600 mm, pohybuje se na lyžích, kolečkových bruslích nebo obdobném sportovním vybavení, anebo pomocí ručního nebo motorového vozíku pro invalidy, vede jízdní kolo, motocykl o objemu válců do 50 cm, psa a podobně“\" (koloběžka je pro účely ZSP podle § 57 odst. 2 považována za jízdní kolo).\n\nZpůsob chůze po pozemní komunikaci stanoví § 53 ZSP.\n\nChodec musí užívat přednostně chodníku nebo stezky pro chodce. Na stezce pro chodce a cyklisty se chodci a cyklisté nesmějí vzájemně ohrožovat a jsou-li odděleny pruhy pro chodce a cyklisty, mohou do jiného než svého pruhu vstoupit nebo vjet jen při obcházení (objíždění), předcházení (předjíždění), vcházení (vjíždění), odbočování apod. Osoba pohybující se na lyžích, kolečkových bruslích nebo obdobném sportovním vybavení nesmí na chodníku nebo na stezce pro chodce ohrozit ostatní chodce. Má-li komunikace více chodníků, není stanoveno, kterého chodníku má chodec užít. V současné době není stanoveno, po které straně chodníku je chodec povinen jít – v minulosti platilo, že po chodníku se chodí vpravo. Pokud však chodníku užije organizovaný útvar chodců, musí jít vpravo a nejvýše ve dvojstupu.\n\nLevé krajnice a není-li to možné, pak levého okraje vozovky užije chodec tam, kde není chodník nebo je neschůdný. Na krajnici nebo při okraji vozovky mohou jít nejvýše dva chodci vedle sebe, v nebezpečných úsecích nebo obdobích pouze za sebou.\n\nPodle § 16 ZSP musí řidič, který při objíždění chodce vybočuje ze směru své jízdy, dávat znamení o změně směru jízdy a nesmí při objíždění omezit protijedoucí řidiče ani ohrozit žádné účastníky provozu. Cyklista nebo jezdec na zvířeti jedoucí po pravé krajnici nesmí ohrozit ani omezit chodce (§ 57 odst. 2 a § 60 odst. 4 ZSP). Podle § 5 odst. 2 písm. f) nesmí řidič \"„ohrozit chodce… při odbočování na místo ležící mimo pozemní komunikaci, při vjíždění na pozemní komunikaci a při otáčení nebo couvání.“\" V ostatních případech mají řidiči vůči chodcům vždy obecnou povinnost chovat se ohleduplně a ukázněně (§ 4 písm. a) a dbát zvýšené opatrnosti zejména vůči dětem a některým kategoriím zdravotně postižených osob. (§ 5 písm. d).\n\nOsoba, která vede ruční vozík o šířce nejméně 600 mm, pěšky doprovází vedená nebo hnaná zvířata s výjimkou psa nebo jako vozka pěšky doprovází potahové vozidlo, nemá status chodce přiznán výslovně a řídí se především speciálními pravidly pro příslušný druh vozidla nebo útvaru (§ 59 a 60 ZSP).\n\nPravé krajnice nebo pravého okraje vozovky užije:\n\nVozka, který nejede na vozidle, musí jít po pravé straně vozidla.\n\nOrganizovaný útvar chodců (nazývaný též organizovaná skupina chodců), například příslušníků ozbrojených sil, školní mládeže nebo průvod má v provozu speciální postavení přiměřeně obdobné jako řidiči a vozidla (dle § 56 ZSP a dalších ustanovení). Tato ustanovení však neplatí pro organizovanou skupinu předškolních dětí. Za dodržování povinností obdobných povinnostem řidiče odpovídá vedoucí útvaru, jímž může být jen osoba starší 15 let, která je k tomu dostatečně způsobilá. Jde-li o útvar školní mládeže nebo předškolních dětí, je vedoucí útvaru je oprávněn při přecházení vozovky zastavovat vozidla.\n\nNa organizovaný útvar chodců se vztahují obdobně a přiměřeně ustanovení o směru a způsobu jízdy (jízda vpravo, v jízdních pruzích, podél dopravních ostrůvků, vjíždění na tramvajový pás a jeho přejíždění, objíždění překážky, objíždění tramvaje a povinnost zastavit za autobusem přepravujícím děti nebo za tramvají stojící v zastávce bez nástupiště, vyhýbání, odbočování, jízda křižovatkou, vjíždění na pozemní komunikaci, otáčení a couvání, zastavení a stání, jízda přes železniční přejezd, znamení o změně směru jízdy). Za snížené viditelnosti musí být organizovaný útvar chodců při chůzi po vozovce označen vpředu po obou stranách neoslňujícím bílým světlem a vzadu po obou stranách neoslňujícím červeným světlem. Označení světly může být nahrazeno oděvními doplňky s označením z retroreflexního materiálu v provedení stanoveném vyhláškou. Na mostě nesmí jít útvar jednotným krokem.\n\nNa průvodce vedených nebo hnaných zvířat se vztahují obdobné požadavky a povinnosti jako na vedoucího organizovaného útvaru školní mládeže a stádo zvířat je v obdobném postavení jako organizovaný útvar chodců. Navíc má povinnost dbát zvýšené opatrnosti vůči dětem, zdravotně postiženým, řidičům začátečníkům a zvířatům, povinnost podrobit se vyšetření na ovlivnění návykovou látkou, a povinnost umožnit přejití chodcům na přechodu, vztahují se na něj rovněž pravidla pro předjíždění, pravidla pro případ zastavení na železničním přejezdu a povinnosti řidiče vůči vozidlům s právem přednostní jízdy a vozidlům vybaveným výstražným oranžovým světlem.\n\nOsoba na lyžích, kolečkových bruslích nebo obdobném sportovním vybavení může užít k jízdě jízdního pruhu pro cyklisty nebo stezky pro cyklisty, přitom je povinna se řídit pravidly a signály pro cyklisty. (§ 57 odst. 7 ZSP)\n\nPřecházení vozovky upravuje § 54 Zákona o provozu na pozemních komunikacích. Chodec nesmí přecházet vozovku, nalézá-li se ve vzdálenosti bližší než 50 metrů křižovatka s řízeným provozem, přechodu pro chodce, místo pro přecházení vozovky, podchod nebo nadchod označené příslušnými dopravními značkami. Chodec nesmí překonávat zábradlí nebo jiné zábrany na vozovce. Zákon stanoví i povinnosti řidičů vůči chodcům přecházejícím po přechodu pro chodce nebo vozovku mimo přechod. Světelné signály pro chodce stanoví § 74 Zákona o silničním provozu. Zastavovat vozidla kvůli přecházení vozovky chodci může v souladu se zákony též policista, strážník nebo pověřená osoba.\n\nVzhledem k nejasné definici vozovky nejsou jednoznačná pravidla pro přecházení stezek pro jezdce na zvířeti, stezek pro cyklisty, parkovacích nebo odstavných pruhů, některých druhů účelových komunikací, například samostatných parkovišť a podobných ploch, atd.\n\nPřecházení tramvajového pásu není právními předpisy dostatečně upraveno, v praxi se obvykle uplatňují obdobně pravidla pro přecházení vozovky. Vyznačení přechodu pro chodce nebo umístění světelných signálů pro chodce v místě přechodu přes tramvajový pás nebo samostatnou tramvajovou dráhu je právně sporné, přecházení mimo takto vyznačená místa rovněž. Vstup na dráhu mimo k tomu určená místa zakazuje v § 4a Zákon o dráhách (266/1994 Sb. ve znění pozdějších změn). Z tohoto zákazu jsou však vyjmuta místa křížení dráhy s pozemní komunikací a dráha v úseku, kde je vedena po pozemní komunikaci. Styk dráhy s provozem chodců (pěších osob) v místech, která nejsou pozemními komunikacemi, řeší Zákon o dráhách nedostatečně.\n\nPřecházení chodců přes železniční přejezd upravuje § 55 Zákona o silničním provozu. Chodci nesmějí vstupovat na přejezd v případech obdobným těm, kdy řidič podle § 29 ZSP na přejezd nesmí vjíždět. Železniční přejezd je podle § 2 písm. bb) ZSP \"„místo, kde se úrovňově kříží pozemní komunikace se železnicí, popřípadě s jinou dráhou ležící na samostatném tělese, a označené příslušnou dopravní značkou.“\" Za železniční přejezd se tedy považuje i křížení dráhy s pěší pozemní komunikací a také křížení samostatné tramvajové dráhy s jízdní nebo pěší pozemní komunikací. Přejezd nebo přechod, jehož přístupové cesty nemají status pozemní komunikace (např. stezky a pěšiny ve smyslu Zákona o ochraně přírody a krajiny, nástupiště zastávek apod.), je tedy v právně nejasném postavení, ale i taková místa se často označují jako železniční přejezd.\n\nPodle § 15 \"Zákona o silničním provozu\" v některých případech, zastaví-li vozidlo hromadné dopravy osob v zastávce, musí řidič jiného vozidla za ním zastavit a může pokračovat v jízdě teprve tehdy, neohrozí-li vystupující a nastupující. Typickým případem je tramvajová zastávka bez nástupního ostrůvku s nástupem přes vozovku. Přesto hrozí nezanedbatelné riziko, že řidič zastávku přehlédne. Takzvaná zastávka vídeňského typu má vozovku v místě zastávky zvýšenou, což usnadňuje cestujícím nástup do vozidla a zároveň zvýrazňuje zastávku pro silniční vozidla. Podle § 49 odst. 2 \"Zákona o silničním provozu\" smí čekající vstoupit do vozovky až po zastavení vozidla v zastávce.\n\nVyžadují-li provozní důvody, aby cestující vystupovali z vozidla hromadné dopravy osob nebo do něj nastupovali mimo zastávku a přitom vstupovali do vozovky, je dopravce oprávněn k zajištění bezpečnosti zastavovat ostatní vozidla.\n\nV obytné a pěší zóně (§ 39 ZSP) smějí chodci užívat pozemní komunikaci v celé její šířce. Hry dětí na pozemní komunikaci jsou dovoleny jen v obytné zóně. Projíždějící řidič musí dbát zvýšené ohleduplnosti vůči chodcům a nesmí je ohrozit, v případě nutnosti musí zastavit vozidlo. Chodci i hrající si děti musí umožnit vozidlům jízdu.\n\nChodců se týkají zejména tyto dopravní značky podle vyhlášky č. 30/2001 Sb. v platném znění:\n\nSignály:\n\nDůležitým způsobem ochrany chodců v provozu jsou reflexní ochranné prvky. Jsou součástí ochranných pracovních vest pro osoby, které při práci vstupují do vozovky, například pro počišťovače, policisty a podobně. Reflexními nášivkami a součástmi bývají často opatřeny například dětské bundy či obuv, školní aktovky atd. Toto vybavení může být součástí standardů pro výrobu dětského ošacení či vybavení.\n\nČeská pravidla silničního provozu až do roku 2016 obecně od chodců retroreflexní označení nevyžadovala, zmiňovala je jen například v případě řidiče nacházejícího se se mimo vozidlo na pozemní komunikaci mimo obec v souvislosti s nouzovým stáním (nevztahuje se na řidiče nemotorových vozidel, mopedů a motocyklů).\n\nNovelizační zákon 46/2016 Sb. vložil do § 53 zákona č. 361/2000 Sb. nový odstavec 9, který zní: „Pohybuje-li se chodec mimo obec za snížené viditelnosti po krajnici nebo po okraji vozovky v místě, které není osvětleno veřejným osvětlením, je povinen mít na sobě prvky z retroreflexního materiálu umístěné tak, aby byly viditelné pro ostatní účastníky provozu na pozemních komunikacích.“\n\nPodle § 56 odst. 2 zákona 361/2000 Sb. může být oděvními doplňky s označením z retroreflexního materiálu nahrazeno povinné označení organizovaného útvaru chodců světly za snížené viditelnosti (vpředu po obou stranách neoslňujícím bílým světlem a vzadu po obou stranách neoslňujícím červeným světlem). Pro tento účel vzory a způsob užití oděvních doplňků s označením z retroreflexního materiálu stanoví prováděcí právní předpis.\n\n\n"}
{"id": "129986", "url": "https://cs.wikipedia.org/wiki?curid=129986", "title": "Martin Říman", "text": "Martin Říman\n\nMartin Říman (* 11. května 1961, Frýdek-Místek) je český politik za Občanskou demokratickou stranu, koncem 90. let 20. století ministr dopravy, počátkem 21. století poslanec Poslanecké sněmovny a v letech 2006–2009 ministr průmyslu a obchodu, následně v letech 2010 až 2011 předseda dozorčí rady ČEZ, a.s.\n\nPo absolvování Fakulty elektrotechnické Vysokého učení technického v Brně v letech 1980–1985 pracoval v období let 1986–1990 jako programátor. V letech 1992–1995 vystudoval bakalářský program na Právnické fakultě Masarykovy univerzity v Brně.\n\nOd počátku 90. let se zapojil do politického života, zpočátku na místní úrovni. V letech 1990–1994 zasedal v zastupitelstvu města Frýdek-Místek a byl místostarostou (od roku 1991 je členem ODS). Následně v letech 1994–1996 zastával funkci přednosty Okresního úřadu ve Frýdku-Místku. V komunálních volbách roku 1998 byl za ODS opětovně zvolen do zastupitelstva města Frýdek-Místek. Neúspěšně sem kandidoval i v komunálních volbách roku 2002, komunálních volbách roku 2006 a komunálních volbách roku 2010. Profesně se uvádí k roku 1998 jako programátor.\n\nDo vrcholné politiky pronikl v roce 1996, kdy se v druhé vládě Václava Klause stal ministrem dopravy. Funkci zastával až do konce existence tohoto kabinetu v lednu 1998.\n\nPoté v letech 1997–2001 soukromě podnikal. Do aktivní politiky na celostátní úrovni vstoupil opět v roce 2002. Ve volbách v roce 2002 byl totiž zvolen do poslanecké sněmovny za ODS (volební obvod Moravskoslezský kraj). Byl místopředsedou sněmovního hospodářského výboru. Poslanecký mandát obhájil ve volbách v roce 2006. Ve sněmovně setrval do voleb v roce 2010.\n\nOd roku 1997 působil jako člen Výkonné rady ODS a v letech 1998-2002 coby stínový ministr dopravy a spojů ODS. V období let 1999–2002 vykonával funkci předsedy krajské organizace ODS Moravskoslezského kraje. Od roku 2003 byl stínovým ministrem průmyslu a obchodu ODS. Jako jeden z mála vysoce postavených členů ODS jednoznačně v roce 2003 deklaroval, že v referendu o přistoupení České republiky k Evropské unii bude hlasovat \"proti\".\n\nKromě poslaneckého křesla a stranických funkcí zastával i vládní funkci. V roce 2006 se stal ministrem průmyslu a obchodu v první vládě Mirka Topolánka i druhé vládě Mirka Topolánka a byl jím až do pádu vlády v březnu 2009 (coby ministr v demisi až do května 2009). 8. května 2009 úřad ministra opustil po jmenování nové vlády Jana Fischera.\n\nJeho hlavním předvolebním heslem ve volbách roku 2006 bylo \"Ministerstva do Ostravy\". V rámci záměru Martina Římana se měla klíčová hospodářská ministerstva přestěhovat do Ostravy. Tento záměr ale nebyl realizován. Za svou politiku byl v anketě pořádané ekologickým občanským sdružením Děti Země oceněn titulem Ropák roku 2006 pro antiekologický čin roku. Účastníci ankety ho kritizovali za údajnou podporu zvyšování emisí skleníkových plynů a prolomení územních limitů těžby uhlí .\n\nJe ženatý, má syna a dceru. Bydlí ve Frýdku-Místku. Manželka RNDr. Zuzana Římanová je učitelka matematiky a chemie na gymnáziu ve Frýdku-Místku.\n\n"}
{"id": "129987", "url": "https://cs.wikipedia.org/wiki?curid=129987", "title": "Roger Deago", "text": "Roger Deago\n\nRoger Deago (Roger I. Villarreal Deago, * 21. června 1977, Monagrillo, Panama), je panamský baseballista, který v letech 1997–1998 hrál Českou baseballovou extraligu za Techniku Brno.\n\nV roce 2002 podepsal smlouvu se San Diego Padres a o rok později si ve dvou zápasech slavnou Major League Baseball zahrál. Premiérově v MLB nadhazoval 10. května 2003 proti New York Mets. Mets nakonec vyhráli 4:2 v 10. směně. V druhém zápase si zahrál 15. května 2003 proti Atlanta Braves. V MLB se neprosadil a od roku 2003 hraje v nižších profesionálních soutěžích – Minor League Baseball (úroveň AA a AAA). V roce 2006 reprezentoval Panamu na World Baseball Classic. V roce 2008 podepsal smlouvu s organizací Tampa Bay Rays\n\n\n"}
{"id": "129993", "url": "https://cs.wikipedia.org/wiki?curid=129993", "title": "Karakumský kanál", "text": "Karakumský kanál\n\nKarakumský kanál ( ) je kanál na jihu Turkmenistánu. Je napájený především vodou Amudarji a také řek, které stékají z pohoří Kopetdaga (Murgab, Tedžen). Slouží především jako zavlažovací kanál.\n\n\nKanál je vybaven konstrukcí umožňující průtok přibližně 300 m³/s. Kanál je dále vybaven plavebními komorami a řadou přepadových komor a zdymadel a také výpustí v rozdělovačích a vodních nádrží.\n\nV zóně kanálu byla postavena drenážní síť, aby byla odvedena stoupající podzemní voda. Její vzestup byl způsoben přísunem velkých dodatečných objemů vody a měl negativní vliv na úrodnost půdy. Po uvedení kanálu do provozu se značně zvětšily vodní zdroje v jeho okolí a tím pádem i přísun vody do zavlažovacích kanálů. Kanál zabezpečuje zásobování vodou pro města, průmysl i zemědělství. Zavlažovaná plocha se zvětšila ze 170 000 ha na 300 000 ha. Zaplaveno bylo 5 milionů hektarů pastvin. V kanále je rozvinutý rybolov (sumci, kapři, perlíni, parmy krátkohlavé, tolstolobci, amuři). Kanál je splavný v délce 450 km.\n\nPrůtok odebraný systémem chybí v přítoku do Aralského jezera. \n"}
{"id": "129994", "url": "https://cs.wikipedia.org/wiki?curid=129994", "title": "Zákoník práce (Česko, 2006)", "text": "Zákoník práce (Česko, 2006)\n\nZákoník práce je zákoník upravující převážnou část českého individuálního pracovního práva. Současný zákoník práce (zákon č. 262/2006 Sb.) nabyl účinnosti dnem 1. ledna 2007 a zrušil dřívější zákoník práce (č. 65/1965 Sb.).\n\nZákoník je o něco málo liberálnější než jeho předchůdce. Podle zástupců zaměstnavatelů je liberalizace nedostatečná, naopak odborové organizace další liberalizaci odmítají.\n\nOd 1. ledna 2012 je účinná důležitá novela tohoto zákoníku. Mění mimo jiné odstupné, proplácení přesčasové, noční a víkendové práce, zkušební dobu, konkurenční doložku, rozšiřuje výpovědní důvody a podobně (odkaz na podrobný přehled změn je níže).\n\nZ hlediska komplexnosti do sebe nový zákoník inkorporuje mnohé další dnes samostatně existující zákony z oblasti pracovního práva (například Zákon č. 1/1992 Sb., o mzdě, odměně za pracovní pohotovost a o průměrném výdělku), na druhou stranu v některých oblastech úpravy odkazuje formou delegace na občanský zákoník.\n\nČástečně posiluje princip smluvní volnosti, když na rozdíl od starého předpisu jsou ustanovení obecně dispozitivní, pokud zákon nestanoví jinak. Kogentní ustanovení jsou uvedena ve výčtovém paragrafu. Ten je relativně rozsáhlý (obsahuje desítky paragrafů), celkově tak změna oproti starému předpisu není nijak výrazná.\n\nV oblasti kolektivního vyjednávání přibývá možnost uzavření kolektivní smlouvy i s pluralitou na straně zaměstnavatelů. Také přibývá kontroverzního ustanovení, které v případě plurality odborových organizací v rámci jednoho zaměstnavatele umožňuje zaměstnavateli uzavřít kolektivní smlouvu jen se silnějším orgánem, pokud orgány nejednají ve vzájemné shodě.\n\nMožnost vzniku pracovního poměru jmenováním nový zákoník omezuje jen na oblast veřejné správy, stávající pracovní poměry založené jmenováním v soukromé sféře se mají posuzovat, jako by vznikly uzavřením pracovní smlouvy.\n\nV oblasti zániku pracovního poměru se ruší dosavadní povinnost nabídnout zaměstnanci jiné pro něho vhodné místo u zaměstnavatele v místě jeho bydliště či místě výkonu práce, pokud nejde o výpověď z důvodu porušení pracovní kázně nebo z důvodu, pro který lze okamžitě zrušit pracovní poměr. \n\nVýpovědní doba u rozvázání pracovního poměru výpovědí se sjednocuje na dva měsíce, minimální výše odstupného je nyní určována dle doby, po kterou zaměstnanec pro zaměstnavatele pracoval, přičemž u doby kratší než 1 rok je to nyní jen jeden průměrný měsíční výdělek. V případě skončení pracovního poměru na základě lékařského posudku, který zakazuje nadále konat dosavadní práci pro pracovní úraz, onemocnění nemocí z povolání nebo pro ohrožení touto nemocí, anebo dosáhnul-li na pracovišti určeném rozhodnutím příslušného orgánu ochrany veřejného zdraví nejvyšší přípustné expozice, činí odstupné dvanáctinásobek průměrného měsíčního výdělku.\n\nNový zákoník umožňuje větší flexibilitu pracovní doby, když zavádí tzv. konta pracovní doby, umožňující nový způsob nerovnoměrného rozvržení pracovní doby, pokud to dovoluje kolektivní smlouva. \n\nV oblasti dohod o pracích konaných mimo pracovní poměr u zaměstnavatelů mizí podmínky omezující uzavíraní těchto dohod a u dohody o provedení práce se zvyšuje maximální předpokládaný rozsah práce na 300 hodin ročně u jednoho zaměstnavatele.\n\n\n"}
{"id": "129999", "url": "https://cs.wikipedia.org/wiki?curid=129999", "title": "Filtr (matematika)", "text": "Filtr (matematika)\n\nPojem filtr je v matematice, konkrétně v teorii uspořádání používán pro podmnožiny uspořádaných množin, jejichž prvky lze v jistém smyslu považovat za „velké“ podle daného uspořádání.\n\nMáme-li množinu formula_1 uspořádanou relací formula_2, pak o její podmnožině formula_3 řekneme, že je filtr vzhledem k formula_2, pokud je formula_5 dolů usměrněná horní množina v formula_1 .\n\nPodrobněji:\n\n\nPrázdná množina a celá podkladová množina formula_1 nejsou příliš zajímavé filtry, a jsou proto z uvažování o filtrech obvykle vylučovány. Je zaváděn pojem vlastní filtr jako každý filtr kromě prázdné množiny a celé množiny a mluví-li se o filtrech, rozumí se tím pouze vlastní filtry.\n\n\nPro lineární uspořádání se tedy filtry redukují na horní množiny. Zajímavější je situace pro uspořádání, která nejsou lineární, viz následující oddíl Filtry na potenční množině.\n\nDuálním pojmem k pojmu filtr je v teorii uspořádání ideál. Veškeré úvahy a poznatky o filtrech lze (v duální podobě) aplikovat na ideály a naopak. Dalo by se říci, že článek o ideálech je duální k tomuto článku.\n\nV případě filtrů a ideálů na potenční algebře množiny formula_1 lze dokonce definovat pro filtr formula_17 a ideál formula_18:\n\nPlatí, že\n\nJako potenční algebra je obvykle označována potenční množina formula_29 všech podmnožin množiny formula_1 s operacemi sjednocení, průniku a doplňku a s uspořádáním relací „být podmnožinou“ formula_31\n\nCo musí splňovat množinový systém formula_32 , aby byl vlastním filtrem?\n\nUvažujme pro množinu formula_36 systém všech jejích nadmnožin v formula_1: \nformula_38\n\nJedná se o filtr (to se dá ověřit jednoduchým použitím definice), který se nazývá hlavní filtr určený množinou formula_33 .\n\nPokud je množina formula_33 navíc jednoprvková, pak pro každé formula_41 platí buď formula_42, a nebo formula_43, ale nikdy ne zároveň - jedná se tedy o ultrafiltr, obvykle označovaný jako triviální ultrafiltr.\n\nFréchetův filtr je filtr všech doplňků konečných množin na množině všech množin přirozených čísel formula_44. Doporučuji si vyzkoušet, že se jedná o filtr, ale nikoliv o ultrafiltr, protože neobsahuje ani množinu všech sudých čísel, ani její doplněk - množinu všech lichých čísel.\n\nPokud se vrátíme k motivaci filtru jako určitého rozdělení na prvky, které jsou považovány za „velké“ (prvky filtru) a na ty ostatní, pak pro Fréchetův filtr toto platí beze zbytku - obsahuje množiny, pro které existuje největší přirozené číslo, které v něm neleží.\n\nPodle tohoto filtru je postavena běžná definice limity posloupnosti:\nJe-li formula_45 posloupnost, pak její limitou je bod formula_46, pokud pro každé okolí formula_47 bodu formula_46 leží množina formula_49 ve Fréchetově filtru.\n\nPojem limity lze zobecnit (výše popsaným způsobem) na pojem F-limity podle filtru F.\n\n"}
{"id": "130009", "url": "https://cs.wikipedia.org/wiki?curid=130009", "title": "Pervomajskaja (stanice metra v Moskvě)", "text": "Pervomajskaja (stanice metra v Moskvě)\n\nPervomajskaja () je stanice metra v Moskvě. Nachází se na Arbatsko-Pokrovské lince a v provozu je od 21. října 1961. Denní zátěž zde činí 57 000 cestujících.\n\nPervomajskaja je jedna z historicky prvních podle standardního projektu konstruovaných, hloubených, mělce založených stanic (7 m hluboko). Má ostrovní nástupiště, podpírané dvěma řadami dohromady čtyřiceti sloupů. Výstupy jsou dva, vycházejí z obou konců nástupiště, každý do svého podpovrchového vestibulu. Stanice je navržena jako koncová a mezi lety 1961 a 1963 také rovněž roli konečné plnila. Za ní se severním směrem nacházel kolejový přejezd, na kterém se obracely vlaky.\n\nObklad stěn za nástupištěm je z bílých dlaždic, u sloupů pak růžový mramor. Sloupy jsou čtyřboké a směrem k podlaze se zužují.\n\nPervomajskaja nese název podle zrušené, dočasné stanice, která se nacházela nedaleko Depa Izmajlovo mezi lety 1954 a 1961. Zrušena byla krátce po otevření současné stanice. Dodnes se velká část původní stanice dochovala.\n\n"}
{"id": "130011", "url": "https://cs.wikipedia.org/wiki?curid=130011", "title": "Carl Gustaf Verner von Heidenstam", "text": "Carl Gustaf Verner von Heidenstam\n\nCarl Gustaf Verner von Heidenstam (6. července 1859, Olshammar, Örebro – 20. května 1940, Övralid, Östergötland) byl švédský prozaik a básník, člen Švédské akademie, ústřední postava švédského novoromantismu, nositel Nobelovy ceny za literaturu z roku 1916.\n\nHeidenstam se narodil jako syn důstojníka a potomek staré šlechtické rodiny . Studoval na malířské akademii ve Stockholmu, ale kvůli tuberkulóze musel studium ukončit. Podnikl pak dvě dlouhé zdravotní a vzdělávací cesty do jižní Evropy a na Blízký východ, v Římě a v Paříži studoval malířství, dlouho žil v cizině, zejména ve Švýcarsku, kde se seznámil s Augustem Strindbergem (jejich korespondence ukazuje na oboustranně hluboký vliv). V literárním vývoji Švédska byl vůdčí osobností nastupující nové generace básníků z konce 19. století, která se snažila o renesanci romantických prvků proti převládajícímu naturalismu. Jeho básnická sbírka \"Vallfart och vandringsår\" (Pouť a léta toulek) z roku 1888 znamenala nástup novoromantismu ve švédské literatuře. Radostné ladění svých veršů, fantazii a idealizaci použil Heidenstam jako zbraň proti dobové naturalistické tvorbě. Ve svých prózách pak uplatňoval nacionální patos, patriotismus, oslavu bojovného ducha lidu a idealizaci historie, přesvědčivě zachytil charakteristiky švédského národního života, vyjádřil lásku k rodné zemi a nadšený obdiv pro její přírodu.\n\nRoku 1912 se Heidenstam stal členem Švédské akademie a v roce 1916 mu byla udělena Nobelova cena za literaturu \"„… jako uznání jeho významu jako vedoucí osobnosti nové éry ve švédské literatuře“\" (citace z odůvodnění Švédské akademie).\n\n\n\n\n"}
{"id": "130012", "url": "https://cs.wikipedia.org/wiki?curid=130012", "title": "Přírodní park Vyšebrodsko", "text": "Přírodní park Vyšebrodsko\n\nPřírodní park Vyšebrodsko byl vyhlášen Okresním úřadem Český Krumlov dne 3. dubna 1995 a potvrzen Radou Jihočeského kraje dne 6. dubna 2004. Má rozlohu 84,1 km² a nachází se v okrese Český Krumlov na katastrálních územích Dolní Drkolná, Svatomírov, Studánky, Mnichovice u Loučovic, Kapličky, Horní Dvořiště, Herbertov, Vyšší Brod a Přední Výtoň.\n\nJeho severní hranici tvoří řeka Vltava, jižní pak státní hranice s Rakouskem, západní okraj je vymezen hranicí Chráněné krajinné oblasti Šumava a východní tvoří silnice z Horního Dvořiště k rozcestí silnic u železniční zastávky Rožmberk nad Vltavou. Nadmořská výška se zde pohybuje od 535 metrů v údolí Vltavy do 1038 metrů na státní hranici u Hvězdné.\n\nPosláním přírodního parku Vyšebrodsko je ochrana krajinného rázu rozsáhlého území s významnou přírodní a estetickou hodnotou, s lesními celky se zbytky přirozených smíšených lesů, se suťovými a rozsáhlými skalními útvary, s nejvyšším vrcholem Hvězdná (1012 m n. m.) a řadou dalších vrcholů dosahujících přes 800 a 900 m n. m., četnými rašeliništěmi a vlhkými loukami, soustavou přirozených vodních toků tvořenou Menší a Větší Vltavicí. Posláním přírodního parku je zachovat zbytky historické krajinné architektury a zabezpečit obnovu některých sídel odpovídající krajinnému rázu.\n\nÚzemí Přírodního parku Vyšebrodsko zasahuje do geomorfologických okrsků Lučská hornatina (součást Trojmezenské hornatiny a Šumavy) a Vyšebrodská vrchovina (součást Českokrumlovské vrchoviny a Šumavského podhůří).\n\nGeologický podklad je vesměs tvořen prvohorní žulou.\nÚzemí je typické chladnějším klimatem s inverzními polohami, zejména v údolí Vltavy a Menší Vltavice. Jihozápadní část je odvodňována přítoky Dunaje. To má vliv i na klimatické poměry, neboť je zde silnější vliv teplého alpského proudění, což umožňovalo v minulosti pěstovat vinnou révu a chmel i v nadmořské výšce 850 metrů.\n\nLes pokrývá dvě třetiny plochy. Výrazně převažují smrčiny s občasnými příměsemi jiných dřevin. Výjimku představují poměrně rozsáhlé porosty bučin v přírodních památkách Medvědí hora a Uhlířský vrch a fragmenty doubrav v okolí Vyššího Brodu.\n\nNa území přírodního parku jsou celkem tři maloplošná chráněná území a na jeho severní hranici pak bezprostředně navazuje Národní přírodní rezervace Čertova stěna-Luč (1935, 140 ha).\n\n\nK významnému osídlení této oblasti došlo až v době vrcholného středověku. Důležitým kolonizačním centrem byl Vyšebrodský klášter (1259). Většina obcí vznikla do konce 15. století – Dobříň (Dobring) 1259, Loučovice (Kienberg) 1310, Kapličky (Kapellen) 1376. Obyvatelstvo bylo většinou německy mluvící, katolického vyznání (protestanti byli potlačeni).\n\nS příchodem druhé světové války byla česky mluvící menšina vyhnána do vnitrozemí. Po druhé světové válce byla naopak odsunuta německy mluvící většina. Počet obyvatel byl tak snížen na minimum. Následoval vládou organizovaný proces dosídlení českým obyvatelstvem. Již tehdy se to však týkalo jen vybraných obcí (např. Pošlák, Kapličky), ostatní byly ponechány svému osudu – velká část zemědělské půdy byla tak ponechána ladem a postupně zarůstala náletovými dřevinami. Navíc v roce 1959 bylo na celé hranici se západními státy vytvořeno hraniční pásmo o šířce 4 – 8 km, které se stalo základem tzv. železné opony. Prakticky veškeré obyvatelstvo bylo z tohoto pásma vystěhováno do nejbližších obcí ve vnitrozemí (v zájmovém území Loučovice, Vyšší Brod, částečně Přední Výtoň). Obce na okraji navíc podléhaly zvláštnímu režimu – Přední Výtoň. Po roce 1989 však k významnému osídlení území nedošlo – zejména díky chybějícímu územnímu plánu vyššího územního celku Pravý břeh Lipna.\n"}
{"id": "130015", "url": "https://cs.wikipedia.org/wiki?curid=130015", "title": "Tatra T3S", "text": "Tatra T3S\n\nTatra T3S je typ tramvaje, který vznikl modernizací československé tramvaje Tatra T3.\n\nDalším typem modernizované „té-trojky“ se stal typ T3S. Dopravný podnik Bratislava nechal zmodernizovat dva vozy typu T3 podle vzoru tramvají Tatra K2S v šumperské firmě \"Pars nova\". Přestavba proběhla v letech 1998 a 1999. V dalších rekonstrukcích na typ T3S se již dále nepokračovalo.\n\nHlavní změnou byla výměna původní odporové elektrické výzbroje za novou typu TV14 s IGBT tranzistory. Při této příležitosti byla kompletně opravena vozová skříň, zmodernizován byl interiér i stanoviště řidiče. Taktéž byla instalována nová čela vozů dle návrhu Ing. arch. Patrika Kotase. Rovněž tramvaje obdržely nový polopantograf. Vozům byla díky rekonstrukci prodloužena životnost minimálně o 10 až 15 let.\n\nModernizace na typ T3S probíhaly v letech 1998 a 1999.\n\n"}
{"id": "130028", "url": "https://cs.wikipedia.org/wiki?curid=130028", "title": "Geomorfologické členění Šumavské hornatiny", "text": "Geomorfologické členění Šumavské hornatiny\n\n\"Oblast\"\n\nIB Šumavská hornatina\n\n"}
{"id": "130032", "url": "https://cs.wikipedia.org/wiki?curid=130032", "title": "Frankie Yale", "text": "Frankie Yale\n\nFrancesco Ioele, známý jako Frankie Yale (1893, Kalábrie, Itálie – 1. července 1928, New York), byl gangster, který kontroloval brooklynské podsvětí na začátku 20. století. Začala u něj také kriminální kariéra Al Capona.\n\nNarodil se jako Francesco Ioele roku 1893 na jihu Itálie, v Kalábrii. Jeho rodina se přestěhovala do New Yorku, když byl ještě dítě. V Americe si změnil jméno na Frankie Yale a stal se členem pouličního gangu.\n\nChudinská čtvrť v New Yorku, kde se spojovalo pět ulic (Mulberry, Anthony, Cross, Orange a Little Water) se nazývala The Five Points. Žili tam převážně imigranti. Už v polovině devatenáctého století platilo, že tam bylo pro obyčejné lidi nebezpečné chodit. V tomto místě vznikl gang, který se nazýval Five Points Gang a z něhož vzešlo mnoho budoucích mafiánů (např. Lucky Luciano).\n\nDo tohoto gangu přivedl mladého Frankieho Johnny Torrio. Když se později Torrio přestěhoval do Chicaga, převzal Frankie Yale všechny jeho záležitosti v Brooklynu.\n\nYale měl nejdřív na kontě různé krádeže a vydírání, pak např. kontroloval prodej zmrzliny v New Yorku, protože tenkrát byla elektrická chladicí zařízení vzácná a zmrzlina byla žádané zboží. Nabízel také ochranu místním obchodníkům, za což vyžadoval obrovské sumy peněz, které mu lidé museli pod výhrůžkami platit. Vyráběl také doutníky špatné kvality, které si však obchodníci netroufli odmítnout. Frankie Yale byl známý pro svou brutalitu.\n\nV roce 1917 si Yale otevřel v Brooklynu bar Harvard Inn. Al Capona tam tehdy zaměstnal jako barmana a vyhazovače.\nMá se za to, že v tomto baru Al Capone spáchal svou první vraždu. Mělo se to stát u zadního vchodu baru poté, co se nedohodl s jedním hostem, který požadoval výhru díky falešné hře.\nV Harvad Inn také Al Capone přišel ke svým jizvám na levé tváři.\n\nV roce 1918 už Frankie Yale dominoval italskému organizovanému zločinu v Brooklynu.\n\nYalovi nepřátelé byli členové irského gangu White Hand Gang, který vedl Denny Meehan.\nFrankie chtěl rozšířit své teritorium, ale dostal se do konfliktu právě s těmito Iry, kteří kontrolovali mimo jiné newyorské doky. Konflikt mezi Italy a Iry pak trval několik let.\n\nV roce 1919 poslal Yale Al Capona do Chicaga za Torriem poté, co Al Capone vážně zranil jednoho člena tohoto gangu.\n\n31. března 1920 byl zabit Denny Meehan a jeho funkci převzal Bill Lovett. Po smrti Lovetta (31. října 1923) vedl gang Richard Lonergan a válka mezi oběma gangy pokračovala.\n\nFrankie Yale mezitím vykonal několik prací pro Torria. 11. května 1920 zabil v Chicagu na jeho příkaz mafiánského bosse Jima Colosima. 10. listopadu 1924 na příkaz Torria odstranil dalšího chicagského gangstera, Diona O'Baniona. Yale se pro tyto služby hodil, protože byl v Chicagu celkem neznámý. Police však Yala po obou vraždách přesto vyslýchala, ale vždy ho propustila pro nedostatek důkazů.\n\n26. prosince 1925 byl zabit Lonergan a konkurenční gang se pomalu rozpustil. Tuto práci provedl Al Capone.\n\nV roce 1927 začaly neshody mezi Yalem a Caponem, když Yale odmítl podpořit Al Caponova přítele Antonia Lombarda.\n\nAl Capone také pověřil Frankie Yala dohledem nad transportem alkoholu, který byl převážen z New Yorku do Chicaga. Náklady lihovin bývaly ale často přepadávány a Al Capone začal podezírat Yala.\n\nAl Caponův přítel James DeAmato, kterého Al Capone vyslal jako špióna, mu potvrdil, že za tím skutečně stojí Frankie Yale. Několik dní na to, 7. července 1927, byl DeAmato zabit. Mezi oběma muži vzniklo nepřátelství.\n\n1. července 1928 jel Frankie Yale autem domů, údajně kvůli telefonátu, že se děje něco s jeho ženou. Na silnici ho začalo sledovat auto, v němž seděli Al Caponovi muži. Frankie Yale byl tehdy zastřelen.\n\nNásledoval honosný pohřeb, na který se sjelo mnoho lidí z podsvětí. Chyběl však Johnny Torrio, nechtěl na sebe příliš upozorňovat.\n\nČlenové Yalova gangu se pak postupně začlenili do mafiánských klanů, většinou do klanu Colombo.\n\n"}
{"id": "130033", "url": "https://cs.wikipedia.org/wiki?curid=130033", "title": "Královský hvozd", "text": "Královský hvozd\n\nKrálovský hvozd je geomorfologický okrsek a severozápadní výběžek Železnorudské hornatiny. Jedná se o výrazný horský hřbet na česko-bavorských hranicích zvedající se nad údolím Úhlavy, které jej na východě odděluje od Pancířského hřbetu. Rozloha okrsku je 77,86 km².\n\n\nV historickém smyslu představoval Královský hvozd daleko širší správní celek a svébytné pohraniční území, sahající od Svaté Kateřiny až po Stodůlecko a Stašsko. Od časů vlády Přemysla Otakara II. byl součástí Českého království a významnější kolonizační vlnou prošel v 16. století. Celou oblast obývali tzv. Králováci, strážci hranic vybavení zvláštními pravomocemi.\n\n"}
{"id": "130037", "url": "https://cs.wikipedia.org/wiki?curid=130037", "title": "Tatra T3AS", "text": "Tatra T3AS\n\nTatra T3AS je typ tramvaje, který vznikl modernizací československé tramvaje Tatra T3.\n\nV letech 2000 a 2001 proběhla jedna z mnoha modernizací tramvaje T3. Bratislavský vůz evidenční číslo 7707 vyrobený roku 1976 byl v šumperské společnosti \"Pars nova\" rekonstruován na typ T3AS. Přitom byl přečíslován na ev. č. 7303. V dalších modernizacích na tento typ se již nepokračuje.\n\nPřestavba vozu je svým pojetím velmi blízká bratislavským modernizovaným vozům Tatra T3S. Vozová skříň byla kompletně opravena, rekonstruován byl interiér i stanoviště řidiče. Tramvaj obdržela nový polopantograf, čtyřdílné skládací dveře byly vyměněny za dvoukřídlé výklopné, byla dosazena nová čela dle návrhu Ing. arch. Patrika Kotase. Největším rozdílem oproti tramvajím T3S je asynchronní elektrická výzbroj z \"Elektrotechnického výskumného a projektového ústavu\" (EVPÚ) Nová Dubnica (podobně jako Tatra T3Mod). Rozhodnutí o instalaci této nové výzbroje však bylo poměrně kontroverzním krokem. Dlouhodobé problémy s výzbrojí neumožňovaly provoz s cestujícími. Do pravidelného provozu byla tramvaj zařazena po dlouhých zkušebních jízdách až na podzim roku 2004 (tedy 3,5 roku po ukončení modernizace).\n\nModernizace na typ T3AS probíhala v letech 2000 a 2001.\n"}
{"id": "130044", "url": "https://cs.wikipedia.org/wiki?curid=130044", "title": "Nagant M1895", "text": "Nagant M1895\n\nNagant M 1895 byl kvalitním revolverem belgické konstrukce široce používaným v ruské a později sovětské armádě od roku 1895 až do let druhé světové války, kdy byl postupně nahrazován pistolí TT-33. Zaveden byl ve dvou hlavních variantách – s jednočinným spoušťovým mechanizmem pro mužstvo a dvoučinným pro důstojníky. Vyráběl se rovněž v ruské státní zbrojovce v Tule, nejvíce v letech 1914–1917.\nRevolvery systému Nagant vzniklé v Belgii získaly velkou oblibu a rozšířily se do výzbroje několika zemí. Byly kopírovány nebo napodobovány řadou belgických, německých a španělských firem. Charakteristickým znakem je u nich uzavřený rám, originální konstrukce nabíjecí klapky s listovou pružinou, hlaveň zašroubovaná do rámu. Pozdější modely mají odnímatelné stěny rámu a dopředu posuvné válce bránící úniku plynů štěrbinou mezi hlavní a válcem. Nejrozšířenější modely byly Nagant 1887, 1895 a 1910.\n\nRevolver Nagant M1895 zkonstruovali bratři Léon a Émile Nagantové v Belgii. Vyráběl se od roku 1895 až do roku 1945. Revolver Nagant měl jako jeden z prvních vyřešen problém s únikem plynu ze spáry mezi válcem a hlavní při střelbě. Tento problém byl vyřešen použitím přítlačného válce a zvláštních nábojnic, kde byla střela zcela zapuštěna do nábojice a nábojnice se před výstřelem v délce cca 2 mm zasunovala do hlavně. Revolver používal náboje ráže 7,62 mm plněné bezdýmným prachem, válec obsahoval 7 nábojů. Tento model byl ve výzbroji v Rusku a SSSR, vyráběl se také v Polsku.Tento revolver je možno vidět ve filmu Nepřítel před branami.\n\nPůvodní ruské označení bylo \"3-čárkový revolver vzor 1895 systém Nagant\". Revolver byl zpočátku do Ruska dovážen, ale později dostala Tulská zbrojovka povolení k licenční výrobě a tak vznikly revolvery Nagant 1895 v standardní velikosti i zkrácené verze revolveru pro policii.\n\nTento spolehlivý revolver měl uzavřený rám a jednotlivé vyhazování nábojnic. V carské armádě existovaly revolvery Nagant s dvoučinným (pro důstojníky) a jednočinným (pro mužstvo) bicím a spoušťovým ústrojím. U dvoučinného revolveru se před výstřelem po stisknutí spouště bicí kohout natáhl automaticky. Jednočinný revolver pro mužstvo, u kterého bylo nutno před výstřelem pokaždé natáhnout bicí kohout, byl zaveden z důvodu, aby mužstvo zbytečně neplýtvalo střelivem při rychlé palbě. Do Rudé armády byl zaveden pouze vzor s dvoučinnou funkcí. Zůstal ve výzbroji i v období druhé světové války až do poválečného období, kdy se používal na střelnicích pro disciplínu velkorážový revolver.\n\nV průběhu služby neprodělal žádnou významnější modifikaci, pouze jeho mířidla byla mírně pozměněna. Zkrácená verze revolveru byla vyráběná v malém množství.\n\nRuský Nagant se dočkal ještě dalších vylepšení, jako například speciální verze s tlumičem hluku výstřelu. U této verze se jednalo o tlumič integrovaný, tzn. pokud ho střelec chtěl odstranit, revolver nebyl schopen střelby, tedy střelby přesné a bezpečné. Revolver Nagant s tlumičem využívala též KGB.\n\n\n\n"}
{"id": "130046", "url": "https://cs.wikipedia.org/wiki?curid=130046", "title": "Spišský hrad", "text": "Spišský hrad\n\nSpišský hrad ( ) je se svým půdorysem 41 426 m² nejrozsáhlejší hradní zříceninou ve střední Evropě a jedním z největších hradních komplexů v Evropě. Nachází se na travertinovém kopci nedaleko od městečka Spišské Podhradie na katastru obce Žehra asi 5 km severozápadně od ní.\n\nSpišský hrad je chráněn jako slovenská Národní kulturní památka a v roce 1993 byl hrad společně s přilehlými památkami (Spišská Kapitula, Spišské Podhradie a Žehra) zapsán na seznam lokalit Světového dědictví UNESCO.\n\nSpišský hrad tvoří spolu s městečky Spišské Podhradie a Spišská Kapitula souvislou historickou sídelní jednotku tvořenou třemi různými sídly:\n\n\nSpišský hrad je situován pod horským průsmykem Branisko, kterým procházela prastará obchodní cesta. Hradní kopec byl osídlen již od mladšího paleolitu. Na přelomu letopočtu vzniklo na hradním návrší rozlehlé laténské hradiště. Slovanské osídlení se však neobjevilo na hradním návrší, nýbrž se koncentrovalo na sousední náhorní plošinu Dreveníka. Opětovné osídlení hradního vrchu nastalo v průběhu 12. století v souvislosti se začleněním severovýchodního Slovenska do rámce Uherského království. V té době vznikl románský hrad s mohutnou obytnou věží kruhového půdorysu na nejvyšším vrcholu hradního skaliska. Tato věž však byla zanedlouho zničena, pravděpodobně v důsledku tektonické poruchy podloží a nahrazena v první třetině 13. století současnou věží postavenou v jejím těsném sousedství. Počátkem 13. století byl postaven rovněž románský poschoďový hradní palác s hradní kaplí, která sloužila nejenom hradnímu pánovi ale i proboštovi kapituly, která se usídlila na úpatí hradu ve věžové stavbě v prostorách dnešního románského předhradí.\n\nSpišský hrad jako jeden z mála hradů odolal tatarskému vpádu v roce 1241, poté bylo však zesíleno jeho opevnění. Na hradních stavbách a později i na stavbách ve Spišské Kapitule a v blízké obci Spišské Vlachy pracovali zedničtí mistři ze severní Itálie. V průběhu 14. století bylo vybudováno nové velké hradní nádvoří a v průběhu 15. století byl vybudován tzv. Dolní hrad – rozlehlé předhradí, které bylo sídlem vojsk Jana Jiskry z Brandýsa. Toto předhradí bylo vymezené hradební zdí, dvěma obytnými věžemi a vstupní věží. V centru se nacházela samostatně opevněná pevnůstka.\n\nZápolští, noví majitelé hradu v druhé polovině 15. století, se snažili přeměnit horní hrad v reprezentativní šlechtické sídlo a rozšířili hrad o nové budovy včetně hradní kaple postavené na volném prostranství.\n\nV časech renesance patřil Spišský hrad Thurzovcům a Csákyovcům, kteří dále horní hrad přestavovali včetně staveb dalších budov a změn funkčnosti stávajících budov. Byl změněn vstup na hrad a přizpůsoben možnostem dělostřelecké obrany, románský palác byl změněn na zbrojnici, na nádvoří byly vybudovány arkády a pavlače. Hrad přesto přestal vyhovovat nárokům šlechty na pohodlné bydlení, proto byl panstvem počátkem 18. století opuštěn. V roce 1780 vyhořel a změnil se ve zříceninu.\n\nV roce 1970 započala komplexní památková obnova rozsáhlé hradní zříceniny na základě výsledků rozsáhlého archeologického a historicko-architektonického průzkumu. Rozsáhlý hradní objekt je postupně rekonstruován pro potřeby expozice Východoslovenského muzea Košice a zpřístupněn v návštěvních hodinách. Veřejnosti je zpřístupněno více objektů – na dolním nádvoří tzv Naučná trasa, jejíž součástí jsou mimo rekonstruovaných úseků hradební zdi i rekonstruované základy pevnůstky z dob Jana Jiskry a dále barbakan západní brány středního nádvoří ze 14. století, základy pravěké kultovní stavby a základy hospodářských budov ze 17. století.\n\nV roce 1985 byla zpřístupněna renesanční arkádová chodba a západní gotické hradní paláce Horního hradu, ve kterých jsou umístěny expozice dokládající vývoj hradního osídlení od pravěku a na dokumentaci politické a vojenské moci šlechty s důrazem na bojovou techniku v 15. a 16. století.\n\n\n"}
{"id": "130060", "url": "https://cs.wikipedia.org/wiki?curid=130060", "title": "Guinnessova kniha rekordů", "text": "Guinnessova kniha rekordů\n\nGuinnessovy světové rekordy (před rokem 2000 Guinnessova kniha rekordů a ještě dříve v americké edici \"Guinnessova kniha světových rekordů\") je encyklopedie, která shrnuje, zaznamenává a kategorizuje světové rekordy z oblasti lidské činnosti i přírody.\n\n10. listopadu 1951 sir Hugh Beaver, který byl v té době generálním ředitelem pivovaru Guinness, byl na setkání myslivců ve Wexfordské zátoce u řeky River Slaney v Irsku. Během večírku se dostal do sporu o tom, které lovné ptactvo je nejrychlejší v Evropě. Jestli je to kulík zlatý nebo koroptev. Ten večer v Castlebridge Beaver dospěl k názoru, že je nemožné získat spolehlivý zdroj pro potvrzení, jestli to je nebo není kulík. Napadlo ho, že musí existovat mnohem více různých \"sporů\" a sázek, které jsou během nocí ve všech 81 400 hostincích Spojeného království nebo Irska, a ve skutečnosti neexistuje kniha, ve které by byly sebrány informace, které by mohly potvrdit nebo vyvrátit argumenty o tom, co je a co není pravda. Uvědomil si, že takováto kniha by se mohla velmi lehko stát populární.\n\nBeaverův nápad se začal realizovat, když mu Christopher Chataway, zaměstnanec pivovaru Guinness, doporučil dva studenty, dvojčata Norrise a Rosse McWhirterovy, kteří v té době rozběhli v Londýně informační agenturu. Tito dva bratři dostali pověření shromáždit informace pro první Guinnessovu knihu rekordů, která byla vydána v srpnu 1954 v nákladu tisíc výtisků.\n\nInstituce GUINNESS WORLD REKORDS LIMITED (vydavatelství Guinnessovy knihy světových rekordů) sídlí v Londýně. Encyklopedie o rekordech se stala na světovém trhu nejprodávanější knihou všech dob (s copyrightem). V roce 2003 byl oficiálně prodán stomilióntý exemplář, v současnosti se kniha prodává ve stovce států, celkový prodej už překročil sto třicet miliónů výtisků (v letech 1955 až 2016). Ověřené a uznané Guinnessovy světové rekordy jsou potvrzeny certifikátem. Každoročně vychází nové aktualizované vydání, i výběr rekordů se pravidelně aktualizuje a mění. Přímo do knihy se vejde pouze část toho nejlepšího a nejzajímavějšího, co nabízí historie i novodobý vývoj světa. Kapacita Guinnessovy knihy zůstává nezměněna, (v rozsahu zhruba 300 stran). Přesto se v ní objevují nové tematické oblasti a rozšiřují se oblíbené náměty. Schvalovací systém pro ověřování rekordů je velice přísný a důkladný. Vydavatel má také naprostou volnost v rozhodování, zda rekord bude či nebude do knihy zařazen.\n\nČeských světových pozoruhodností bývá v knize uvedeno obvykle méně než pět, proslavil nás např. Pražský hrad nebo rekordní spotřeba piva. Českých jmen bývá zpravidla méně než deset a většinou se jedná o slavné sportovce-světové rekordmany. Historicky vítězí atletika, konkrétně např. Jan Železný, Roman Šebrle, Jarmila Kratochvílová, Helena Fibingerová. V kapitole fotbal se např. prosadil brankář Petr Čech a zajímavostí je, že řadu let figuroval v knize jako jediný český zástupce nejpopulárnějšího sportu planety světový rekordman ve fotbalových dovednostech Jan Skorkovský, který dokázal fotbalově non-stop, bez doteku fotbalového míče se zemí, urazit klasickou maratónskou vzdálenost (v Praze roku 1990).\n\nMladý kouzelník Zdeněk Bradáč je nejúspěšnějším českým lamačem Guinnessových rekordů všech dob. Do knihy se zapsal již ve dvaceti pěti různých kategoriích. V roce 2009 byl dokonce zařazen mezi 10 největších rekordmanů desetiletí.\nMezi jeho rekordy například patří:\n\n"}
{"id": "130061", "url": "https://cs.wikipedia.org/wiki?curid=130061", "title": "Queen + Paul Rodgers", "text": "Queen + Paul Rodgers\n\nQueen + Paul Rodgers byla hudební skupina založená v roce 2004 a skládající se ze zbylých členů kapely Queen a Paula Rodgerse.\n\nV roce 2004 se na společném pódiu při oslavách 50 let kytar Fender setkali při skladbě All Right Now Brian May a Paul Rodgers – mezi oběma účinkujícími zavládla ta správná „chemie“ a zanedlouho se svět dočkal oznámení, že se Queen vrací v novém složení zpět na pódia. Ve skupině ovšem došlo k několika změnám… Na nové turné se již nevydal John Deacon, který se rozhodl věnovat rodině. Naopak Roger Taylor byl z této možnosti nadšený a nabídku na znovuobnovení skupiny okamžitě přijal. S kapelou dále vystupují Jamie Moses, Danny Miranda a Spike Edney.\n\nPo skončení evropského turné v roce 2005, během kterého se mimo jiné koncertu dočkalo i pražské publikum, kapela vydala živé album a DVD Return of the Champions. V roce 2006 Queen + Paul Rodgers odehráli turné po Severní Americe. Poté následoval návrat do studia a práce na novém albu, které pod názvem \"The Cosmos Rocks\" vyšlo 15. září 2008.\n\n14. května 2009 Paul Rodgers prohlásil v rozhovoru pro televizi VH1, že je spolupráce s duem Roger Taylor a Brian May u konce. Prý však ale i nadále počítá, že se s Queen opět setká na pódiu při nějaké charitativní akci, jako bylo třeba 46664.\n\n\n"}
{"id": "130067", "url": "https://cs.wikipedia.org/wiki?curid=130067", "title": "Tramvajová doprava v Kyjevě", "text": "Tramvajová doprava v Kyjevě\n\nTramvajová doprava ( ) má nezastupitelné místo v celém Kyjevě a spolu s metrem a trolejbusy je jedním ze základních stavebních kamenů celé kyjevské dopravy. Její kolejová síť měří 139,9 km, což je dobře srovnatelné například s Prahou.\n\nPřed rokem 1886 se začaly objevovat první plány na výstavbu koňské tramvaje, žádný z nich se však nedostal do fáze realizace. Teprve v roce 1886 přišel s uskutečnitelným konceptem inženýr Amand Struve. Struve napsal zastupitelstvu města roku 1890 dopis, v němž mu navrhl zavedení elektrické trakce, pro větší bezpečnost a lepší využití celého provozu. Město však tento nápad zamítlo, vzhledem k obavám z narušení telefonní a telegrafní sítě.\nPo několika letech snahy získat povolení a následné výstavby začala v Kyjevě 30. července 1891 jezdit koněspřežná tramvaj. První úsek dnešní sítě vedl z \"Carova náměstí\" ( , dnešní \"Evropské náměstí\") k \"náměstí Demiivka\". Brzy po otevření se však také objevily první překážky dalšího rozvoje tramvajové sítě. Tím největším byl kopcovitý terén v okolí Kyjeva. Například v \"Ulici Bogdana Chmelnického\" nedokázali koně vytáhnout tramvajový vůz do kopce. I po přidání dalšího páru se situace nezlepšila. \n\nParní tramvaj se objevila poprvé na scéně 19. února 1892. Tu považovali Kyjevané za příliš hlučnou a navíc plašila koně.\n\nNa začátku května 1892 probíhaly zkušební jízdy elektrických tramvají. Vozy postavily Struvovi bratři v továrně nedaleko Moskvy; konstrukce vozů byla původem z USA. Roku 1893 se ukázalo, že elektrické tramvaje začínají být ziskové. Elektrická trakce se uplatnila všude tam, kde ty starší měly problémy, a brzy i je vytlačila. Koňka tak skončila roku 1895, parní tramvaj roku 1904. \n\nV roce 1912 se zde objevila rovněž i tramvaj benzínová; v provozu setrvala zhruba dvacet let a nakonec byla elektrifikována. Mezitím proběhla rekonstrukce kolejové sítě, rozchod kolejí se změnil na klasický ruský, 1524 mm. \n\nNěkolik let po druhé světové válce se objevilo metro, jež rychle převzalo hlavně v centru města primární dopravní význam. Tramvajové tratě zde tak byly považovány za nadbytečné, a po vzoru dalších měst (např. Moskva) rychle rušeny. \n\nTramvajová doprava naopak získala velký význam na nově vzniklých panelových sídlištích, kam metro nedosáhlo. Změny v historickém centru vyvrcholily roku 2001, kdy se zavřely všechny tratě a nahradily je trolejbusy.\n\n\n"}
{"id": "130070", "url": "https://cs.wikipedia.org/wiki?curid=130070", "title": "Ostrý (Šumava)", "text": "Ostrý (Šumava)\n\nOstrý () je šumavská hora v oblasti Královského hvozdu, jejíž vrcholové partie leží v Bavorsku v blízkosti česko-německé hranice. Jedná se o výrazný dvojvrcholový suk, který se skládá z hraničního \"Velkého Ostrého\" (1293 m, německy ) a západněji ležícího \"Malého Ostrého\" (1266 m, německy ). Vrcholová skála je na německé straně, asi 10–15 metrů za hranicí. Nejvyšší bod na českém území leží na sousední skále, nad hraničním kamenem č. 23C, a je jen o 134 centimetrů nižší než vrchol.\n\nSvou siluetou při pohledu z českých svahů Šumavy a z Chodska si Velký a Malý Ostrý vysloužily přezdívku \"„Prsa Matky boží“\". Tuto přezdívku zmiňoval v roce 1872 domažlický děkan Karel Hájek, často ji ve svém díle používal také Jindřich Šimon Baar. Ostrý tvoří rovněž kulisu bavorské oblasti Lamer Winkel, do které náleží obce Arrach, Lam a Lohberg. V Lamu, pro který je domovskou horou, ho rádi nazývají „Matterhorn des Bayerwaldes“.\n\nNa vrcholu Velkého Ostrého se nachází turistická chata . Postavena byla v roce 1885. Prošla mnoha přestavbami a úpravami, v současnosti je ve vlastnictví Bavorského lesnického spolku z Lamu. Česko – bavorská hranice probíhá přes její terasu.\n\nNa vrcholu Ostrého stával hrad, který tak byl nejvýše položeným českým hradem. Byl to strážní hrádek s rozměry cca 30 × 30 metrů. Podle archeologických nálezů byl zřejmě postaven na konci 13. století. Hraniční mapy z 16. století ho zakreslují jako výraznou zříceninu a starší popisy zde ještě zaznamenávají zbytky zdiva. V současnosti jsou jediným pozůstatkem bývalého hradu náznaky příkopu na vrcholovém skalním hřbetu.\nZ vrcholu se otevírá výhled, kterému dominuje nejvyšší hora Šumavy Velký Javor (1453 m), a za dobré viditelnosti jsou vidět Alpy.\n\nJiří Fröhlich. \"Hraniční horský hrádek na Ostrém na Šumavě.\" In: Castellologica bohemica 5, Archeologický ústav AV, Praha 1996, s. 101–106.\n\n"}
{"id": "130071", "url": "https://cs.wikipedia.org/wiki?curid=130071", "title": "My Chemical Romance", "text": "My Chemical Romance\n\nMy Chemical Romance (zkráceně MCR nebo My Chem) je čtyřčlenná americká rocková kapela z New Jersey, která vznikla v roce 2001. Tvoří ji Gerard Way, Mikey Way, Frank Iero a Ray Toro. Krátce po vzniku kapela podepsala smlouvu s vydavatelstvím Eyeball Records a v roce 2002 jim vyšlo první debutové album \"I Brought You My Bullets, You Brought Me Your Love\". Obsahuje 11 písní a získalo kapele hodně fanoušků.\n\nO rok později se upsali Reprise Records a vydali CD \"Three Cheers for The Sweet Revenge\". Gerard Way sám navrhl jeho obal. Album bylo velmi úspěšné, prodalo se více jak 1 milion kopií díky singlům \"Helena, I'm Not Okay (I Promise),\" a \"The Ghost Of You\". Před vydáním druhého alba od MCR odešel zakládající člen Matt a nahradil ho Bob Bryar (technik skupiny The Used). Kapela také natočila v roce 2006 svoje první DVD \"Life on the Murder Scene\". My Chem ve stejném roce zopakovali úspěch s deskou The Black Parade se singly \"Welcome To The Black Parade, Famous Last Words, I Don't Love You\" a \"Teenagers\". Album vypráví příběh mladého muže, který onemocněl rakovinou a vzpomíná na svůj život a lituje, že ho neprožil naplno. Podle Gerarda je toto album nejosobnější. Kapela také natočila své druhé DVD \"The Black Parade Is Dead!\" v Mexiku, které vyšlo na konci června 2008.\n\nKapelu založil frontman Gerard Way a bývalý bubeník Matt Pelissier asi týden poté, co se Gerard Way stal svědkem útoků 11. září v New Yorku, což úplně změnilo jeho život a začal se vyjadřovat pomocí hudby. Napsal svojí první písničku Skylines & Turnstiles, která je pravě o 11. září 2001. Krátce na to požádali Raye Tora, aby hrál na kytaru, protože Gerard to sám tehdy neuměl spojit se zpěvem.\n\nPrvní písničky Our Lady Of Sorrows (dříve Bring More Knives) a Cubicles nahráli na půdě Matta Pelissiera. Frank Iero prozradil, že text k This Is The Best Day Ever napsali těsně předtím než přijeli do studia, kde nahráli The Attic Demos. Mladší bratr Gerarda Mikey si demo oblíbil natolik, že se rozhodl přidat ke kapele až odejde z vysoké školy. U Eyeball records hráli MCR s Pencey Prep a Thursday, kde potkali Franka, zpěváka a kytaristu Pencey Prep. Poté, co se Pencey Prep rozpadli (v roce 2001–2002) a Frank se přidal k My Chem. Také vymyslel harmonickou část písničky Early Sunsets Over Monroeville.\n\nV roce 2003 kapela podepsala smlouvu s Reprise Records. Při turné s Avenged Sevenfold začali pracovat na nové desce s názvem Three Cheers for The Sweet Revenge, která byla vydaná v roce 2004 a měla platinový úspěch. Na CD jsou tři singly: I'm Not Okay (I Promise), Helena a The Ghost Of You.\n\nPo turné v Japonsku nahradil Matta Pelissiera Bob Bryar. Pro fanoušky to byl velmi sporný okamžik. Důvod proč Matta vyhodili byl, že nedodržoval rytmus. Fanoušci, kteří byli odchodem Matta zklamaní se divili, proč vyhodili bubeníka, který měl uměleckou svobodu při živých vystoupeních a ne zpěváka, který byl na práškách. Je známo, že Gerard jeden čas trpěl depresemi, které řešil alkoholem a prášky, nicméně od 11. srpna 2004 abstinuje. Tuto informaci prozradili v roce 2006 na DVD Life On The Murder Scene, ale kapela si nepřeje o tom často mluvit.\n\nNa začátku roku 2005 začalo turné Taste Of Chaos, díky kterému měli možnost předskakovat Green Day na American Idiot Tour. V létě byli hlavními představiteli Warped Tour 2005 spolu s Fall Out Boy. O rok později veleli turné s Alkaline Trio a Reggie And The Full Effect po spojených státech. Ve stejný rok nazpívali s The Used předělávku písničky Under Pressure, originál od Queenů a Davida Bowieho. Prodával se jako benefiční singl na I-tunes a dalších internetových obchodech.\n21. března 2006 vydali set 2 DVD/1 CD Life On The Murder Scene, obsahující jedno DVD, které popisuje historii kapely. Na druhém DVD jsou videoklipy, jejich natáčení a hodně živých vystoupení. Neoficiální DVD Things That Make You Go MMM! vyšlo 27.7.2006. Toto DVD neobsahuje žádné videoklipy ani vystoupení, ale jsou na něm rozhovory s těmi, kteří znali kapelu ještě než se proslavila.\n\nTřetí CD začali nahrávat 10. 4. 2006 s Robem Cavallem, manažerem většiny desek Green Day. Původně se album mělo jmenovat The Rise And Fall Of My Chemical Romance. Ale v rozhovoru pro Kerrang! Gerard Way řekl, že to byl jen pracovní název. Prohlásil: \"Nikdy to nebyl název alba, spíš legrace.\" 3.8.2006 natočili 2 videa dohromady, a to Welcome To The Black Parade a Famous Last Words. Režíroval je Sam Bayer, který pracoval na Smells Like Teen Spirit od Nirvany a nebo videích Green Day z American Idiot. Při natáčení Famous Last Words se členové Gerard Way a Bob Bryar zranili. Gerard si přetrhl vazy v kotníku a Bob si popálil nohu třetím stupněm. Následně museli zrušit pár koncertů.\n\nBiografie Something Incredible This Way Comes byla vydána a napsána Paulem Stenningem (zveřejněna v roce 2006). Zobrazuje jejich začátky až po The Black Parade. 22. srpna 2006 si zahráli na speciální show s 1800 kapacitou v London Hammersmith Palais. Lístky byly v prodeji na eBay a prodaly se do 15 minut. Dvacet lidí oblečených do černých kápí se zahalenými tvářemi pochodovalo kolem Hammersmithu. Následovala je početná kapela fanoušků a členové street teamu s nápisem \"The Black Parade\". Pak během show se potvrdil název alba a datum vydání v Anglii. Na vystoupeních se MCR rozhodliMy Chem, že přestanou vystupovat jako My Chemical Romance, ale jako své alter ego The Black Parade. I přes prvotní nesouhlas fanoušků, kapela hrála pod svým pseudonymem.\n\n2. září 2006 dali MCR písničku Welcome To The Black Parade na své Myspace a stránku PureVolume. Prvně se tato písnička hrála v rádiu 11. září 2006, aniž by někdo věděl, jak je toto datum vzácné právě pro MCR. 26. září 2006 mohli poprvé fanoušci vidět video Welcome To The Black Parade v Anglii a v USA o den později.\n\nMCR hráli 12. 10. 2006 výjimečné vystoupení v obchodním domě Virgin Megastore pro 500 lidí na Londýnské Oxford Street. Mnoho fanoušků spalo před obchodem předešlou noc, aby si koupilo manžety pro tuto událost. Britská skupina Towers Of London tam způsobila problémy, protože kytarista Dirk Tourette údajně odhodil nedopalek cigarety na Boba Bryara, zatímco MCR vystupovali. V anglických hitparádách se Welcome To The Black Parade umístila na 1. místě 15.10.2006. The Black Parade vyšlo 23. 10. 2006 v Anglii a 24. 10. 2006 ve Státech.\n\nThe Black Parade World Tour začala 22.2.2007 s Rise Against, Thursday a Muse. MCR na prvním vystoupení turné v Manchesteru oznámili, že se k nim přidává James Dewees, frontman Reggie And The Full Effect, který je bude doprovázet na klávesy. 12.3.2007 vystoupili jako hosté v The Tonight Show s Jay Lenem. Na konci pořadu zahráli Famous Last Words s plápolajícími ohni za zády.\n\nMCR obdrželi mnoho kladných a záporných ocenění. V 1138. vydání časopisu Kerrang! vyhráli následující kategorie za rok 2006:\n\nTaké v čísle 1139. časopisu Kerrang! obdržela The Black Parade 4. místo za Nejlepší album roku 2006. V časopise Rolling Stone se zařadilo mezi 50. nejlepších alb roku 2006. The Black Parade byla zvolena 20. nejlepší deskou roku. MCR vyhráli cenu Nejlepší mezinárodní kapela v cenách NME 2007. Gerard vyhrál také cenu Hrdina roku.\n\nNa turné MCR nosili po celou dobu kostýmy The Black Parade. 19.4.2007 oznámili že Mikey Way na čas opustí turné, aby strávil čas se svojí novomanželkou Aliciou Simmons-Way. Mikeyho nahradil Matt Cortez, kamarád kapely. 29.8.2007 na koncertu v Holmdelu, New Jersey si Mikey přišel zahrát písničku I'm Not Okay (I Promise).\n\nKdyž jeli MCR turné s Muse, tak se část členů My Chem a management Muse ve Virginii přiotrávili jídlem. Skupiny musely zrušit 6 koncertů. V roce 2007 byli MCR součástí Projectu Revolution, který pořádají Linkin Park. Kromě MCR jsme mohli vidět i Placebo, Midless Self Indulgence, Saosin, Taking Back Sunday, HIM a samozřejmě Linkin Park.\n\nČtyři původní písničky z The Black Parade byly vydány na Xbox 360 Guitar Hero II. \"Dead!\" byla přímo ve hře a další tři - This Is How I Disappear, Teenagers a Famous Last Words si můžeme stáhnout na Xbox live Marketplace. A za 500 Microsoft bodů je možné obdržet všechny čtyři songy dohromady.\nV říjnu 2007 začalo evropské turné s Mindless Self Indulgence.\nV září 2007 MCR potvrdili, že novou desku natočí nejdříve v polovině roku 2008, přesto se spekulovalo, že skupina bude na nové desce pracovat už na konci roku 2007, aby ji vydali na začátku roku 2008. Teď to ovšem vypadá, že si budeme muset počkat až do roku 2009. 26. září 2007 Gerard řekl, že natočí další dvě videa z The Black Parade, které bude sám režírovat. Řekl také, že bratr Mikey se na turné vrátí po dlouhé době, vlastně od března 2007. Navzdory tomu, že kapela říká, že do roku 2008 nenapíše žádnou písničku, hrají na koncertech jednu, kterou fanoušci nazvali \"Stay\", protože to bylo jediné identifikovatelné slovo v refrénu, kterému rozuměli. 30.10.2007 Bob nemohl vystupovat v Bratislavě, protože měl problémy se zápěstím a 15.11. 2007 se Frank musel vrátit ke své rodině. Nahradil ho kytarový technik Matt Cortez a Boba Pete.\n\nMCR byli nominováni na cenu Nejlepší alternativní kapela roku 2007 na American Music Awards, konkurovali Linkin Park a White Stripes, cenu vyhráli Linkin Park.\n\n19. 12. 2007 v Japonsku vydali EP Live & Rare. Jsou na něm singly z The Black Parade. Na nedávném turné po Austrálii zahráli Desert Song a Gerard řekl: \"Nikdy jsme ještě Desert Song nehráli naživo\". V Severní Americe k Desert Songu přidali i My Way Home Is Through You a Kill All Your Friends.\nNa konci roku 2007 ohlásil James Dewees, že od dalšího alba bude kapelu doprovázet na klávesy. Datum vydání se ještě neví.\n\n2008:\n\nGerard v interview pro časopis NME řekl, že další album bude návrat k punk rocku. Na své internetové stránky napsali, že pojedou závěrečné turné po USA a pak už začnou tvořit nové CD. Také oznámili, že vydají další DVD/CD set The Black Parade Is Dead!, která se natáčela v říjnu 2007 a měla vyjít 30. března v Anglii a 20. dubna v USA. Později se ukázalo, že si budeme muset počkat až na konec června 2008.\nDalší nejmenovaný song jako \"Stay\" začali MCR hrát v Hong Kongu.\n\nV březnu roku 2013 kapela z čista jasna oznámila ukončení své kariéry, ač byli v té době ve studiu a nahrávali desku. Oficiální vyhlášení se objevilo na jejich domovských stránkách jakož i na osobních stránkách členů kapely.\n\n31.října 2019 členové ohlásili návrat. Zprávu doprovázelo vystoupení v Kalifornii.\n\nMédia specifikovala styl MCR jako pop punk, alternativní rock, post-hardcore, emo a punkrevival. Kapela se sama označila na svých stránkách jako jednoduchý rock nebo násilný nebezpečný pop. Naprosto nesouhlasí s termínem emo. Nedávno Gerard prohlásil v rozhovoru, že nikdy nebyli emo a že emo je hromada sraček.\nHlavními vlivy MCR jsou Queen, Thursday, Iron Maiden, The Misfits, Morrissey/The Smiths a Bestie Boys. Gerard řekl: \"Milujeme kapely jako Queen, kteří hrajou mohutnou a velkolepou muziku, ale také kapely jako Black Flag a The Misfits, kteří jsou totálně šílení.\" Také řekl, že jejich velkými vzory jsou Smashing Pumpkins. Geoff Rickly, lídr skupiny Thursday přirovnal My Chem ke skupině INK & Dagger.Velice je také ovlivnily horory a komiksy. Proto jejich vzhled, hudba a texty mají prvky fantasy příběhů, hororů a divadelního představení. Gerard prohlásil, že na nové desce použijí více materiálů z punk rockových kořenů.\n\nMCR byli mezi prvními kapelami, které dali své písničky ke stažení zdarma na PureVolume a Myspace. Nejdříve měli několik tisíc fanoušků, ale po vydání desky Three Cheers For Sweet Revenge se základ hodně rozšířil. A skalní fanoušci moc šťastní nejsou. Dokonce se rozdělili na dvě skupiny: Starší - Sellouti a novější - Pozéři. Fanoušci se domlouvají zejména na online fórech.\nHodně ostatních interpretů kritizují My Chem prostřednictvím médií. Mezi nimi je například Marilyn Manson. Říká se, že napsal song Mutilation Is The Most Sincere Form Of Flatery právě o MCR na CD Eat Me, Drink Me, ale on sám toto vyvrátil a řekl, že tu píseň napsal o všech skupinách, nejen o My Chem, kteří se ho snaží kopírovat.\n\nMCR byli na mnoho turné, koncertovali bez přestání několik let a jejich koncerty byly většinou vyprodané. Od Vans Warped Tour na začátku, po mnoho dalších. Vystupovali s mnoha známými kapelami jako Fall Out Boy The Used, Thursday, Green Day a další.\n\nNa 11. pořádání Vans Warped Tour hráli MCR na jevišti s The Offspring, Fall Out Boy a s dalšími 85 kapelami jako Atreyu, The All American Rejects, Good Charlotte, Saosin atd. MCR hráli většinu songů z Three Cheers For Sweet Revenge.\n\nPo Warped Tour 05 jeli MCR své vlastní turné. Začalo 15. září v Ohiu. Zastavili se na 30 místech USA, aby prezentovali album Three Cheers For Sweet Revenge. Předskakovali jim Alkaline Trio a Reggie And The Full Effect. Kapela vzbudila pozornost svou efektností v podobě ghotických tanečníků na píseň Helena. S tím na turné začali a pokračovali na dalších koncertech. Největší divadelní představení bylo evidentní v budoucnosti na The Black Parade World Tour.\n\nThe Black Parade World Tour bylo světové turné, jež začalo roku 2006 a skončilo v polovině roku 2007, kde prezentovali své třetí album The Black Parade. Na tomto turné si osvojili své alter ego The Black Parade a vystupovali ve známých kostýmech s divadelním stylem. MCR se dokonce zastavili i v Praze a spolu s Billy Talent předvedli fascinující show. V Mexiku se s alter egem rozloučili a hrají už jen jako My Chemical Romance.\nNa tento nápad přišli možná po vzoru The Beatles. Jejich album Sgt. Pepper's Lonely Heart's Club Band bylo stejně koncepční, kde The Beatles hráli jako své alter ego- kapelu Sgt. Pepper. Měli také velice podobné oblečení jako MCR, jen ve světlých barvách.\n\nProject Revolution 07, na který si je pozvali headlineři Linkin Park, začal 25.7. a skončila 3.9. v Coloradu. Kapela hrávala hodinový set, který začali písničkou This Is How I Disappear a za kapelou plály ohně, končili Cancer s konfetami a ohňostrojem.\n\nGerard prohlásil, že to bylo nejlepší turné na kterém byli. Za zmínku stojí také pár sporných okamžiků, jako je polibek Gerarda s Frankem při písničce You Know What They Do To Guys Like Us In Prison v San Bernardinu 28. července nebo 26. srpna v Hardfordu, kde Gerard zpíval písničku od Rihanny Umbrella. Po Projectu Revolution jeli MCR na turné s Bon Jovim a pak na turné po Evropě s Mindless Self Indulgence.\n\nNež si dají MCR přestávku budou na turné po Americe s Drive By a Billy Talent. Pak budou asi tak rok odpočívat, než natočí novou desku. Není ale vůbec jisté, zda opravdu na chvíli přestanou, protože se stále objevují další data koncertů. Nyní by měl být poslední 9. 5. 2008 v New Yorku v Madison Square Garden.\n\nThe World Contamination Tour představuje zatím nejnovější album My Chemical Romance s názvem \"\". První turné od odchodu Boba Bryara, namísto něj bude hrát na bicí Michael Pedicone. Kapela vystoupí v USA, Kanadě, Japonsku, U. K., Irsku, Nizozemsku, Německu, Francii, Španělsku, Itálii, Švýcarsku, Dánsku, Norsku, Švédsku a Finsku. První koncert odehrají 10. prosince 2010 (San Francisco), závěr turné se koná 29. května 2011 (Las Vegas).\n\n\n\n\n\n\n\n"}
{"id": "130073", "url": "https://cs.wikipedia.org/wiki?curid=130073", "title": "Lacs (Pobřeží slonoviny)", "text": "Lacs (Pobřeží slonoviny)\n\nLacs byl jedním z 19 regionů republiky Pobřeží slonoviny, které existovaly do roku 2011, kdy proběhla reorganizace územně-správního členění státu. Jeho rozloha činila 8940 km², v roce 2002 zde žilo 597 500 obyvatel. Hlavním městem regionu bylo Yamoussoukro.\n\nV roce 2011 byl sloučen s regionem N'zi-Comoé do distriktu Lacs, zároveň z něj byly vyčleněny departementy Yamoussoukro a Attiégouakro jako „autonomní disktrikt Yamoussoukro“. \n"}
{"id": "130075", "url": "https://cs.wikipedia.org/wiki?curid=130075", "title": "Zvíkov", "text": "Zvíkov\n\nSlovo Zvíkov má několik významů:\n\nNebo se může jednat o název sídelního celku:\n\nnebo o planetku:\n"}
{"id": "130084", "url": "https://cs.wikipedia.org/wiki?curid=130084", "title": "Hohol", "text": "Hohol\n\nHohol (\"Bucephala\") je rod kachen hnízdících na severní polokouli. Hnízdí ve stromových dutinách. Bývají zbarveni černobíle, živí se rybami, měkkýši a korýši.\n\nZnáme tři druhy:\n\n"}
{"id": "130089", "url": "https://cs.wikipedia.org/wiki?curid=130089", "title": "Ostrý", "text": "Ostrý\n\nPojem Ostrý je nejednoznačný a může mít následující významy:\n\n\n\n\n\n\n"}
{"id": "130098", "url": "https://cs.wikipedia.org/wiki?curid=130098", "title": "Grand Prix Japonska 2000", "text": "Grand Prix Japonska 2000\n\nXXVI Fuji Television Japanese Grand Prix\n\n\nMichael Schumacher si zajistil titul mistra světa.\n\n\n\n\n\n"}
{"id": "130099", "url": "https://cs.wikipedia.org/wiki?curid=130099", "title": "Remotorizace", "text": "Remotorizace\n\nRemotorizace je náhrada původního spalovacího motoru hnacího vozidla motorem jiným, obvykle nově vyrobeným a modernějším. Často bývá remotorizace součástí rozsáhlejší modernizace lokomotivy, která zahrnuje výměnu i jiných celků lokomotivy, než jen motoru.\n\nDůvodem pro remotorizaci bývá zpravidla nesoulad mezi technickým a morálním zastaráváním motoru a ostatních částí lokomotivy. Robustní konstrukce rámu, pojezdu, případně i dalších částí vozidla umožňuje provozování vozidla i podstatně delší dobu než je 25 let, což bývá běžně udávaná hodnota životnosti železničních vozidel. Naopak motor „stárne“ rychleji nejen technicky, ale i morálně.\n\nMotivací pro výměnu motoru bývá také potřeba snižování spotřeby paliv a maziv. Toho lze docílit nejen použitím modernějšího motoru s vyšší účinností, ale také použitím méně výkonného motoru (v případě, že pro dané použití hnacího vozidla postačuje motor o menším výkonu).\n\nOpačně však může být použit výkonnější motor pro zvýšení výkonu vozidla. Použití výkonnějšího motoru však může narážet na technické možnosti jiných celků hnacího vozidla (např. trakčních motorů).\n\nPřed rokem 1990 se remotorizace v Československu prováděly spíše ve výjimečných případech. Jednou z výjimek byla remotorizace motorových vozů řady 830 (M 262.0) v letech 1981 až 1991, v rámci které byl původní motor nahrazen lodním motorem 6 S 150 PV 2A. Remotorizované vozy byly přeznačeny na řadu 831 (M 262.1).\n\nRozsáhlejší program remotorizací se v Česku rozběhl po roce 1995, kdy bylo zřejmé, že park vozidel Českých drah i soukromých firem potřebuje modernizovat, ale pořízení nových vozidel bylo většinou mimo ekonomické možnosti jednotlivých provozovatelů.\n\nU Českých drah byly remotorizace zpravidla součástí rozsáhlejší modernizace, což se týká např. přestavby lokomotiv řady 735 na řadu 714 (náhrada motoru Pielstick dvěma motory Liaz), či motorových vozů 852/853 na řadu 854. \n\nU jiných provozovatelů šlo především o remotorizace lokomotiv určených pro posun, v tomto segmentu jsou nejčastěji remotorizovanými lokomotivami stroje řady 740, do kterých bývá instalován nový hnací agregát Caterpillar. S využitím nových motorů Caterpillar, případně starších motorů ČKD K6S 310 DR, byly také po roce 2000 modernizovány a remotorizovány stroje řady 750 a 753 pro soukromé dopravce v Itálii i Česku (OKD, Doprava a Unipetrol Doprava).\n"}
{"id": "130102", "url": "https://cs.wikipedia.org/wiki?curid=130102", "title": "Prusy", "text": "Prusy\n\nNázev Prusy má víc míst:\n"}
{"id": "130103", "url": "https://cs.wikipedia.org/wiki?curid=130103", "title": "Aman (Tolkien)", "text": "Aman (Tolkien)\n\nAman (\"blažená říše\") je kontinent ležící v Tolkienově světě. Před pádem Númenoru se nacházel na západ od Středozemě přes moře Belegaer, po něm však byl vyňat z Ardy a jen elfové tam můžou doplout. V Amanu se nachází Valinor, kde žijí Valar a tři rody elfů: Vanyar, část Noldor a část Teleri. Poblíž východního pobřeží leží ostrov Tol Eressëa.\n\nPo zničení ostrova Almaren v dávných časech před probuzením elfů se Valar přestěhovali do Amanu a založili zde Valinor. Na obranu nové říše vyzdvihli podél východního pobřeží obrovské hory pojmenované Pelóri a do moře na východě, Belegaeru, rozmístili Začarované ostrovy, aby zabránili plavcům dosáhnout pobřeží.\n\nZ neznámého důvodu však nechali na ostrově za horami Pelóri opuštěné dvě země: Araman na severovýchodě a Avathar na jihovýchodě. Ungoliant, prastaré stvoření s podobou obrovského pavouka, se podařilo skrýt v Avatharu. Když Melkor unikl ze zajetí, uprchl právě za Ungoliant a s ní spřádal plány na pomstu vůči Valar.\n\nPrvní mořeplavec, který se dostal skrz pás Začarovaných ostrovů byl Eärendil, jenž plul do Valinoru pro pomoc proti Morgothovi (Melkorovi). Podařilo se mu to zřejmě díky silmarilu, který dostal od své ženy Elwing. Nakonec byl se svou žádostí úspěšný a Valar vytáhli do Války hněvu a rozhodli se odstranit ostrovy z moře.\n\nBrzy po válce byl v Belegaeru blíže ke břehům Amanu vyzdvihnut ostrov Númenor a byly na něj přivedeny tři domy Edain. Ti byly od nynějška nazýváni Dúnadany, což znamená \"Muži západu\". Za boj proti Morgothovi jim bylo požehnáno a dostali mnoho darů od Valar a elfů z Tol Eressëa. Valar však správně předpokládali, že Númenorejci budou chtít jít do Amanu získat nesmrtelnost (ačkoliv smrtelní zůstávali v Amanu stále smrtelnými), a tak jim zakázali plavit se na západ od ostrova. Ke konci druhého věku skutečně tento zákaz porušili, k čemuž bohatě přispěl Sauron. Pod velením krále Ar-Pharazôna Zlatého vypluli do Amanu s velikou armádou. Když se utábořili v okolí Túny a Ar-Pharazôn prohlásil Aman za svůj, Valar předali vládu nad světem Eruovi. A Ilúvatar ukázal svou moc: v moři mezi Amanem a Númenorem se otevřela obrovská propast a pohltila všechny Ar-Pharazônovi lodě i samotný ostrov Númenor. Na samotného Ar-Pharazôna a jeho vojsko zemětřesení svrhlo část hor Pelóri, čímž je navždy (nebo do Poslední bitvy a Dne soudu) uvěznilo ve skále. Říká se ale, že je to nezabilo, a že pod hromadami suti stále žijí.\n\nPoté Eru vyjmul Aman ze sfér světa. Do teď byla země placatá, on ji ale rozlomil na dva kusy a ten, který obsahoval Středozem, zakulatil. Když se od té doby pokoušeli námořníci plout po Eärendilových stopách, dostali se jednoduše na dálný východ. Pro elfy však existuje Přímá cesta do Valinoru, na které loď opustí zakřivení země a dopluje k břehům Amanu. Velmi málo smrtelníků dosáhlo touto cestou Valinoru, mezi nimi je Bilbo Pytlík, Frodo Pytlík, Samvěd Křepelka a Gimli.\n"}
{"id": "130106", "url": "https://cs.wikipedia.org/wiki?curid=130106", "title": "Kriegsmarine", "text": "Kriegsmarine\n\nKriegsmarine (česky \"válečné námořnictvo\") bylo oficiální pojmenování německého válečného námořnictva v letech 1935–1945. Jeho předchůdcem bylo válečné námořnictvo Výmarské republiky (\"Reichsmarine\"), ideově však navazovalo spíše na námořnictvo Německého císařství (\"Kaiserliche Marine\"). Zpočátku jeho budování podléhalo omezením podle Anglicko-německé námořní smlouvy z roku 1935, v roce 1938 však na tato omezení přestal být brán zřetel. \"Kriegsmarine\" hrálo ve druhé světové válce významnou úlohu, zejména pokud šlo o omezování přepravních kapacit nepřátelských loďstev.\n\nPůvodně se plánovalo vybudování obrovského hladinového loďstva, ale na takový projekt nebyly prostředky a Německo nakonec upustilo od budování velkých hladinových lodí a jejich nasazování v akci a přeorientovalo se na ponorkovou válku, s níž v letech 1941–1942 dosáhlo obrovských úspěchů. Nakonec však i na tomto poli podlehlo zdrcující materiální i technické převaze Spojenců.\n\n"}
{"id": "130113", "url": "https://cs.wikipedia.org/wiki?curid=130113", "title": "Low key", "text": "Low key\n\nLow key (čte se: \"lou kí\", tmavá tonalita, nízký klíč, nízká tónina) osvětlení je styl nasvícení fotografické nebo filmové scény, vyznačující se převahou tmavých tónů a vysokým kontrastem mezi světlem a stínem. Podobá se šerosvitu v malbě.\n\nV tradiční černobílé fotografii se osvětlení skládá ze tří světel: hlavního, doplňkového (fill-in) a zadního. Hlavní světlo odhaluje kontury objektu, doplňkové prokresluje stíny a tím snižuje kontrast, zatímco zadní zdůrazňuje pozadí. Jako čtvrté může být použito ještě protisvětlo.\n\nVysoký kontrast činí snímky dramatičtější: zdůrazňuje jas slunce na poušti, lidské obličeje činí drsnější a starší, izoluje předměty od tmavšího okolí. U low key je toto žádoucí, proto se v něm doplňkové světlo používá zřídka. Poměr jasu světel a stínů zde dosahuje i 8:1, což je výrazně více než u osvětlení high key, kde se poměr může blížit 1:1.\n\nMetodu low key používal italský fotograf Alberto Terrile (* 1961). Celková atmosféra vzpoury proti pravidlům a touha experimentovat ho přivedla k realizaci série barevných portrétů metodou low key téměř monochromatických, ale s vyloženě červenými rty nebo modrýma očima. Orgány a obličeje jsou napěchované do jediného snímku, jako kdyby byl ponořen do vody nebo zabalen do akvária. Soubor \"Fluttuare\" (\"vzdouvat se, plavat, nadnášet se\") je dobrým příkladem jeho raného stylu.\n\n\n"}
{"id": "130121", "url": "https://cs.wikipedia.org/wiki?curid=130121", "title": "Běšiny", "text": "Běšiny\n\nObec Běšiny se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1379.\n\n\n\n\n\n"}
{"id": "130123", "url": "https://cs.wikipedia.org/wiki?curid=130123", "title": "Lechovice", "text": "Lechovice\n\nObec Lechovice (německy \"Lechwitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1287. V roce 1654 přešla obec do rukou císaře, v roce 1660 se stává majitelem obce loucký klášter. Jeho majetkem byly Lechovice až do zrušení kláštera v roce 1784.\n\nAdministrátorem místní římskokatolické farnosti byl k roku 2011 P. Marek Vácha.\n\n\n\n\n"}
{"id": "130124", "url": "https://cs.wikipedia.org/wiki?curid=130124", "title": "Rudník", "text": "Rudník\n\nRudník (německy \"Hermannseifen\") je obec, která se nachází v okrese Trutnov, kraj Královéhradecký. Žije zde  obyvatel. Obec se nachází na křižovatce mezi městy Vrchlabí, Trutnov a Hostinné. K Rudníku patří několik původně samostatných vsí: Arnultovice, Bolkov a Javorník. Dále se Rudník skládá z několika osad a čtvrtí: Hladíkova Výšina, Janovice, Lázně Fořt, Leopold (místně zvaný Leopoldov) a Terezín (dříve \"Theresienthal\"). Obcí prochází silnice I/14 a II/325. Protéká tudy říčka Čistá a kromě mnoha jiných např. Luční potok.\n\nVznik obce Rudník souvisí s kolonizací Krkonoš ve 13. století. Vesnici pravděpodobně založili přistěhovalci, kteří dolovali rudy stříbra, zlata, železa a mědi na úpatí Černé hory. Nejstarší zmínka o obci je z roku 1241, první písemná zmínka o farním kostele sv. Václava v Rudníku je z roku 1354. Do roku 1952 se Rudník nazýval Heřmanovy Sejfy.\n\nRudník byl významně postižen povodní 2. června 2013, kdy rozvodněný Luční potok zalil téměř celou šířku svého údolí. K likvidaci povodňových škod pomohly i finanční příspěvky od obcí z celé ČR, krajů, firem, jednotlivců i občanských sdružení a výtěžek benefičního koncertu „Po vodě“ konaného v Rudníku 13. července 2013. V září 2013 byla obnovena tradice motokrosových závodů \"Rudnická rokle\". V roce 2016 se obec stala vítězem krajského kola soutěže Vesnice roku. V roce 2019 v rámci soutěže Vesnice roku, získala obec Rudník Oranžovou stuhu v krajském kole, za spolupráci obce se zemědělským subjektem. V celostátním kole se umístila na třetím místě v ČR.\n\nProtože se Rudník rozprostírá pod svahy Krkonoš, podpořila obec výstavbu lyžařských tratí ve svém okolí. Lyžařský oddíl zde udržuje 51 km běžeckých tratí v obcích Rudník, Bolkov, Janovice, Fořt, Javorník, Čistá, Černý Důl a Janské Lázně. Dále v obci fungují dobrovolní hasiči, několik mysliveckých sdružení, fotbal i ostatní sporty všech věkových kategorií, základní i mateřská škola a několik továren a provozoven. V původních textilkách se dnes vyrábí úplně jiný sortiment.\n\nVýznamní zaměstnavatelé v obci: AKWEL RUDNIK CZECH REPUBLIC, a. s, Farma Rudník s. r. o, MZ Liberec, a. s.\n\n\n\n"}
{"id": "130125", "url": "https://cs.wikipedia.org/wiki?curid=130125", "title": "Kokořín", "text": "Kokořín\n\nObec Kokořín se nachází v okrese Mělník, kraj Středočeský. Rozkládá se asi dvanáct kilometrů severovýchodně od Mělníka. Je centrem chráněné krajinné oblasti Kokořínska. Žije zde obyvatel.\n\nPrvní písemná zmínka o obci pochází z roku 1320.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kokořín \"(přísl. Kokořínský Důl, 392 obyvatel, poštovní úřad, telegrafní úřad, četnická stanice)\" byly v roce 1932 evidovány tyto živnosti a obchody: lékař, 2 autodopravci, cihelna, holič, 4 hostince, 2 hotely (Pension, Pod hradem), 2 koláři, kovář, krejčí, mlýn, obchod s ovocem, 2 pekaři, restaurace U krobiána, 2 řezníci, 4 obchody se smíšeným zbožím, 2 trafiky, velkostatek Špaček.\n\nV obci Březinka \"(přísl. Truskavna, 205 obyvatel, samostatná obec se později stala součástí Kokořína)\" byly v roce 1932 evidovány tyto živnosti a obchody: hostinec, kovář, 2 obuvníci, 3 rolníci, obchod se smíšeným zbožím, Spořitelní a záložní spolek pro Březinku, trafika, 2 truhláři.\n\nV obci Šemanovice \"(214 obyvatel, samostatná obec se později stala součástí Kokořína)\" byly v roce 1932 evidovány tyto živnosti a obchody: hostinec, kolář, kovář, krejčí, obuvník, pekař, řezník, 2 obchody se smíšeným zbožím, Spořitelní a záložní spolek pro Šemanovice, trafika.\n\n\n\n\n\n\n"}
{"id": "130128", "url": "https://cs.wikipedia.org/wiki?curid=130128", "title": "Karel Beran", "text": "Karel Beran\n\nKarel Beran (* 20. ledna 1975 Praha) je český právník, advokát a vysokoškolský pedagog. Vyučuje na Katedře teorie práva a právních učení Právnické fakulty Univerzity Karlovy.\n\nAbsolvoval Právnickou fakultu Univerzity Karlovy v Praze (2000), kde mu byl v roce 2001 udělen titul JUDr. a v roce 2005 i titul Ph.D. na základě disertační práce \"Právnické osoby veřejného práva\" (Praha Linde, 2006). V roce 2011 úspěšně obhájil na PF UK v Praze habilitační spis \"Pojem osoby v právním smyslu\" a byl jmenován docentem pro obor teorie, filozofie a sociologie práva. Od roku 2003 působí na Katedře teorie práva a právních učení PF UK v Praze. Jako externí pedagog vyučuje teorii práva i na Fakultě práva Panevropské vysoké školy v Bratislavě. Od roku 2006 do roku 2009 působil jako advokát v Praze.\n\nKarel Beran je autorem dvou monografií, spoluautor pěti monografií (z toho jedné zahraniční a jedné cizojazyčné) a více než 30 odborných článků a statí. Dlouhodobě se zabývá problematikou právnických osob. V návaznosti na to se věnuje též problematice trestní odpovědnosti právnických osob. Z obecných teoretických témat publikuje k otázkám působnosti právních předpisů, dispozitivnosti právních norem a problematice odpovědnostních vztahů. Je spoluautorem slovenské učebnice teorie práva (Bratislava Eurokódex 2011, 1.–4. vydání). Také je autorem monografie \"Právnické osoby veřejného práva\" (2006).\n"}
{"id": "130130", "url": "https://cs.wikipedia.org/wiki?curid=130130", "title": "Skiagrafie", "text": "Skiagrafie\n\nSkiagrafie (z řeckého \"skiá\" (σκιά) – „stín“ a \"grafie\" – „záznam“) je technika zobrazení lidských tkání, využívající rozdílnou hodnotu pohlcení procházejícího svazku rentgenového záření v různých tkáních. Ze získaného obrazu pak lze ohodnotit jednak vnitřní stavbu vyšetřovaného orgánu, jednak jeho případná poranění. Pokud je obraz orgánu pouze pozorován bez zachycení na film nebo jiné záznamové médium, mluvíme o skiaskopii. \n\nNejčastěji je skiagrafie využívána pro vyšetření kostí a zubů. Dříve časté (i screeningové) snímkování plic je nahrazováno jinými metodami.\n\nPro skiagrafické snímkování se používají speciální rtg. filmy s výrazně silnější emulzní vrstvou a vyšším podílem halogenidů stříbra. Tím je zajištěn požadovaný vyšší kontrast, zlepšující citlivost metody. Filmy jsou ukládány do skiagrafických světlotěsných kazet. Kazeta je na povrchu opatřena nosičem symboliky – vhodně přizpůsobenými místy pro vkládání stranových a popisných kovových značek, identifikujících jednak snímek, jednak jeho orientaci. Film je vyvoláván vysoce koncentrovanou vývojkou, opět s cílem získání nejvyššího možného kontrastu. Výsledkem je negativ. \n\nVzhledem k tomu, že skiagrafické přístroje jsou (kromě úzce specializovaných zařízení) navrhovány jako univerzální, pracují s vysokoenergetickými rentgenkami a pro snížení radiační zátěže obsluhy i pacientů je nutné používat filtrování a clonění rtg svazku. Primární filtr bývá umístěn blízko rentgenky a slouží pro pohlcování nízkoenergetických fotonů, sekundární (Buckyho) filtr se umisťuje mezi pacienta a filmovou kazetu, kde funguje jako past na rozptýlené fotony – propouští pouze záření ve směru rentgenka-film.\n"}
{"id": "130132", "url": "https://cs.wikipedia.org/wiki?curid=130132", "title": "Brixen", "text": "Brixen\n\nBrixen ( Bressanone, v ladinském dialektu Persenon nebo též Porsenù) je s počtem přes 20 000 obyvatel třetím největším městem italské autonomní provincie Bolzano (Alto Adige). Pro více než 2/3 obyvatel města je mateřským jazykem němčina. Město Brixen je historické, umělecké, kulturní, ekonomické, společenské a administrativní centrum okresu Valle Isarco.\n\nMěsto se rozkládá na dně údolí v nadmořské výšce cca 560 m, na soutoku řek Rienza (něm. Rienz) a Isarco (něm. Eisack), ze severu obklopené Sarntalskými Alpami. Směrem na východ se rozkládá Plose s horou Monte Telegrafo (něm. Plosegipfel, 2504 m n. m.), na západ Cima Cane (něm. Hundkopf) a Monte Pascolo (něm. Königsangerspitze, 2439 m n. m.).\n\nBrixen se nachází asi 40 km severně od hlavního města provincie Bolzana, asi 45 km jižně od Brennerského průsmyku (it. Passo del Brennero), což je od roku 1919 italsko-rakouská hranice, a 35 km západně od města Brunico (v údolí Val Pusteria).\n\nV části Milland se nachází farní kostel sv. Josefa Freinademetze a starý farní kostel Panny Marie v písku. Milland leží jihovýchodně od centra a první zmínky o něm jsou z roku 893.\n\nMilland patřil k původní staré faře sv. Ondřeje (St. Andrä). Kolem roku 1300 byl postaven první kostel „Naší nejdražší paní“ v Millandu. Albert z Plače dal podnět v roce 1341 k denní mši svaté, a tudíž i pro kaplanský úřad v tomto kostele. Ve 2. polovině 15. století byl kostel \"Naší nejdražší paní\" na písku nově vystavěn a v roce 1464 dokončen.\n\nZa časů moru na brixenském území, v roce 1640, se začal millandský kostel těšit stále větší oblobě coby poutní kostel. V té době vznikl lidový výrok: „Maria na písku je nejsilnější v celém kraji.“\n\nV průběhu 17. století byl gotický kostel \"Matky Boží v Millandu\" – tak jako mnoho kostelů v zemi – uvnitř barokizován a opatřen velkolepým oltářem, sochami a malbami. Roku 1788 byl Milland oddělen od farnosti sv. Ondřeje a stal se tak samostatným. Místo \"Milland\" čítalo v roce 1800 na 200 lidí.\n\nRoku 1891 byl také Milland na základě státního ustanovení povýšen na farnost. Okolo roku 1900 měl Milland již asi 500 obyvatel, a při vypuknutí 2. světové války už to bylo 800 lidí.\n\nPo válce pak začal velmi čilý stavební ruch. Během dvou desítek let vzrostlo zalidnění z 1000 na téměř 5000 obyvatel.\n\nTo vedlo k nutnosti výstavby farního centra s novým farním kostelem. To bylo naplánováno architektem Othmarem Trefferem z Bruneku. Moderní stavba, ve tvaru stanu, byla 19. října 1985 vysvěcena diecézním biskupem Josephem Gargitterem a zasvěcena misionáři v Číně, páteru Josefu Freinademetzovi.\n\nV historickém centru se nachází brixenský dóm a na něj přiléhající ambit (křížová chodba), dvorní hrad (někdejší sídlo říšských biskupů), kněžský seminář, obě uličky s podloubím, mateřinec brixenských terciářek, klášter klarisek, Kapucínský klášter a farní kostel.\n\nStufels je původním jádrem Brixenu. Zde se usazovali lidé již před tisícovkami let. Při archeologických průzkumech byly stále znovu nacházeny nástroje a nádoby z doby kamenné. Většina domů v městské části Stufels je kvůli svému věku a architektonické jedinečnosti – stejně jako středověké centrum – památkově chráněných.\n\nStufels se nachází východně od řeky Isarca a je od Dómového náměstí vzdálen cca 5 minut chůze.\n\nSeverně od Starého města mezi řekou Isarkem a nemocnicí se nachází Rosslauf, jenž se v posledních letech masivně rozrostl. Zde se nachází jediné vysoké obytné bloky (s více než 10 patry) ve městě. Počet obyvatel zde činí asi 5 000.\n\nHora v blízkosti města, místními i turisty hojně navštěvovaná, je hora Plose.\n\n\"Počet obyvatel\"\n\nMěsto Brixen, které bylo založeno v roce 901 udělením darovací listiny vydané Ludvíkem IV. Dítětem, posledním Karolingem, a dlouhou dobu bylo pod správou církve, je společně s Bolzanem nejstarším městem celého Tyrolska.\n\nPo dlouhá staletí byl Brixen daleko za zemskými hranicemi Tyrol vlivným sídlem knížecího biskupa. Významnými pro církev byli biskupové Poppo, jenž byl r. 1048 zvolen papežem (Damasus II.), Mikuláš Kusánský (1450–1464) a Georg Golser (1464–1488). Dnes se Brixen o biskupství dělí Bolzanem (diecéze Bolzano-Brixen (italsky \"Diocesi Bolzano-Bressanone\", v ladinském nářečí \"Diozesa Bulsan-Persenon\").\n\nV roce 2018 Brixen obdržel ocenění pod názvem Alpské město 2018, kdy se předání zúčastnila i náměstkyně hejtmana Kraje Vysočina Jana Fischerová.\n\nZnak města přestavuje božího beránka na červeném pozadí jako připomenutí brixenské historie biskupského knížectví.\n\nBílozelený prapor mužstva házenkářů má navíc žlutý pruh (symbolizující církev) na bíločervené vlajce tyrolské.\n\nV tehdy rakouském Brixenu pobýval ve vyhnanství v letech 1851 až 1855 Karel Havlíček Borovský. Má zde i pamětní desku.\n\nBrixen je sídlem církevní diecéze oblasti Bolzano-Brixen a nejvýznamnějším městem isarského údolí. Je též odloučeným sídlem Svobodné univerzity Bolzano Libera Università di Bolzano (LUB) s věhlasnou fakultou nauk výtvarných umění.\n\nMěstem vede Brennerská dálnice A22 (\"Autostrada del Brennero\"), s výjezdem 5 km dále na sever (\"Bressanone Val Pusteria/Brixen-Pustertal\") a dalším 8 km dále na jih (\"Chiusa/Klausen\"). V železniční stanici zastavují všechny vlakové spoje.\n\nJižně od města se nachází průmyslová zóna Brixenu, v níž sídlí různé závody pro výrobu stavebních materiálů. Mezi dalšími podniky jmenujme např. lisovny hliníku a Durst AG, jejíž výrobky z oblasti fototechniky jdou ve světě dobře na odbyt.\n\nNikoli v průmyslové zóně, nýbrž na Hlavní ulici na severu města se nachází první tiskárna a její dřívější právní sídlo Athesie (od roku 2004 v Bolzanu). Athesia resp. její předchůdkyně Tyrolia nejsou nejstarším nakladatelstvím biskupství. Na titul nejstaršího vydavatelství si může dělat nárok firma A. Weger (dříve Fürstbischöfliche Hofbuchdruckerei - Knížebiskupská dvorní tiskárna) na Starém městě.\nBrixenský mléčný dvůr (Brimi) se nalézá pár metrů přes Brixenskou obecní hranici průmyslové zóny Vahrnu.\n\n1 908 pracovišť města \"(inkl. öffentlicher Dienst und NPOs)\" zaměstnávalo k 22. říjnu 2001 10 453 osob. 1 podnik zaměstnává přes 250 zaměstnanců, 11 dalších přes 100. Brixen je tudíž po Bolzanu počtem pracovních míst druhým největším hospodářským sídlem Jižního Tyrolska. Ovšem podle počtu zaměstnaných byl v roce 2001 až třetím, neboť v Brunicu bylo ke stejnému datu zaměstnáno o 239 lidí více.\n\nObzvláště oblíbené jsou brixenský bazén Aquarena a lyžařské centrum Plose.\nBrixenský Sportovní svaz (SSV Brixen) je úspěšný zejména v házené, gymnastice a plavání.\nFC Südtirol-Alto Adige (jediný profesionální fotbalový klub Jižního Tyrolska) má od svého založení sídlo v Brixenu, ale hraje v Bolzanu, kam také chce své působiště přesunout (stav v r. 2005)\n\nOsobnosti, které se zde narodily:\n\nOsobnosti, které zde žily:\n\n\n"}
{"id": "130134", "url": "https://cs.wikipedia.org/wiki?curid=130134", "title": "Kostel svatého Jana Nepomuckého (Žďár nad Sázavou)", "text": "Kostel svatého Jana Nepomuckého (Žďár nad Sázavou)\n\nPoutní kostel Svatého Jana Nepomuckého na Zelené hoře u města Žďár nad Sázavou patří mezi nejvýznamnější stavby barokní gotiky architekta Jana Blažeje Santiniho-Aichela. Tento vrcholný Santiniho výtvor byl roku 1994 zařazen na Seznam světových kulturních a přírodních památek UNESCO. Kostel stojí na Moravě na Zelené hoře v katastrálním území Zámek Žďár nedaleko bývalého cisterciáckého kláštera \"Studnice Blahoslavené Panny Marie\".\n\nZáměr na stavbu poutního kostela pojal žďárský opat Václav Vejmluva v roce 1719 po otevření hrobu sv. Jana Nepomuckého. Stavba probíhala v letech 1720–1722 na jeho náklad. Smyslem stavby bylo především oslavit Jana Nepomuckého jako mocného patrona a světce. Základní kámen stavby byl položen 16. května 1720, chrám byl vysvěcen 27. září 1722.\n\nV době vzniku stál kostel na travnatém vršku, který Václav Vejmluva pojmenoval Zelená hora (dříve se nazýval Černý les nebo Strmá hora) podle vrchu u Nepomuku, ze kterého pocházel Jan Nepomucký i první žďárští mniši. Do nedávné doby byla stavba obklopena vysokým borovým lesem, který však byl odstraněn, aby bylo na kostel tak jako původně vidět i z velké dálky.\n\nDne 16. července 1784 vzplanul v areálu žďárského kláštera požár, který se přenesl i na poutní kostel a zcela zničil jeho střechu. Dva měsíce nato byl klášter zrušen. Ovšem podařilo se péčí místních obyvatel a především péčí P. Matěje Sychry (1776–1830) areál zastřešit, a tím byl zachráněn pro budoucí generace. Prvním krokem k záchraně bylo zakrytí kostela prkny na základě sbírky, kterou uspořádal žďárský obchodník Josef Pluhař. O obnovu kostela se snažili mniši ze zrušeného kláštera i místní obyvatelé. Teprve v roce 1792 povolilo moravskoslezské gubernium kostel opravit, ovšem se dvěma podmínkami:\n\nOkolí kostela bylo původně holé a zhruba v polovině 19. století byla Zelená hora zalesněna. Odlesnění okolí kostela začalo v roce 2006 a od roku 2007 je již okolí kostela v původním stavu\n\nDne 27. srpna 2014 podepsali zástupci Národního památkového ústavu, Římskokatolické farnosti Žďár nad Sázavou-II a Biskupství brněnského dohodu o vydání majetku dle zákona o majetkovém vyrovnání s církvemi. Od 28. srpna tak je areál poutního kostela sv. Jana Nepomuckého na Zelené hoře ve správě církve.\n\nNa jaře roku 2018 byla zahájena oprava vnějších povrchů stavby – omítek, dřevěných i kovových prvků. \n\nÚstřední kostel i ambit, který jej obklopuje, jsou jednotně projektovanou a budovanou stavbou. Tvarosloví stavby je minimalistické a nesmírně účinné. Spojuje barokní a gotické prvky, čímž odkazuje k době, v níž žil, působil a byl umučen Jan Nepomucký. Konstrukce kostela vychází z geometrie kruhu, přičemž mnohonásobně opakuje číslo pět jako odkaz na pět hvězd Jana Nepomuckého, které se podle legendy objevily nad tělem mrtvého světce. Dobře tak ukazuje způsob, kterým Santini obvykle konstruoval své stavby prakticky pouze za použití kružítka, přičemž budoval celou stavbu pomocí úseků kružnic, jejichž poloměrem jsou zpravidla násobky základního modulu stavby. Používal přitom určitých číslic, které mají ikonografický význam. V jeho stavbách se proto často objevují čísla tři, pět, sedm, dvanáct atp. Na Zelené hoře je to vedle čísla pět ještě číslo tři, které je poukazem na Boží Trojici, a potom ve formě hvězd číslo šest, které je odkazem mariánským, mj. proto, že Nepomuk byl chápán i jako obzvláštní ctitel Panny Marie. Po obvodu kostela se tak střídá pět hrotitých kaplí s trojúhelníkovým půdorysem a pět kaplí oválných. Celý kostel přitom svou konstrukcí připomene řez chórem gotické katedrály a jeho opěrným systémem. Centralita kostela pak buduje vertikálu jako určitý symbolický poukaz. Tato vertikála totiž nutně táhne pohled návštěvníků vzhůru k nebi.\n\nVe vnitřním prostoru kostela jsou oválné obvodové kaple spojeny s ústředním válcovým prostorem užšími lomenými oblouky. Ústřední prostor je zaklenut kupolí s lunetami, která je nesena deseti pilíři. V prvním patře jsou tribuny odpovídající přízemním kaplím a ve druhém patře je vedena kolem paty klenby desetidílná galerie. Štuková dekorace se omezuje na motivy protínajících se a přesekávaných žeber připomínajících gotické síťové klenby. Tak jako na jiných stavbách, použil i zde Santini k budování prostoru světla. Vycházel přitom z barokní interpretace světla jako symbolu boží přítomnosti. Hovoří se proto o „sakrálním světle“. Světelné poměry interiéru kostela působí zvláštní paradox. Zatímco centrální prostor kostela je osvětlen pouze zprostředkovaně, jsou boční „ochozové“ části kostela hojně zality světlem. Toto světlo proniká do centrálního prostoru kostela lomenými oblouky umístěnými v místech, kde by správně měly být umístěny nosné pilíře. Tento paradox, ještě podtržený štukovou výzdobou, která vytváří paradoxní vztah mezi stěnou a klenbou na této stěně spočívající, má na návštěvníky působit dojmem, že stěna je pouhou skořápkou a stavba je vlastně budována a nesena světlem. Celý chrám pak je vlastně chápán také jako jakýsi relikviář, v němž je uložena relikvie jazyka svatého Jana Nepomuckého.\n\nHlavní oltář na východní straně je umístěn do vysoké arkády. Vrchol oltáře sahá až k zábradlí galerie druhého patra. Řezby pěti andělů na hlavním oltáři (které svým počtem opět poukazují k Janu Nepomuckému) a čtyři evangelisté jsou prací chrudimského sochaře Jana Pavla Čechpauera z let 1725–1727. Tři z andělů na hlavním oltáři nesou kouli (nebeskou klenbu) ozdobenou (opět) pěti hvězdami. Na kouli stojí postava sv. Jana Nepomuckého. Tato plastika je dílem Řehoře Thenyho. Jeho prací jsou i reliéfy na nosítkách pro poutní stříbrnou sochu sv. Jana Nepomuckého z roku 1729 od pražského zlatníka J. Diesbacha, která se žel po roce 1784 ztratila. Volba sochařů, kteří mají blízko k dílně Matyáše Bernarda Brauna (Theny byl Braunovým tovaryšem) zde nebyla náhodná, neboť Santini mnohokrát spolupracoval na svých realizacích právě s Braunem, jehož sochařský jazyk mu zjevně velmi vyhovoval.\n\nKolem kostela byl vybudován na půdoryse složeném z deseti úseků kružnic prstenec ambitů, který je pročleněn pěti pětiúhelnými kaplemi a pěti branami. Střechy kaplí původně vrcholily pěti pylony, které opět poukazovaly na význam světla a symbolizovaly věčnost. Tyto ambity s kaplemi sloužily pro poutnické modlitby a k ochraně poutníků před nepřízní počasí. Nejen samotný kostel, ale i tento prstenec ambitů svým architektonickým řešením jasně dokládá Santiniho obrovskou architektonickou a tvůrčí potenci.\n\nNa hřbitově zřízeném po požáru koncem 18. století se dnes již nepohřbívá a je v posledních letech stěhován tak, aby vnitřní prostor ambitů získal původní barokní podobu.\nPoprvé byly zelenohorské zvony zrekvírovány v průběhu první světové války. Nové zvony byly odlity v Brně až v roce 1926 a odlil je zvonař Rudolf Manoušek:\nZvony byly na jaře roku 1941 zrekvírovány pro válečné účely.\n\nV roce 2015 odlil zvonařský mistr Petr Rudolf Manoušek, vnuk Rudolfa Manouška, v nizozemském Astenu nové zvony ve stejném ladění:\nVšechny tři zvony najednou budou zvonit před sobotní mší a v neděli v poledne. Vzhledem ke stísněným prostorům ve věžích jsou zvony vybaveny elektrickým zvonicím strojem.\n\nSlavnostní posvěcení zvonů provedl brněnský biskup Mons. Vojtěch Cikrle během svatojanské pouti dne 16. května 2016. Zvony byly do věží zavěšeny 27. července 2016. První vyzvánění proběhlo v neděli 18. září 2016.\n\n\n\n"}
{"id": "130141", "url": "https://cs.wikipedia.org/wiki?curid=130141", "title": "Ludovico Ariosto", "text": "Ludovico Ariosto\n\nLudovico Ariosto (8. září 1474 Reggio Emilia – 6. července 1533) byl italský renesanční básník, autor epické básně \"Zuřivý Roland\" (Orlando furioso, 1516, 40 zpěvů).\n\nNarodil se ve městě Reggio Emilia. Od útlého mládí se zajímal o poezii, avšak na přání svého otce studoval právo. Brzy však začal pod vedením humanisty Gregoria da Spoletiho studovat literaturu a napsal i své první básně. V diplomatických službách kardinála Ippolita d´Este vedl úspěšná diplomatická jednání s papežem Juliem II. a stal se i přítelem následujícího papeže Lva X. Italský básník se snažil pojednávat o člověku nezávislém na církvi, avšak na ní samotné byl závislý. Po kardinálově smrti (1520) začal sloužit vévodovi Alfonsovi d´Este. Po tříleté správě kraje Garfagnana se vrátil do Ferrary, kde se tajně oženil. Věnoval se zde divadlu, napsal několik her a překládal antické komedie. Jeho \"Zuřivý Roland\" vyšel v roce 1532 potřetí se 46 zpěvy. O toto dílo projevil zájem i císař Karel V.\n\nDílo vychází ze středověkého hrdinského eposu o Rolandovi, ale Ariosto hrdinu nepopisuje jako rytíře, který je udatný, ale jako rytíře Karla Velikého, který se nešťastně zamiluje do krásné Angeliky, zblázní se a bloudí po světě. Jeho přítel Astolfo se ho snaží najít a rozum mu může vrátit pouze tak, že najde nádobku s Rolandovým ztraceným rozumem. Nádobku najde na měsíci, Rolandovi se vrátí rozum, postaví se do čela svého šiku a znovu se stává udatným rytířem. Dílo dostupné online\n\n"}
{"id": "130144", "url": "https://cs.wikipedia.org/wiki?curid=130144", "title": "Antigonos I. Monofthalmos", "text": "Antigonos I. Monofthalmos\n\nAntigonos I. Jednooký nebo také Kyklop (řecky Αντίγονος Μονοφθαλμός; 382 př. n. l. – 301 př. n. l.) byl makedonský šlechtic, generál a satrapa za Alexandra Velikého. Představoval ústřední postavu tzv. válek diadochů, které vypukly po Alexandrově smrti. Stal se zakladatelem antigonovské dynastie a v roce 306 př. n. l. se prohlásil králem.\n\nAntigonos sloužil v makedonském vojsku již za Filipa II. Po boku Alexandra se zúčastnil tažení proti perské říši a v roce 333 př. n. l. byl ustanoven místodržitelem Velké Frýgie v Malé Asii. Během prvního dělení Alexandrovy říše v roce 323 př. n. l. obdržel od Perdikka, regenta na místo nezletilého Alexandra IV., také Pamfýlii a Lykii. S Perdikkem se brzy znepřátelil, když odmítl Eumenovi umožnit správu jemu přidělených provincií. V nebezpečí života unikl společně se svým synem Démétriem z Asie do Řecka, kde získal podporu Antipatra, regenta Makedonie. V roce 321 př. n. l. byl Perdikkás zavražděn vlastními vojáky, načež následovalo nové dělení říše. Antigonos pověřil sám sebe vedením války proti Eumenovi, který se předtím spojil s Perdikkem proti koalici Antipatra, Antigona, Ptolemaia, Kratera a ostatních diadochů. Eumenés byl opuštěn vlastním vojskem, načež se uchýlil do ústraní do silně opevněné kappadocké pevnosti Nora.\n\nV roce 319 př. n. l. se stal po smrti Antipatra makedonským regentem jeho přítel Polyperchón, čímž byl vyloučen Antipatrův syn Kassandros. Antigonos byl rozhodnut ustanovit se pánem celé Asie a ve shodě s Kassandrem a Ptolemaiem odmítl uznat Polyperchontovo regentství. Současně vyjednával s Eumenem, který ale nadále zůstával věrný královské dynastii. Poté, co se Eumenovi podařilo uprchnout ze svého vyhnanství v Kappadokii, znovu shromáždil armádu a uzavřel spojenectví s východními satrapy, kteří se cítili ohroženi Antigonovými ambicemi. Antigonos svedl s Eumenem dvě velké a nerozhodné bitvy u Paratakeny v roce 317 př. n. l. a u Gabiene o rok později. Přemoci Eumena se Antigonovi nakonec podařilo teprve v důsledku zrady, když Eumenovi vlastní vojáci vydali svého velitele do rukou Antigona, který ho dal následně popravit.\n\nVítězstvím nad Eumenem získal Antigonos kontrolu nad většinou asijských satrapií, kromě toho se rovněž zmocnil říšské pokladnice v Súsách a vstoupil do Babylónu, jehož guvernérem byl Seleukos. Ten však zanedlouho uprchl k Ptolemaiovi do Egypta a v roce 315 př. n. l. uzavřeli tito dva spojenectví s Lýsimachem a Kassandrem namířené proti Antigonovi. V dalším roce pronikl Antigonos do Sýrie, jež se nacházela pod Ptolemaiovou kontrolou a po dobu více než jednoho roku obléhal Tyros. V roce 312 př. n. l. ale jeho syn Démétrios podlehl Ptolemaiovi a Seleukovi v bitvě u Gazy a Seleukos se tak stal znovu pánem Babylonie.\n\nVálka pokračovala nadále s proměnlivým úspěchem a obě strany se proto rozhodly uzavřít mír, kterým si Antigonos zajistil vládu v Malé Asii a v Sýrii. Tato dohoda byla však již brzy porušena, když si Ptolemaios a Kassandros vzali Antigonovy Posádky v řeckých obcích za záminku k obnovení nepřátelství. V dalších bojích se vyznamenal Démétrios, který vyrval z Kassandrovy moci část Řecka. Ptolemaios pak podnikl několik zpočátku úspěšných nájezdů do Malé Asie a na egejské ostrovy, ale následně byl Démétriem drtivě poražen v námořní bitvě u Salamíny na Kypru v roce 306 př. n. l., načež Démétrios ostrov dobyl a vypudil odsud Ptolemaiovu posádku.\n\nPo tomto vítězství Antigonos společně se svým synem přijal titul krále a prohlásil se za pravoplatného Alexandrova nástupce. Dále nechal shromáždit ohromné vojsko a vybudovat impozantní flotilu, jejíž velení svěřil Démétriovi. S takovouto obrovskou námořní a vojenskou mocí zahájil tažení do nitra Ptolemaiova území. Avšak jeho invaze do Egypta neuspěla, neboť nebyl schopen zlomit Ptolemaiovu energickou obranu, což ho přinutilo ustoupit. Démétrios si v roce 305 př. n. l. pokusil podrobit Rhodos, který se odmítl připojit k Antigonově výpravě do Egypta. Obléhání Rhodu trvalo jeden rok a skončilo teprve když Démétrios seznal, že odpor obránců je příliš urputný.\n\nNejmocnější satrapové říše – Kassandros, Seleukos, Ptolemaios a Lýsimachos odpověděli na Antigonovo přijetí královské koruny tak, že se rovněž prohlásili za krále. Brzy poté se Antigonos se všemi ocitl ve válce, do značné míry proto, že jeho území hraničilo s územím každého z nich, navíc po Kassandrovi vyžadoval bezpodmínečnou poslušnost Makedonie. Seleukos, Lýsimachos a Ptolemaios spojili své armády a vypravili se do Malé Asie proti Antigonovi. Na to byl Démétrios svým otcem odvolán z Řecka zpět do Asie, třebaže zde v boji proti Kassandrovi slavil jeden úspěch za druhým. Přesto bylo spojené vojsko otce a syna drtivě poraženo v bitvě u Ipsu v roce 301 př. n. l. společnými silami Seleuka a Lýsimacha. Sám jedenaosmdesátiletý Antigonos nalezl v bitvě smrt poté, co byl zasažen oštěpem, přičemž až do Ipsu neztratil za celý svůj život jedinou bitvu.\n\nJeho smrtí vzaly definitivně za své veškeré plány na opětné sjednocení Alexandrovy říše. Žádný z vítězných diadochů neměl ambici ovládnout celé teritorium dobyté kdysi Alexandrem, místo toho se smířili s existencí několika samostatných království. Antigonovo království v Anatolii bylo rozděleno a většina jeho území skončila v rukou Lýsimacha a Seleuka. Démétrios se po porážce stal na několik let psancem. Teprve v roce 294 př. n. l. se zmocnil vlády v Makedonii, kterou si Antigonovci udrželi s krátkou přestávkou až do roku 168 př. n. l., kdy byl poslední z nich, Perseus, poražen Římany v bitvě u Pydny.\n\n\nOLIVA, Pavel, \"Řecko mezi Makedonií a Římem\", Praha, Academia, 1995. ISBN 80-200-0435-1\n\n"}
{"id": "130151", "url": "https://cs.wikipedia.org/wiki?curid=130151", "title": "Nidzské jezero", "text": "Nidzské jezero\n\nNidzské jezero () je jezero ve Varmijsko-mazurském vojvodství v Polsku. Leží v Mazurském pojezeří, v oblasti Velkých mazurských jezer. Má rozlohu 18,31 km². Dosahuje maximální hloubky 23,7 m. Leží v nadmořské výšce 117,7 m.\n\nNa severu je spojené průtoky přes jezera Velká Guzianka a Malá Guzianka s jezerem Bełdany. Patří do povodí řeky Pisy.\n\nU jezera se nachází přírodní rezervace Nidzské jezero a jezero leží na území Mazurské chráněné oblasti.\n"}
{"id": "130152", "url": "https://cs.wikipedia.org/wiki?curid=130152", "title": "Grand Prix Malajsie 2000", "text": "Grand Prix Malajsie 2000\n\nII Petronas Malaysian Grand Prix\n\n\n\n\n"}
{"id": "130153", "url": "https://cs.wikipedia.org/wiki?curid=130153", "title": "The Exploited", "text": "The Exploited\n\nThe Exploited je skotská punková skupina, která vznikla roku 1978 v Edinburghu. V rané tvorbě začínali jako Oi! skupina, poté se transformovali do rychlejší streetpunk a hardcore punkové skupiny a cca od roku 1987 hrají crossover thrash. Repertoár kapely je protiválečný a počátkem osmdesátých let kapela ve svých písních kritizovala vládu tehdejší ministerské předsedkyně Margaret Thatcherové i válku o Falklandy. Objevují se ale také texty o drogových závislostech i sociálním útlaku. Kapela je významná také tím, že v mnohém zpopularizovala tradiční punkovou módu - číra, kované náramky, cvočky na bundách i řetězy. Také úvodní píseň \"Punk´s not Dead\" z jejich stejnojmenného alba z roku 1981 se stala tradičním sloganem punkového hnutí. \n\nPo mnoha personálních změnách hrají dodnes, poměrně často je lze spatřit i v České republice.\n\n\n\n\n\n\n\n\n\n\n\n\n\n"}
{"id": "130155", "url": "https://cs.wikipedia.org/wiki?curid=130155", "title": "Goralská nářečí", "text": "Goralská nářečí\n\nGoralská nářečí jsou skupina dialektů podél karpatského oblouku na území Polska, Slovenska, Ukrajiny, Rumunska a Česka (část Těšínského Slezska). Jedná se o nářečí polského původu, ovlivněná valašskou kolonizací.\n\nNa Slovensku se pojmem \"goralé\" označují pouze goralé žijící na území Slovenska (Kysuce, Orava, Spiš).\n\nNa Čadecku se dělí goralská nářečí na dvě skupiny. První skupina na severovýchod od Čadce (Svrčinovec, Čierne, Skalité, Oščadnica) zachovala poměrně dobře polské nářeční rysy. Druhou skupinou (obce na linii Makov-Čadca a Horelica) jsou dnes již značně poslovenštěná nářečí dříve polského typu.\n\nČadecká nářečí vznikla po smísení dvou kolonizačních proudů, ze Slezska a z Malopolska. Pro tato nářečí je charakteristické slití sykavkových řad \"ś, ź, ć, dź\" a \"š, ž, č, dž\" buď v \"ś, ź, ć, dź\" (na východě) nebo v poloměkké \"š, ž, č, dž\" (na západě). Mazuří pouze Skalité (malopolský jev).\n\nČadecká nářečí se používají také v několika dědinách v rumunské části Bukoviny, kam přišli Goralé z Kysuc (zejména z Oščadnice) na začátku 19. století.\n\n\n"}
{"id": "130156", "url": "https://cs.wikipedia.org/wiki?curid=130156", "title": "Ostravská dopravní společnost", "text": "Ostravská dopravní společnost\n\nOstravská dopravní společnost, a.s. (VKM: ODOS) je český železniční dopravce se v Ostravě. Majoritním vlastníkem společnosti byla spediční firma NH-TRANS. K 1. 1. 2017 došlo k vyčlenění části jmění firmy do nové společnosti Ostravská dopravní společnost - Cargo.\n\nODOS byla založena v roce 1995 jako dceřiná společnost spediční firmy NH-TRANS. V prvních letech po založení nevykonávala činnost v provozování železniční dopravy. Ke zlomu došlo v roce 2004, kdy ODOS převzala lokomotivy společnosti Stavební obnova železnic (SOŽ), včetně jejího depa v Bohumíně.\n\nZpočátku ODOS navázala na aktivity SOŽ, takže pronajímala lokomotivy různým - především stavebním - firmám, případně nasazovala své lokomotivy včetně personálu na různých železničních stavbách.\n\nPostupně docházelo k rozšiřování aktivit i na vozbu nákladních vlaků, zejména pro různé zákazníky mateřské firmy NH–TRANS, takže se z ODOS stává plnohodnotná železniční společnost.\n\nAž do roku 2007 byl NH-TRANS jediným akcionářem společnosti. V průběhu roku 2007 se majitelem 20 % akcií staly České dráhy, zbývající podíl zůstal v rukách mateřské firmy NH-TRANS. Od roku 2008 pak jako vlastník výše zmíněného 20% podílu figuruje ČD Cargo, tedy společnost vzniklá v roce 2007 vyčleněním z mateřských Českých drah.\n\nK 1. lednu 2017 byly aktivity spojené s provozováním drážní dopravy vyčleněny do nově založené společnosti Ostravská dopravní společnost - Cargo, v původní firmě zůstala zasilatelská činnost. Současně došlo ke změně vlastnických podílů, takže ČD Cargo i NH-TRANS nově vlastní stejný 50% podíl ve společnosti.\n\nZákladem lokomotivního parku jsou lokomotivy „zděděné“ po SOŽ. Jedná se především o malé posunovací lokomotivy řady 701, dále pak lokomotivy řad 730 a 742 vhodné pro posun i traťovou službu.\n\nPro rozšiřování aktivit v železniční nákladní dopravě firma v roce 2006 zprovoznila starší lokomotivy řad 140 a 750, zakoupené na Slovensku. Od počátku roku 2008 jsou dvě lokomotivy řady 140 (ev. č. 042 a 062) firmy ODOS pronajaté slovenskému dopravci Slovenská železničná dopravná spoločnosť. V březnu 2007 společnost získala do svého parku šestinápravovou elektrickou lokomotivu 182.166.\n\nVedle výše zmíněných vlaků pro potřeby stavebních firem se firma zaměřuje na různé příležitostné i pravidelné nákladní přepravy. Mezi pravidelně provozované vlaky patří přeprava ocelových svitků mezi Novou hutí (stanice Ostrava-Kunčice) a Válcovnami plechů Frýdek-Místek (stanice Lískovec u Frýdku).\n\nDále firma provozuje mezinárodní dopravu, zejména ve směru na Slovensko (s dopravcem BRKS) a do Polska (s dopravcem PTKiGK Rybnik).\n\n"}
{"id": "130158", "url": "https://cs.wikipedia.org/wiki?curid=130158", "title": "Jižanský rock", "text": "Jižanský rock\n\nJižanský rock též southern rock je zvláštní typ rocku, který vznikl fúzí blues, rhythm and blues, boogie a country na konci 60. let v jižních státech USA a v 70. letech patřil mezi nejpopulárnější hudební styly rockové hudby. Vyznačuje se méně pronikavými tóny elektrických kytar, kratšími písněmi a jednoduchými melodiemi.\n\nK nejvýraznějším interpretům jižanského rocku patří např.\n\nK představitelům jižanského rocku v Česku patří např. Žlutý pes (Praha), Pumpa (Praha), The Cell (Praha), FullHouse (Mladá Boleslav), Sweet Pain (Praha), Blackies (Mladá Boleslav), Blue Rocket (Teplice), El Camino (Česká Třebová), Stetson (Rožnov p.Radhoštěm), FireDog (Ostrava), 1202 Station (Teplice), The Again (Olomouc) Jonah Hex Band (Olomouc) Louisianna Alley (Jablonec n.Nisou), Big Boy Band (Plzeň), Petr Bultas Band (Ústí nad Labem) a dnes již nehrající legendární General Lee.\n\n\nhttp://www.stetson-bourbon.cz /Festival blues a jižanského rocku/\n"}
{"id": "130159", "url": "https://cs.wikipedia.org/wiki?curid=130159", "title": "Ideál (teorie uspořádání)", "text": "Ideál (teorie uspořádání)\n\nPojem ideál je v matematice, konkrétně v teorii uspořádání používán pro podmnožiny uspořádaných množin, jejichž prvky lze v jistém smyslu považovat za „malé“ podle daného uspořádání.\n\nMáme-li množinu formula_1 uspořádanou relací formula_2, pak o její podmnožině formula_3 řekneme, že je ideál vzhledem k formula_2, pokud je formula_5 nahoru usměrněná dolní množina v formula_1 .\n\nPodrobněji:\n\n\nPrázdná množina a celá podkladová množina formula_1 nejsou příliš zajímavé ideály, a jsou proto z uvažování o ideálech obvykle vylučovány. Je zaváděn pojem vlastní ideál jako každý ideál kromě prázdné množiny a celé množiny a mluví-li se o ideálech, rozumí se tím pouze vlastní ideály.\n\n\nPro lineární uspořádání se tedy ideály redukují na dolní množiny. Zajímavější je situace pro uspořádání, která nejsou lineární, viz následující oddíl Ideály na potenční množině.\n\nDuálním pojmem k pojmu ideál je v teorii uspořádání filtr. Veškeré úvahy a poznatky o ideálech lze (v duální podobě) aplikovat na filtry a naopak. Dalo by se říci, že článek o filtrech je duální k tomuto článku.\n\nJako potenční algebra je obvykle označována potenční množina formula_16 všech podmnožin množiny formula_1 s operacemi sjednocení, průniku a doplňku a s uspořádáním relací „být podmnožinou“ formula_18\n\nCo musí splňovat množinový systém formula_19 , aby byl vlastním ideálem?\n\nUvažujme pro množinu formula_23 systém všech jejích podmnožin v formula_1: \nformula_25\n\nJedná se o ideál (to se dá ověřit jednoduchým použitím definice), který se nazývá hlavní ideál určený množinou formula_20\n\nPokud je množina formula_27 doplňkem nějakého prvku formula_28, neboli formula_29, pak pro každé formula_30 platí buď formula_31, nebo formula_32, ale nikdy ne zároveň - jedná se tedy o prvoideál, obvykle označovaný jako triviální prvoideál.\n\nPříkladem ideálu v potenční algebře na množině přirozených čísel formula_33 je množina všech konečných podmnožin formula_34.\n\nTato množina obsahuje s každými dvěma prvky i jejich sjednocení (sjednocení dvou konečných množin je konečné) a s každým prvkem i jeho podmnožiny (podmnožiny konečné množiny jsou konečné), jedná se tedy o ideál. Přitom to ale není hlavní ideál - určující množina by totiž musela být sjednocením všech konečných podmnožin formula_35, což však není konečná množina (dokonce je to přímo formula_35, takže by se jednalo o triviální ideál). Nejedná se také o prvoideál, který musí vždy obsahovat buď množinu, nebo její doplněk - budeme-li uvažovat o množině všech sudých čísel, pak ani tato množina, ani její doplněk (množina lichých čísel) nejsou konečné a nepatří tedy do našeho ideálu.\n\n"}
{"id": "130160", "url": "https://cs.wikipedia.org/wiki?curid=130160", "title": "Dobruška", "text": "Dobruška\n\nDobruška () je druhé největší město v okrese Rychnov nad Kněžnou v Královéhradeckém kraji. Leží v podhůří Orlických hor v údolí Zlatého potoka (Dědiny) v nadmořské výšce 287 m n. m. na katastrální ploše 3 466 ha. Žije zde  obyvatel.\n\nMěsto spravuje části obce Běstviny, Domašín, Chábory, Spáleniště, Pulice, Mělčany a Křovice. Historické jádro Dobrušky je od roku 2003 městskou památkovou zónou.\n\nPrvní zmínka o Dobrušce pochází z roku 1320. V roce 1806 postihl Dobrušku největší požár v její historii, a značná část města musela být znovu vybudována. V úterý 13. července 1926 navštívil město oficiálně prezident republiky T. G. Masaryk a zapsal se do pamětní knihy města.\n\n\nDobruška leží na konci lokální železniční trati Opočno pod Orlickými horami - Dobruška, která je ovšem od roku 2010 využívána minimálně. Hlavní dopravní spojnicí je silnice I/14 (Náchod – Rychnov nad Kněžnou).\n\n\n\nV Dobrušce jsou tradičně pořádány různé kulturní akce, z nichž nejznámější jsou \"Dobrušské letní muzicírování\" (živé koncerty každou červencovou a srpnovou neděli od 17 hodin) nebo nově \"Mezinárodní hudební festival F. L. Věka\", poprvé pořádaný v roce 2011, dále Festival netradičních her a aktivit - DkaFest https://www.dobruskafest.cz/\n\n\n"}
{"id": "130162", "url": "https://cs.wikipedia.org/wiki?curid=130162", "title": "Hlavní ideál", "text": "Hlavní ideál\n\nHlavní ideál může znamenat\n"}
{"id": "130163", "url": "https://cs.wikipedia.org/wiki?curid=130163", "title": "Vlastní ideál", "text": "Vlastní ideál\n\nVlastní ideál může být:\n"}
{"id": "130165", "url": "https://cs.wikipedia.org/wiki?curid=130165", "title": "Paralaxní scrolling", "text": "Paralaxní scrolling\n\nParalaxní scrolling je jedna z technik v počítačové grafice, která simuluje 3D hloubku pohyblivého obrazu ve 2D. Tato technika se používá již od 40. let 20. století, kdy našla uplatnění zejména v animovaném filmu. Další rozšíření nastalo počátkem 80. let 20. století v oblasti herního počítačového průmyslu. První hrou, která této techniky využila byl titul \"Moon Patrol\" z roku 1982.\n\nParalaxní scrolling se v oblasti počítačových her používá zejména v žánru nazývaném scrolling shooter. Slovo paralaxa pochází z řečtiny, „scrolling“ znamená v angličtině posun.\n\nTato animace využívá čtyř vrstev, z nichž se tři pohybují a jedna je statické pozadí.\n\nTyto vrstvy jsou:\nPozadí je statické a vrstvy 2 a 3 se pohybují dvakrát rychleji než vrstva 1, čímž se vzbudí dojem prostorové perspektivy.\n\nNěkteré zobrazovací systémy umožňují zobrazování více vrstev pozadí, které je možné scrollovat nezávisle na sobě jak ve vertikálním, tak horizontálním směru a zároveň tyto vrstvy pojit pomocí techniky zvané compositing. Na takových systémech mohl být paralaxní scrolling vytvářen pouhou změnou pozice vrstvy v horizontálním nebo vertikálním směru různým přírůstkem v daném směru. Vrstvy, které se pohybovaly rychleji představovaly předměty blíže k virtuální kameře. Nejblíže umístěné vrstvy byly zpravidla vytvářeny pro interakci s hráčem.\n\nPozn: Compositing je technika pro skládání obrázků z více zdrojů. Používá se v digitální videoprodukci, při vytváření 3D scén, digitální fotografii apod.\n\nJestliže bylo počítáno s velkým množstvím použitých spritů, mohl se programátor rozhodnout nahradit vrstvu, resp. vytvořit pseudo-vrstvu ze spritů. Takto byla například naprogramována hra \"Star Force\" pro NES.\n\nPřes opakující se pozadí jakoby „plynuly“ objekty, čehož bylo dosaženo animací povrchů bitmap. Stále se opakující animace na stále se opakujících bitmapových elementech poskádaných k sobě pak vytvářela iluzi \"paralaxního scrollingu\". Takto se vytvářela zejména hvězdná pole, která „ubíhala“ za raketkou apod. Dalo se dosáhnout i pokročilejších iluzí, jak předvedla firma Sensible Software ve své hře \"Parallax\".\n\nV rastrové grafice jsou čáry a body typicky vykreslovány shora dolů. Zpoždění, které vzniká mezi vykreslením dvou po sobě následujících čar, se nazývá horizontal blanking. Hry vytvářené pro starší grafické sady, konkrétně pro 3. a 4. generaci konzolí, využívaly tohoto zpoždění pro vytváření iluze více vrstev.\n\nNěkteré systémy dokázaly pracovat pouze s jednou vrstvou. Mezi takové patřily 8-bitový NES, Game Boy a stará PC. Pokročilejší hry, které na těchto platformách vznikaly, rozdělovaly tuto vrstvu na horizontální proužky, z nichž každý měl jinou pozici a jiný poměr scrollingu. Proužky, které byly nejvýše na obrazovce pak reprezentovaly nejvzdálenější oblast od virtuální kamery. Nejvyšší proužek ještě mohl být mimo to využit jako statické pole pro zobrazování různých informací pro hráče (počet životů, skóre, energie, čas, atp.) Program tedy čekal na horizontal blank a měnil scrollovací pozici vrstvy dříve, než došlo k vykreslování dalších čar. Tato metoda se nazývá rastrový efekt a dá se použít také ke změně systémové palety barev k dosažení efektu barevných přechodů.\n\nNěkteré konzole (SNES, Mega Drive, Game Boy Advance, Game Boy) využívají horizontal blank pro automatické nastavení registrů nezávisle na zbytku aplikace.\n\nPokročilejšími rastorvacími technikami lze dosáhnout zajímavých efektů. Kombinací rastrové a vrstvové metody vznikají působivé scény s velkou prostorovou hloubkou. Typickou ukázkou takové kombinace jsou tituly jako \"Sonic the Hedgehog 2\", \"ActRaiser\" a \"Street Fighter 2\". V případě, že má každá čára obrazovky svou vlastní vrstvu, vznikne efekt ubíhající silnice. Toho se samozřejmě využívalo při simulaci právě pseudo-3D silnice (případně basketbalového hřiště u hry \"NBA Jam\"). Pokud pak ještě systém podporoval rotaci a zvětšování jako doplněk scrollingu, vedlo to k efektu známému jako Mode7, čehož se využívalo ve hrách, kde jako prostředek figurovalo letadlo nebo třeba multikára (\"F-Zero\", \"Super Mario Kart\"), případně k ozvláštnění herní scény (\"Tetanus On Drugs\").\n\n"}
{"id": "130166", "url": "https://cs.wikipedia.org/wiki?curid=130166", "title": "Karl Adolph Gjellerup", "text": "Karl Adolph Gjellerup\n\nKarl Adolf Gjellerup (2. června 1857, Roholte, Sjælland – 11. října 1919, Klotzsche u Drážďan, Německo) byl dánský básník, prozaik a dramatik, nositel Nobelovy ceny za literaturu z roku 1917 (společně s dalším dánským spisovatelem Henrikem Pontoppidanem).\n\nGjellerup pocházel z rodiny pastora a vystudoval teologii. Knězem se však nikdy nestal a již na fakultě projevoval dost svobodomyslné názory. Zájem o náboženské otázky ho pak přivedl k podrobnějšímu studiu buddhismu a následně k východním myšlenkovým proudům a k mystice. Vedle indických vlivů se v jeho literárním díle projevilo také programové spříznění s novoromantismem. Od roku 1892 žil v Německu a psal také v němčině.\n\nJeho eklektické a k filozofické reflexi tíhnoucí dílo se vyznačuje jasným ale poněkud chladným tónem, je značně vykonstruované a málo umělecky životné. Gjellerup získal sice roku 1917 společně s dalším dánským spisovatelem Henrikem Pontoppidanem Nobelovu cenu za literaturu \"„…za bohatou a mnohostrannou poezii inspirovanou vznešenými ideály“\" (citace z odůvodnění Švédské akademie), upadl však velmi rychle v zapomnění. Jedná se tak o poněkud diskutabilní Nobelovu cenu.\n\n\n\n"}
{"id": "130167", "url": "https://cs.wikipedia.org/wiki?curid=130167", "title": "Czarny Staw pod Rysami", "text": "Czarny Staw pod Rysami\n\nCzarny Staw pod Rysami nebo také Czarny Staw nad Morskim Okiem je pleso v polské části Vysokých Tater. Leží v ledovcovém kotli v Dolině Rybiego Potoku. Má rozlohu 20,6360 ha. Je 578 m dlouhé a 444 m široké. Dosahuje maximální hloubky 76,4 m, což je řadí na druhé místo v Tatrách. Má objem 7 761 700 m³. Leží v nadmořské výšce 1579 m (tj. 184 m nad Morskim okem).\n\nJezero má kulatý tvar a je uzavřené výraznou skalní hradbou, která je důsledkem působení ledovce. Přímo nad jezerem se tyčí vrchol Mengusovské Kazalnice. Kotel jezera je dále ohraničen hřebenem Černého mengusovského štítu, Wolovým hřbetem, Rysy, Malými Rysy a Žabím hřebenem s Horním Žabím štítem a Žabím mnichem až po Owcze Turniczki. Na severozápadním břehu byl postaven v roce 1836 proboštem z Poroninu kříž odlitý z tatranského železa.\n\nMezi skalní hradbou odtéká voda z jezera a vytváří zde peřeje Czarnostawiańska Siklawa. Hloubka jezera byla měřena již v roce 1804 Stanislavem Staszicou. Rozměry jezera v průběhu času zachycuje tabulka:\nČernou barvu vody, která dala jezeru i název, způsobují sinice pleurocapsa polonica a pleurocapsa minor.\n\nNad jezero vede po jeho severním a východním břehu červená turistická značka od Morského Oka, která dále pokračuje na Rysy. K jezeru se lze dostat:\n\n\n"}
{"id": "130168", "url": "https://cs.wikipedia.org/wiki?curid=130168", "title": "Velká nad Veličkou", "text": "Velká nad Veličkou\n\nVelká nad Veličkou () je obec v okrese Hodonín v Jihomoravském kraji na úpatí Bílých Karpat na říčce Veličce, 13 km jihovýchodně od Veselí nad Moravou. Žije zde obyvatel. Je největší obcí horňácké oblasti Moravského Slovácka.\n\nZástavba obce je již urbanisticky srostlá se zástavbou sousedního Javorníku. Rozkládá se na katastrální ploše 1318 ha ve výšce 288 m n. m. První zmínka o obci pochází z roku 1228. Od roku 1957 se zde každé léto koná folklorní festival Horňácké slavnosti.\n\nOd roku 1990 je starostou Jiří Pšurný. Na ustavujícím zasedání zastupitelstva 7. listopadu 2014 byl do této funkce opětovně zvolen. V komunálních volbách 2018 už nekandidoval. Na ustavujícím jednání zastupitelstva 5. listopadu 2018 byl novým starostou zvolen Petr Šmidrkal.\n\n\n\n"}
{"id": "130170", "url": "https://cs.wikipedia.org/wiki?curid=130170", "title": "Led (rozcestník)", "text": "Led (rozcestník)\n\nLed nebo LED či LEd může být:\n\n\n\n"}
{"id": "130182", "url": "https://cs.wikipedia.org/wiki?curid=130182", "title": "Lis", "text": "Lis\n\nLis (ve staré češtině \"pres\") je mechanický tvářecí stroj, který slouží k mechanickému zpracování různých produktů tlakem nebo tlakovým rázem, tento výrobní či pracovní postup se nazývá lisování.\n\nLis působí silou ve formě tlaku na stlačované těleso. To se následkem síly deformuje a mění tvar. Lisy se rozdělují do skupin podle toho, jakou energii využívají (ruční lis, hydraulický lis, mechanický lis), podle své stavby (např. horizontální lis) nebo způsobu užití (ovocný lis, paketovací lis apod.).\n\nVelikost lisu může být velmi různá. Od malých lisů pro hodináře až po rozměrné tiskařské lisy.\n\n\nLisování může být například použito ve:\n\nLisy jsou obecně lidskému zdraví velmi nebezpečné stroje, které vždy mohou obsluze stroje nebo i nepovolaným osobám způsobit velmi vážný úraz (rozdrcení končetiny, amputaci končetiny ba i smrt).\n\nZ tohoto důvodu bývají lisy a buchary vybaveny různými typy bezpečnostních zařízení, která mají za úkol především zabránit úrazu obsluhy stroje (či úrazu dalších osob nacházejících se v okolí stroje).\n\nMůže se jednat např. o tato opatření, která lze navíc vhodným způsobem vzájemně kombinovat:\n\n\n\n"}
{"id": "130183", "url": "https://cs.wikipedia.org/wiki?curid=130183", "title": "Lis (rozcestník)", "text": "Lis (rozcestník)\n\nLis nebo LIS má více významů:\n\n\n\n"}
{"id": "130187", "url": "https://cs.wikipedia.org/wiki?curid=130187", "title": "Kinska", "text": "Kinska\n\nKinska či Kinka ( ) nebo též Konskaja, Konka ( ) je řeka v Záporožské oblasti na Ukrajině. Je 146 km dlouhá. Povodí má rozlohu 2580 km².\n\nPramení v Přiazovské vysočině a ústí do Kachovské přehrady. S jejím postavením souvisí zatopení doliny dolního toku řeky. Ústí zleva do Dněpru.\n\nZdrojem vody jsou sněhové srážky. Na jaře jsou vysoké vodní stavy a v létě naopak velmi nízké.\n\nNa řece leží města Polohy a Orichiv.\n"}
{"id": "130189", "url": "https://cs.wikipedia.org/wiki?curid=130189", "title": "Salgir", "text": "Salgir\n\nSalgir ( – \"Salhir\", , krymsky \"Salğır\") je řeka na Krymu (Autonomní republika Krym), sporném území považovaném za část Ukrajiny, ale ovládaném od Krymské krize Ruskem. Je 204 km dlouhá. Povodí má rozlohu 3750 km².\n\nMá dva pramenné toky Angara a Kizil-Koba, které stékají ze svahů Čatyrdagu. Na horním toku teče úzkou soutěskou a na dolním toku stepí v široké rovině. Ústí do zálivu Sivaš v západní části Azovského moře.\n\nZdroj vody je smíšený. Průměrný průtok ve vzdálenosti 36 km od ústí je 2,27 m³/s. Nejvyšší stavy jsou od prosince do května. V létě je vody velmi málo a pod Simferopolem až k ústí přítoku Bijuk-Karasu každoročně vysychá.\n\nNa řece byla vybudována Simferopolská přehrada (rozloha 3,2 km²) a řeku také protíná Severokrymský kanál. Využívá se k zásobování vodou a na zavlažování.\n"}
{"id": "130194", "url": "https://cs.wikipedia.org/wiki?curid=130194", "title": "Samara (rozcestník)", "text": "Samara (rozcestník)\n\nSamara má několik významů.\n\n\n\n"}
{"id": "130195", "url": "https://cs.wikipedia.org/wiki?curid=130195", "title": "Jüan", "text": "Jüan\n\nJüan ( ) znamená v čínštině platidlo. V mezinárodním kontextu je tento název používán pro několik historických i současných čínských měn, nejčastěji pak pro:\n\nJüan však může mít také další významy:\n"}
{"id": "130197", "url": "https://cs.wikipedia.org/wiki?curid=130197", "title": "Palatální souhláska", "text": "Palatální souhláska\n\nPalatála, též předopatrová souhláska, je zvuk, který je při řeči tvořen přiblížením nebo kontaktem hřbetu jazyka s tvrdým (předním) patrem (lat. \"palatum durum\" = tvrdé patro). Souhlásky tvořené prohnutím jazyka a obrácením špičky směrem k tvrdému patru nejsou palatální, ale retroflexní.\n\nPalatální souhlásky jsou v češtině tradičně vnímány jako měkké (ď, ť, ň, j).\n\n"}
{"id": "130199", "url": "https://cs.wikipedia.org/wiki?curid=130199", "title": "Úplný svaz", "text": "Úplný svaz\n\nÚplný svaz je matematický pojem z oboru teorie uspořádání, který vymezuje mezi uspořádanými množinami ty, které jsou uspořádány „rozumně“ (to znamená, že zachovávají suprema a infima). Na rozdíl od svazu, kde je zachování suprem a infim požadováno pro dvouprvkové podmnožiny, pro úplný svaz je toto požadováno pro libovolné (tedy i nekonečné) podmnožiny.\n\nMnožinu formula_1 uspořádanou relací formula_2 nazveme úplným svazem, pokud pro každou svou podmnožinu obsahuje i její supremum a infimum.\nformula_3\n\nUž z názvu je vidět, že každý úplný svaz je zároveň svaz. (Pokud obsahuje supremum a infimum pro každou podmnožinu, pak je obsahuje určitě i pro dvouprvkové podmnožiny – a to je přesně to, o co jde v definici svazu).\n\nJe proto přirozené, hledat příklady úplného svazu mezi svazy a ptát se, které z nich jsou úplné.\n\nPotenční algebra (tj. množina všech podmnožin nějaké množiny s uspořádáním relací „být podmnožinou“) je úplný svaz, protože sjednocení je v tomto případě supremem a průnik infimem.\nPokud je tedy formula_4 potenční množina a formula_5 je nějakou množinou podmnožin formula_6 \n\nÚplný svaz musí mít největší prvek a nejmenší prvek – musí totiž obsahovat supremum a infimum sebe sama (tj. celé množiny formula_1).\n\nZ toho vyplvývá, že například přirozená čísla nebo reálná čísla při běžném uspořádání podle velikosti nemohou být úplný svaz (nemají totiž největší prvek) – jedná se o dva příklady svazu, který není úplným svazem.\n\nO reálných číslech formula_10 víme, že se jedná o svaz, navíc jejich omezené množiny mají supremum a infimum. Pokud by se podařilo nějak přidělit supremum a infimum i neomezeným množinám reálných čísel, získali bychom úplný svaz.\n\nUvažujme o množině, která vznikne z formula_10 jejich rozšířením o dva prvky: formula_12 je větší, než všechny čísla z formula_10 a formula_14 je menší, než všechna čísla z formula_10. (Díky tranzitivitě uspořádání platí také, že formula_16 ).\n\nZískali jsme množinu formula_17, která již je úplný svaz:\n\n"}
{"id": "130203", "url": "https://cs.wikipedia.org/wiki?curid=130203", "title": "Retroflexní souhláska", "text": "Retroflexní souhláska\n\nRetroflexní (též cerebrální) souhláska (někdy \"retroflexa\", \"cerebrála\") je zvuk, který je při řeči tvořen prohnutím jazyka a obrácením jeho špičky směrem k tvrdému (přednímu) patru nebo zadní části dásňového oblouku.\n\nDůležitým rysem je to, že o tvrdé patro se jazyk opírá špičkou, na rozdíl od souhlásek předopatrových, např. \"c\", kde se jazyk o patro opírá hřbetem.\n\nRetroflexní souhlásky se v češtině nevyskytují. Jako retroflexní se někdy označuje výslovnost hlásek \"ž, š, č, dž\" ve slovenštině, tyto hlásky jsou v češtině postalveolární.\n\nTypické jsou retroflexní souhlásky pro indické jazyky, a to jak indoárijské, tak drávidské. Ve většině těchto jazyků existují dvě řady ražených souhlásek \"t – th – d – dh – n:\" jedna zubodásňová (s výslovností podobnou jako v češtině) a jedna retroflexní.\n\nAlternativní název \"cerebrální\" (doslova „mozkové“) souhlásky vznikl až příliš doslovným překladem ze sanskrtu, kde se tyto souhlásky nazývají \"múrdhánja\". To je odvozeno od slova \"múrdhán\", což znamená „hlava, lebka“, ale také „horní část, vrchol“. Vhodnějším překladem by tedy byly hlásky \"horní\" nebo \"vrcholové\".\n\nPojmy \"cerebrální\" a \"retroflexní\" se nekryjí úplně stoprocentně. U cerebrálních hlásek totiž není vždy kladen důraz na to, že jazyk se o patro opírá špičkou. V drávidských jazycích, kde je cerebrální výslovnost obzvláště výrazná, se navíc objevuje i cerebrální \"r\" a \"l\", při nichž se jazyk celou šíří obrací vzhůru proti rozhraní tvrdého a měkkého patra.\n\nVe fonetické transkripci se cerebrální souhlásky často vyznačují tečkou pod písmenem pro odpovídající zubodásňovou souhlásku: \"ṭ – ṭh – ḍ – ḍh – ṇ.\" Mezinárodní transkripce IPA používá znaky ʈ, ɖ, ɳ, ɭ, zde tedy \"ʈ – ʈh – ɖ – ɖh – ɳ.\"\n"}
{"id": "130204", "url": "https://cs.wikipedia.org/wiki?curid=130204", "title": "Samara (přítok Dněpru)", "text": "Samara (přítok Dněpru)\n\nSamara ( ) je řeka v Dněpropetrovské a Charkovské oblasti na Ukrajině. Je 320 km dlouhá. Povodí má rozlohu 22 600 km².\n\nPramení na západních výběžcích Doněckého krjaže a ústí do Kamjanské přehrady. Je to levý přítok Dněpru.\n\nZdroj vody je převážně sněhový. Průměrný průtok ve vzdálenosti 48 km od ústí je 17 m³/s. Na horním toku obvykle vysychá od konce července do začátku listopadu. V zimě někdy promrzá až ke dnu. Zamrzá v listopadu až lednu a rozmrzá ve druhé polovině března až v dubnu. Je splavná od Novomoskovsku.\n"}
{"id": "130205", "url": "https://cs.wikipedia.org/wiki?curid=130205", "title": "Postalveolární souhláska", "text": "Postalveolární souhláska\n\nPostalveolára, též zadodásňová souhláska, je zvuk, který je při řeči tvořen přiblížením nebo kontaktem jazyka se zadní částí dásňového oblouku a částečně i s tvrdým (předním) patrem (lat. \"post\" = po, za, \"alveoli\" = sklípky, rozuměj prohlubně v horní čelisti, v nichž jsou uloženy zuby). Postalveoláry s těsnějším kontaktem jazyka s tvrdým patrem (palatalizované) se označují jako alveolopalatální.\n\nPostalveolární souhlásky jsou spolu s palatálními v češtině tradičně vnímány jako měkké (ž, š, č).\n"}
{"id": "130206", "url": "https://cs.wikipedia.org/wiki?curid=130206", "title": "ACTS", "text": "ACTS\n\nZkratka ACTS má několik významů.\n\n"}
{"id": "130208", "url": "https://cs.wikipedia.org/wiki?curid=130208", "title": "Theodotos I. (patriarcha)", "text": "Theodotos I. (patriarcha)\n\nTheodótos I. byl konstantinopolský patriarcha v letech 815–821.\n\nCísaře Lva V. si získal na svou stranu, když jej podporoval v jeho cestě k moci. Pak jej přesvědčil o správnosti obrazoborectví, ponoukaje jej k následování příkladu císaře Lva III. Po odstranění nepohodlného patriarchy Nicefora Lev Theodota dosadil na volné místo. Theodótos, postarší úředník, je charakterizován jako mírný, nevzdělaný a ctnostný, ačkoliv jeho předchozí kroky se vykazují smyslem pro intriky. Theodótos navíc rád pořádal přepychové a frivolné hostiny, čímž pobuřoval své konzervativnější kolegy.\n"}
{"id": "130211", "url": "https://cs.wikipedia.org/wiki?curid=130211", "title": "Avestánština", "text": "Avestánština\n\nAvestánština (též avestština či avesta) je mrtvý severovýchodní staroíránský jazyk používaný v duchovních písních a posvátných textech zoroastrismu. Dříve mylně označována (dezinterpretací, které se dopustil Abraham Hyacinthe Anquetil du Perron) jako Zend. Avestánština spolu s dalšími íránskými jazyky patří mezi jazyky indoíránské, které tvoří jednu z větví indoevropských jazyků.\n\nSpřízněnost indoíránských jazyků může demonstrovat překlad avestského textu Mihr Yašt (10.6) do sanskrtu:\nSpolečně se starou perštinou (jihozápadním íránským jazykem) je avestánština jedním ze dvou nejstarších íránských jazyků vůbec. Neměla by být zaměňována s avestánským písmem (psaným zleva doprava), které je o mnoho mladšího původu než texty, jež jsou jím zachycené.\n\nPro avestštinu je nutno rozlišovat dva dialekty: starou avestu (neboli gátskou avestu, která je z lingvistického hlediska porovnatelná s Rgvédou) a novou avestou. Aluzí k avestským dialektům může být vztah védštiny a klasického sanskrtu, nebo homérské řečtiny a attičtiny.\n\nVe staré avestštině jsou následující části Yasny (\"yasna-\" uctívání, liturgie, chvála, od kořene \"yaz-\", viz lat. \"venerari, sacrare\").\n\nJednotlivé hymny jsou většinou pojmenovány po úvodních slovech.\n\nNejméně do 1. století, ale spíše až do 4. století n. l. nebyla avestánština psaným jazykem. Písmo posléze používané pro její zápis v období sásánovské dynastie mezi roky 226 až 650 zvané \"din dabireh\" bylo odvozeno od písma pahlaví používaného pro zápis střední perštiny.\n\nV textu se neobjevují žádná diakritická znaménka. Jednotlivá slova (\"mazdå.ahurō\"), členy kompozit (av. \"arš.vacah\" - č. \"mající správnou řeč\"), ale i morfémy (av. \"gə̄uš.āiš\" - č. \"ušima\") jsou od sebe odděleny tečkou. V manuskriptech se vyskytují ligatury (např. pro \"sk, šc, št, ša\").\n\nInterpunkční znaménka v manuskriptech mají formu trojúhelníku (dva kroužky nahoře a jeden mezi nimi dole). Podle toho, jestli jsou kroužky prázdné nebo plné, označují tečku nebo dvojtečku. Dva prázdné, za sebou následující trojúhelníky ve výše uvedené konstelaci značí konec kapitoly. Prázdná tečka uprostřed řádku je symbol pro zkratku. Při interpretaci interpunkčních znamének je ovšem třeba opatrnosti, protože se v jednotlivých manuskriptech mohou lišit.\n\nAvestánština disponovala těmito souhláskami:\n\nA těmito samohláskami:\n\nJeden z nejmarkantnějších fonologických znaků odlišujících starou avestštinu od nové je délka koncových vokálů. Ve staré avestštině jsou všechny koncové vokály dlouhé, zatímco v nové avestštině krátké. Výjimku tvoří jednoslabičná slova (např. v sav. i nav. \"yā\").\n\nDalší typický znak odlišující sav. od nav. je zachování intervokalických znělých ploziv v sav. (b, d, g), které se v nav. vyvinuly ve frikativy (β, δ, γ). Např. sav. baga > nav. baγa, č. \"bůh\" (srov. véd. bhagá, č. \"patron, pán\"); sav. \"hudāh\" > nav. \"huδāh\", č. \"velkorysý, štědrý\"; sav. \"yazamaidē\" > nav. \"yazamaiδe\", č. \"uctíváme\".\n\nV avestštině je činný morfonologický proces zvaný Sandhi. Existují dva typy: sandhi souhláskové a sandhi samohláskové.\n\n1. Dirgha sandhi - do kontaktu přicházejí dvě stejné samohlásky, čehož výsledek je samohláska dlouhá\n\n2. Guna sandhi - kombinace dvou různých samohlásek, přičemž první je \"a\"\n\n3. Vriddhi sandhi - kombinace dvou různých samohlásek, přičemž první je ā\n\n4. Antargata sandhi - kombinace dvou různých samohlásek, přičemž první samohláska se mění v souhlásku a druhá samohláska zůstává stejná\n\n\n\nAvestánština zdědila (spolu se sanskrtem) mnoho z praindoevropské gramatiky i lexika. Rozlišuje osm pádů (nominativ, akuzativ, genitiv, dativ, lokál, ablativ, instrumentál a vokativ), tři čísla (singulár, duál a plurál) a tři rody (masculinum, femininum a neutrum).\n\n\n1. K pozitivu se tvoří komparativ pomocí sufixu \"-tara\", superlativ sufixem \"-təma\" (např. \"ašaojah-\" - silný, \"ašaojastara\" - silnější, \"ašaojastəma\" - nejsilnější).\n\n2. Od pozitivu se tvoří komparativ sufixem \"-yah\", superlativ za pomocí sufixu \"-išta\" (\"maz-\" velký, \"mazyah\" - větší, \"mazišta\" - největší).\n\nAvestština rozlišovala u sloves tři čísla (singulár, duál, plurál), tři osoby (1., 2., 3.), šest časů (prézentum, préteritum, perfektum, plusquamperfektum, aorist a futurum), čtyři způsoby (indikativ, kondicionál, imperativ a optativ) a dva rody:\n\n1. Parasmaipada (aktivum) - Činnost slovesa, nebo její důsledky jsou orientovány na jinou osobu, než je agens.\n\n2. Atmanepada (medium) - Činnost slovesa, nebo její důsledky jsou orientovány na agenta.\n\nText pochází z Yasny 28(Ahunauuitī Gāϑā), konkrétně první stanca\n\nV evropských krajinách hojně rozšířené slovo pro ráj (En paradise, Dt. Paradies, Fr. paradis, It. paradiso, Es. paraíso)\nz Lat. paradīsus a starořeckého παράδεισος „ráj, zahrada, sad“, „Obora (perských panovníků a šlechty)“ pochází z avestského pairi.daēza- „ (stěnou) dokola ohraničené místo “.\n\n\n\n\n\n\n"}
{"id": "130212", "url": "https://cs.wikipedia.org/wiki?curid=130212", "title": "Sergej Prokofjev", "text": "Sergej Prokofjev\n\nSergej Sergejevič Prokofjev (rusky Сергей Сергеевич Прокофьев; 23. dubna 1891 Soncovka – 5. března 1953 Moskva) byl skladatel, pianista a dirigent, jenž je považován za jednoho z nejvýznamnějších skladatelů 20. století. Mezi jeho nejznámější práce patří „Tanec rytířů“ z baletu \"Romeo a Julie\" (balet je známý též jako „Montekové a Kapuleti“), „Marš“ z opery \"Láska ke třem pomerančům\" a scénická hudba \"Péťa a vlk\". Mimo jiné také složil pět klavírních koncertů, devět klavírních sonát a sedm symfonií. Narodil se na dnešní Ukrajině, studoval v Petrohradu a následně emigroval na západ (USA, Francie).\n\nSergej Prokofjev se narodil 23. dubna 1891 v Soncovce (nyní na jihovýchodní Ukrajině), zapadlé vesnici na jihu tehdejší Ruské říše. Jeho otec Sergej Alexejevič, rodák z Moskvy, byl inženýrem agronomie. Umělecky vzdělaná matka Marie pocházela ze šlechtického rodu Šeremetěvů. Byla velmi dobrou pianistkou – hrála často díla Chopina a Beethovena – a právě ona začala svého malého syna záhy učit hře na klavír, takže už jako pětiletý složil svou první klavírní skladbu, \"Indický kvapík\" (do notového záznamu ji převedla matka). Když bylo Sergejovi sedm, naučil se hrát šachy, které stejně jako hudba zůstaly jeho vášní až do konce života. Ve věku devíti let začal skládat svou první operu \"Obr\", pak také ještě předehru a další různé skladby.\n\nV roce 1904, kdy už měl za sebou tři hotové opery a jednu operu rozepsanou, se Prokofjev dostal na Petrohradskou konzervatoř, kde byl ostatními, mnohdy staršími spolužáky, považován za arogantního a excentrického. Během tohoto období studoval kompozici mimo jiné u Anatolije Ljadova, Nikolaje Čerepnina a Nikolaje Rimského-Korsakova. Roku 1908 je již znám jako autor opravdu originálních klavírních skladeb a pokračuje ve studiu konzervatoře hru na klavír u Anny Jesipové a dirigování u Nikolaje Čerepnina.\n\nRoku 1910 Prokofjevovi umřel otec a skladatel tak ztratil finanční podporu. Měl však v té době už pozici uznávaného skladatele, i když jeho kontroverzní tvorba často vyvolala skandály. V \"Sarkasmech\", op. 17 (1912), například rozsáhle použil polytonalitu a v \"Etudách\", op. 2 (1909) a \"Čtyřech kusech\", op. 4 (1908) chromatiku a disonance. Kolem této doby složil dva klavírní koncerty, z nichž první měl velký úspěch, zato při premiéře druhého (23. srpna 1913) odešlo obecenstvo se slovy „K čertu s touhle futuristickou hudbou! I kočky na střeše znějí lépe než tohle!“, dokonce ani rodina dílo nepochopila. Nicméně modernisté byli nadšeni. V dalším období se vydal na cesty (1913–1915) a navštívil Francii, Velkou Británii, italský Řím a Švýcarsko; krom toho měl i turné přes Sibiř do Japonska a USA; později navštívil i Kubu. Během cest získává v roce 1914 cenu Antona Rubinsteina za provedení svého klavírního koncertu č. 1.\n\nVýhrou v soutěži „Bitva klavírů“ se svým prvním klavírním koncertem ukončuje Prokofjev studium na konzervatoři. Brzy potom se vypravil do Londýna, kde navázal kontakt se Sergejem P. Ďagilevem. Ten si u Prokofjeva objednal první balet, ale když mu ho před dokončením Prokofjev ukázal, Ďagilev skladbu odmítnul. Přesto si pak u něj objednal další, a to balet Klaun. Prokofjevova nezkušenost v práci pro balet ho donutila roku 1920 práci přepsat, a to pod Ďagilevovou detailní kritikou. Premiéra v Paříži 17. dubna 1921 pak měla obrovský úspěch. Stravinský nazval dílo „jedinou skladbou moderní hudby, kterou může poslouchat s potěšením“, zatímco Ravel skladbu označil za „dílo génia“.\n\nBěhem první světové války se Prokofjev vrátil zpět na konzervatoř, kde začal studovat hru na varhany, aby nemusel vstoupit do armády. Během této doby složil další operu, \"Hráč\", ale premiéra byla v roce 1917 zrušena kvůli únorové revoluci. V létě tohoto roku složil svou první symfonii, \"Klasickou\", která měla, na rozdíl od jiných Prokofjevových děl v tomto období, velký úspěch. Nicméně Prokofjev neviděl v bolševickém Rusku žádný prostor pro realizaci své experimentální tvorby, a v květnu 1918 se rozhodl odjet do USA.\n\nVe věku 27 let a s pouhými 100 dolary v kapse dorazí do San Francisca, kde před vpuštěním do země byl opakovaně vyslýchán imigračním úřadem a prověřovali jeho vztah k bolševismu . Od bolševismu se distancoval, a tak mu byl povolen pobyt v zemi . Cestoval po USA a koncertoval, ale jeho finanční situace se stále zhoršovala. V prvních šesti měsících pobytu opakovaně uvažoval o návratu domů. V září 1918 dorazil do New Yorku, kde jeho vystoupení provázel první větší úspěch – koncertoval ve vyprodané Carnegie Hall. Současníky byl považován za skvělého pianistu a hudebního interpreta, ale nedařilo se mu prosadit se jako skladatel, což velmi těžce snášel.\n\nV roce 1919 nahrál Prokofjev pro společnost Duo Art Company na pět hracích válečků své skladby a složil operu \"Láska ke třem pomerančům\", jejíž premiéra byla kvůli smrti režiséra zrušena a opera byla uvedena až o dva roky později v Chicagu. Kritici operu nepřijali („je to ruský jazz s bolševickými ozdobami“) a byla stažena po třech reprízách. Prokofjev byl znechucen uměleckou provinčností a nepochopením, které v USA zažil. Tento neúspěch nebyl jediný a tak se brzy ocitl ve finanční krizi. V roce 1920 se na radu svého přítele Ďagileva přestěhoval do Paříže, kam přišel s velkými nadějemi. Mezi ruskými emigranty tam našel svůj druhý domov. Setkal se tam se svými přáteli Ďagilevem, Stravinským, Ravelem a mnoha dalšími, přijíždí za ním také matka. Zpočátku byl v Paříži o jeho tvorbu velký zájem, ale konkurence mezi hudebníky byla v tomto městě příliš velká, objevily se první intriky a neshody a tak Prokofjev v roce 1922 odjel i s matkou a svou španělskou milenkou Carolinou Codinou nakrátko do bavorského Ettalu. Při pobytu v Bavorsku se s Carolinou oženil a pár se následujícího roku vrátil se do Paříže. V Paříži se jim narodily dvě děti a rodina se postupně stěhovala z bytu do bytu, jelikož sousedé si po nějakém čase pravidelně stěžovali na hluk klavíru.\n\nV roce 1924 uznala Francie Sovětský svaz de iure a tak si Prokofjev zažádal o sovětský pas. Často s velkým úspěchem koncertoval na sovětském velvyslanectví, kde byl opakovaně přesvědčován k návratu do své rodné země, což dlouho odmítal, jelikož neuznával bolševismus a vystupoval jako zcela nepolitický člověk.\n\nAle i Ďagilev se jej snažil přemluvit k tvorbě oslavující komunistické zřízení. Prokofjev po dlouhém váhání nakonec podlehl a napsal hudbu k modernímu baletu \"Ocelový skok\", jehož dějištěm na scéně je železniční stanice a tovární hala. V roce 1927 odjel Prokofjev na turné po Sovětském svazu a zažil tu obrovský úspěch jak s \"Ocelovým skokem\", tak s koncertní tvorbou. Velmi si cenil úspěchu \"Lásky ke třem pomerančům\" v Leningradě. V roce 1929 uspořádá druhé turné po Sovětském svazu, ale je přijat chladněji, jelikož sovětští kritici jeho hudbu označí za škodlivou a cizí pro sovětské občany. Z propagandistických důvodů ale Sovětský svaz nadále usiloval o návrat slavného skladatele zpět do vlasti. Během let 1928/ 29 složil svou poslední operu pro Ďagileva, jenž měla premiéru jen několik měsíců před Ďagilevovou smrtí.\n\nKolem roku 1930 se Prokofjevovi začalo stýskat po rodné zemi a hodně premiér přesunul z Paříže do Sovětského svazu. Během této doby vzniklo na objednávku Kirovského divadla jeho dnes nejznámější dílo, balet \"Romeo a Julie\", jehož světová premiéra se však nakonec odehrála v Brně (díky úsilí baletního mistra Ivo V. Psoty). Prokofjev také začal praktikovat křesťanství. V roce 1933 složil hudbu k sovětskému filmu \"Poručík Kiže\" a na jaře 1936, v době vrcholících stalinských represí, se Prokofjev s rodinou natrvalo vrátil do Sovětského svazu. K tomuto návratu ho přesvědčil i neúspěch opery \"Ohnivý anděl\", do níž vložil spoustu energie a ani po osmi letech snažení se mu ji nepovedlo nikde v Evropě uvést na jeviště.\n\nKdyž se Prokofjev natrvalo vrátil, v zemi už panovaly jiné poměry a velmi se změnil přístup vládnoucích politiků k hudbě. Byl založen Svaz skladatelů, jehož cílem bylo více podporovat (ale i sledovat) činnost sovětských skladatelů. Ti byli zcela izolováni od styků se zahraničím. Jak Prokofjev, tak Šostakovič a mnozí další, se dostali pod kontrolu kvůli svým údajným „formalistickým tendencím“. Kvůli přežití museli psát různá díla konvenující masovému vkusu (opp. 66, 79, 89), na schválené texty sovětských básníků. Zároveň Prokofjev skládal hudbu pro děti, z níž je nejznámější \"Péťa a vlk\". V době nacistického ohrožení vytvořil Prokofjev např. vynikající hudbu k Ejzenštejnovým filmům \"Alexandr Něvský\" a \"Ivan Hrozný\" a opery \"Semjon Kotko\" (1939) či \"Vojna a mír\" (1942). Roku 1939 složil svou šestou, sedmou a osmou klavírní sonátu, známé jako tři „válečné sonáty“ (opp. 82-24), premiérované Prokofjevem (č. 6), Richtěrem (č. 7) a Gilelsem (č. 8). V těchto třech kusech se snažil vyjádřit své tajené protistalinské pocity a dramatické zážitky z války. Paradoxem bylo, že Prokofjev za sedmou a osmou sonátu dostal Stalinovu cenu.\n\nRoku 1941 se Prokofjev rozhodl napsat operu \"Vojna a mír\", která mu zabrala dva roky. Spolu s ostatními umělci byl před blížící se frontou evakuován na Kavkaz, kde složil druhý smyčcový kvartet. V této době vyústil jeho milostný vztah s Mirou Mendelsonovou, dvacetipětiletou spisovatelkou, do rozchodu s manželkou, i když k formálnímu rozvodu nedošlo.\n\nBěhem válečných let polevil politický požadavek psát v duchu socialistického realismu, a Prokofjev mohl psát více po svém. Díla, jako například houslová sonáta č. 1 (op. 80), \"Rok 1914\" (op. 90) a \"Chlapec, který zůstal neznámý\" (op. 93) se zrodila právě v tomto období.\n\nV roce 1943 odjel do Alma-Aty v Kazachstánu, kde spolupracoval s Ejzenštejnem na vytvoření hudby pro jeho film \"Ivan Hrozný\". Mimo to tam složil i svá nejznámější díla: balet \"Popelka\" (op. 87) a pátou symfonii (op. 100). Brzy poté však utrpěl otřes mozku po pádu způsobeném chronickým vysokým krevním tlakem. Z tohoto zranění se nikdy pořádně neuzdravil a jeho tvůrčí schopnosti se tak oslabily.\n\nPřed náhlou změnou politiky vůči jeho hudbě měl Prokofjev ještě čas složit šestou symfonii a devátou, svou poslední klavírní sonátu, kterou věnoval slavnému pianistovi Svjatoslavu Richtěrovi. Politici teď viděli Prokofjevovu hudbu jako formalistickou, a označovali ji jako protidemokratickou. Prokofjev byl (stejně jako třeba Šostakovič) podrobován tvrdé sovětské propagandistické kritice a nucen zjednodušovat strukturu svých děl, což se projevilo v jeho poslední 7. symfonii. V roce 1948 byl označen za dekadentního a buržoazního skladatele a mnohá jeho díla byla v SSSR zakázána, čímž se ocitl v existenčích problémech. Jeho žena byla obviněna ze špionáže, zatčena a uvězněna v gulagu, odkud se vrátila až v roce 1956. Ačkoli Prokofjev trpěl od roku 1948 těžkou nemocí, neustal téměř do svých posledních dnů v práci.\n\nJeho poslední opery byly rychle zakázány Kirovským divadlem. Kvůli této diskriminaci a jeho zhoršujícímu se zdraví se snížila také jeho aktivita. Doktoři mu doporučili omezit činnost na dvě hodiny denně. Roku 1949 Prokofjev složil svou cellovou sonátu C-dur (op. 119), kterou uvedl Mstislav Rostropovič s Richtěrem. Pro Rostropoviče pak Prokofjev složil Symfonii-Koncert. Poslední za jeho života publikovanou skladbou byla sedmá symfonie.\n\nProkofjev zemřel ve věku 61 let dne 5. března 1953 – shodou okolností v ten samý den, kdy zemřel Stalin. Sovětský hudební deník se o jeho smrti krátce zmínil na straně 116 (prvních 115 stránek bylo věnováno Stalinovi).\n\nJeho dílo čítá celkem 166 opusů, z nichž vynikají opery, balety, orchestrální tvorba (symfonie, suity, předehry) a filmová hudba. Nemalou částí autorovy tvorby jsou též koncertní skladby a vokálně-instrumentální díla.\n\n\n\n\nTřetí klavírní koncert C dur byl poprvé uveden 21. března 1926 v Obecním domě v Praze Ilonou Štěpánovou-Kurzovou a Českou filharmonií pod vedením Václava Talicha.\n\n\n\n\n"}
{"id": "130214", "url": "https://cs.wikipedia.org/wiki?curid=130214", "title": "Vlastimil Tlustý", "text": "Vlastimil Tlustý\n\nVlastimil Tlustý (* 19. září 1955 Slaný) je český politik, předlistopadový člen KSČ, v 90. letech 20. století a v 1. dekádě 21. století poslanec České národní rady a Poslanecké sněmovny za Občanskou demokratickou stranu, v letech 2006-2007 ministr financí v první Topolánkově vládě. Následně se však s Mirkem Topolánkem rozešel, ostře ho kritizoval a stavěl se proti vládní politice. V březnu 2009 i jeho hlasem vyslovila Poslanecká sněmovna nedůvěru druhé Topolánkově vládě. Jeho členství v ODS zaniklo kandidaturou za hnutí Libertas.cz ve volbách do Evropského parlamentu roku 2009.\n\nPo vystudování Fakulty mechanizační Vysoké školy zemědělské v Praze a aspirantuře ve Výzkumném ústavu zemědělské techniky v Praze začal pracovat jako výzkumný pracovník, později byl zaměstnán jako odborný asistent na VŠZ.\n\nVlastimil Tlustý je ženatý, má jednu dceru.\n\nVe druhé polovině 80. let vstoupil do KSČ. Podle různých vlastních tvrzení podal přihlášku v letech 1985 nebo 1986; jako datum počátku členství se objevuje také červen 1988 (vysvětlením tohoto rozdílu může být kandidátská lhůta, než se žadatel stal plným členem). Po 17. listopadu 1989 ze strany vystoupil.\n\nV roce 1991 vstoupil do ODS. V letech 1991 až 1992 byl náměstkem ministra zemědělství ČR, ale ministr Josef Lux ho odvolal s odkazem na střet zájmů, jelikož Tlustého rodina měla poradenskou firmu.\n\nVe volbách v roce 1992 byl zvolen do České národní rady za ODS (volební obvod Středočeský kraj). Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní obhájil mandát ve volbách v roce 1996, volbách v roce 1998, volbách v roce 2002 a volbách v roce 2006. Poslancem tak byl nepřetržitě v letech 1992–2010. V letech 1992–1996 zastával post předsedy zemědělského výboru sněmovny, v letech 1996–1998 byl jeho řadovým členem a zároveň místopředsedou rozpočtového výboru a v období leden – červen 1998 i členem organizačního výboru sněmovny. V lednu 1998 se zároveň stal předsedou poslaneckého klubu ODS. Post předsedy klubu ODS si udržel až do září roku 2006. V letech 1998–2002 působil jako předseda rozpočtového výboru a člen organizačního výboru. Ve volebním období 2002–2006 zastával funkci místopředsedy rozpočtového výboru a člena organizačního výboru.\n\nV roce 1998 se stal také stínovým ministrem financí ODS.\n\n4. září 2006 byl Tlustý jmenován ministrem financí v menšinové vládě Mirka Topolánka. Poté, co vláda 3. října nezískala důvěru, zůstala pověřena výkonem funkce až do jmenování koaliční vlády v lednu 2007, v níž již nezasedal.\n\nPo jmenování ministrem dal Tlustý v září 2006 za více než 800 tisíc Kč uveřejnit v novinách inzerát \"Informace pro občany ČR o stavu veřejných financí\", kritizující státní rozpočet na rok 2007 připravený ještě Paroubkovou vládou a uvádějící, že celkové dluhy veřejných rozpočtů ČR činí 1,3 bilionu korun. Podle metodiky EU však šlo o necelý bilión; Tlustý započítal i vysoké odhady různých dalších možných závazků jako úhrad likvidace ekologické zátěže, a maximální možné prohry v arbitrážích proti státu atp. Vedle ČSSD, která označila inzerát za nepravdivý a propagandistický, ho kritizoval i mnohaletý první náměstek MF, expert na sestavování státního rozpočtu Eduard Janota, který uvedené cifry zpochybnil a distancoval se od použití svého jména v inzerátu jako zdroje dat. Tlustý ho nato odvolal z funkce. Po Tlustého odchodu z ministerstva se na ně Janota vrátil.\n\nIhned po nástupu na ministerstvo Tlustý odvolal vedoucího odboru dohledu nad loteriemi Pavla Němce, který chtěl zpřísnit podmínky pro provoz tzv. videoterminálů, což jsou prakticky hrací automaty, vinou mezery v zákoně však nepodléhající regulaci obcí. Místo něj jmenoval Petra Vrzáně, bývalého poslance SPR-RSČ. Poté vyšlo najevo, že Tlustého manželka i otec působí ve firmě pronajímající prostory pro provoz sportbarů a heren.\n\nTlustého působení na ministerstvu je významné zejména uzavřením smíru v arbitráži s japonskou bankou Nomura v kauze IPB za podmínek, které nebyly zveřejněny.\n\nV koaliční vládě Tlustého na ministerstvu financí nahradil Miroslav Kalousek (KDU-ČSL), jehož kroky Tlustý soustavně kritizoval. Stále ostřejší konflikt se rozhořel i s premiérem a předsedou strany Mirkem Topolánkem; Tlustý tvrdí, že zrazuje volební program ODS a reforma veřejných financí, pro kterou hlasoval až po velkém odporu, složitých jednáních a zisku řady příslibů, je polovičatá a neefektivní.\n\nV červnu 2007 Tlustý založil v ODS \"reformní parlamentní platformu\". V červnu 2008 Tlustý a poslanci Jan Schwippel a Juraj Raninec pomohli levicové opozici zamítnout vládní návrh zákona o restituci majetku a finančním odškodnění církví. V červenci 2008 Tlustý prohlásil, že by mohl hlasovat pro ekonomické návrhy opozice. Tlustého a Topolánkův spor vyvrcholil v září 2008 tzv. Moravovou aférou, v souvislosti s níž Tlustého nejbližší spojenci, Schwippel a Raninec, opustili poslanecký klub ODS. Od té doby se spekulovalo o tom, že Tlustý vysloví Topolánkově vládě nedůvěru, což se stalo 24. března 2009, kdy Topolánkova vláda padla. Následně byl Tlustý vyloučen z poslaneckého klubu ODS a ohlásil úmysl kandidovat ve volbách do Evropského parlamentu za stranu Libertas.cz, kterou založil Vladimír Železný.\n\nČastá kritika míří na Tlustého předlistopadové členství v KSČ. Mezi nejznámějšími výroky Miloše Zemana se uvádí i „O jeho IQ svědčí, že vstoupil do KSČ v roce 1989“ (sic) na Tlustého adresu. Tlustý se výtkám bránil slovy „Já jsem u komunistů byl, ale nikdy jsem komunisticky nekonal a nemyslel“; takové rozlišování se samo stalo terčem další kritiky jakožto nemorální prospěchářství.\n\nV období skandálu kolem financování bytu Stanislava Grosse na jaře 2005 se objevilo obdobné podezření kolem vily Vlastimila Tlustého; ten si však podle svého tvrzení peníze legálně půjčil a již vrátil a nechce věc dále komentovat. Podklady k této půjčce ukázal pouze moderátorovi politického diskusního pořadu České televize Václavu Moravcovi.\n\nNa jaře 2005 Česká televize označila jako možný střet zájmů přítomnost Tlustého manželky a otce v orgánech firmy JMT CZ, které předchozího roku poskytla dvacetimiliónový úvěr 1. městská banka, ovládaná finanční skupinou PPF; ta v roce 2003 vyhrála miliardový tendr na odkup pohledávek České konsolidační agentury, kde byl Tlustý předsedou dozorčí rady. Tlustý prohlásil, že o podnikání své ženy nemá bližší informace.\n\nV záři 2008 byl zveřejněn případ, v němž Tlustý vytvořil s TV Nova falešné kompromitující fotografie, na kterých byl zachycen s figurantkou. Ty pak byly novináři vydávajícími se za soukromou agenturu nabízeny některým politikům a lobbistům. Zájem o fotografie projevil Tlustého stranický kolega, poslanec Jan Morava, který je nabídl novinářům z deníku MF Dnes. Grémium ODS vyzvalo v reakci na skandál oba poslance k rezignaci na poslanecký mandát, což Tlustý odmítl., Tlustý odmítl rezignovat na svůj mandát a neúspěchem skončila i snaha ze strany ho vyloučit, když se místní sdružení ODS v Rakovníku postavilo proti vyloučení poslance Vlastimila Tlustého ze strany.\n\nV pořadu „Natvrdo“ TV Nova poslanec Tlustý uvedl, že fotbalista Milan Baroš pózoval na volebních plakátech ODS za slib 10 milionů korun ze státní pokladny. Podle Tlustého získal Baroše pro předvolební kampaň ODS v roce 2006 za slib štědré státní dotace pro založení mládežnické fotbalové akademie.\n\nZ policejních odposlechů z let 1999-2001 vyplývá, že Tlustý mohl spolupracovat s „kmotrem“ českého podsvětí Františkem Mrázkem. Tlustý mu měl dělat informátora přes prostředníka Igora Šafranka. Za to měl dostat dva až tři miliony korun. Tlustý popřel, že by za ty služby přijal jakékoliv peníze, a když zjistil, že prostředník má nekalé úmysly, ukončil s ním styky.\n\nPremiér Mirek Topolánek řekl, že Tlustý a jeho kolegové na ministerstvu financí na podzim 2006 \"řádili jako černá ruka\". Z toho důvodu musel Tlustého ihned odvolat.\n\n"}
{"id": "130215", "url": "https://cs.wikipedia.org/wiki?curid=130215", "title": "Afrikátní souhláska", "text": "Afrikátní souhláska\n\nAfrikáta, též poloražená souhláska, je zvuk, který při řeči vzniká prvotním krátkým závěrem (okluzí), bránícím proudění vzduchu. Vzápětí je závěr uvolněn (ploze) a plynule vzniká úžina (konstrikce), která je příčinou vzniku výrazného šumu při proudění vzduchu.\n\nAfrikáty můžeme vnímat jako sekvenci explozivy a frikativy s plynulým přechodem z jedné fáze do druhé. Proto se v IPA pro jejich zápis používá sekvence dvou znaků. Ve výslovnosti však jsme obvykle schopni rozlišit afrikátu od sekvence explozivy a frikativy (např. ve slově \"dětský\" při pečlivé výslovnosti). Vyslovíme-li tyto dvě hlásky odděleně, dochází u explozivy k výraznější plozi a většímu oddálení jazyka, následně pak k opět k těsnějšímu přiblížení (konstrikci) při artikulaci frikativy. U afrikáty je ploze méně slyšitelná, otevření závěru a jeho přechod v úžinu je plynulejší, šum vzniká již v okamžiku ploze.\n\nSekvence exploziva-frikativa se často (jako ve výše uvedeném příkladu) nacházejí na hranici slabik.\n\n"}
{"id": "130217", "url": "https://cs.wikipedia.org/wiki?curid=130217", "title": "Těšínsko", "text": "Těšínsko\n\nTěšínsko, také Těšínské Slezsko (pol. \"Śląsk Cieszyński, Ziemia Cieszyńska\", něm. \"Teschener Schlesien\") je termín označující území bývalého Těšínského knížectví ve Slezsku včetně všech jeho bývalých území, z nichž se stala samostatná stavovská panství, a s územím k němu nikdy nenáležejícím stavovským panstvím Bohumín.\n\nNa západě je Těšínsko ohraničeno přibližně toky řek Ostravice a Odry (hranice se ve skutečnosti místy klikatila podél obou řek) a z východu řekou Bělou. Historickou metropolí území je Těšín, nejvyšší horou je Lysá hora. Dnes je území rozděleno mezi Česko (přibližně 56 % bývalého území) a Polsko (přibližně 44 % bývalého území).\n\nÚzemí Těšínska zahrnuje východní (slezskou) část města Ostravy, okres Karviná (Karviná, Havířov, Orlová, Bohumín a Český Těšín), část okresu Frýdek-Místek (Frýdek, Třinec, Jablunkov, Hnojník) a současný polský okres Cieszyn až po dvojměstí Bílsko-Bělá, které je napůl ve Slezsku (k Těšínsku náleží Bílsko) a napůl v Malopolsku (Bělá).\n\nTěšínsko je součástí Moravskoslezského kraje (česká část) a Slezského vojvodství (polská část). Příhraniční spolupráce se odráží především v projektu euroregionu „Těšínské Slezsko – Śląsk Cieszyński“ [šlonsk čěšyňski].\n\nNejstarší archeologické nálezy na Těšínsku pocházejí zhruba z doby 10 000 – 8 000 př. n. l. Sice nevypovídají o nijak hustém osídlení, naznačují však, že již v této době byla tato oblast důležitou komunikační oblastí, kterou procházely stezky spojující povodí Moravy, Odry, Visly a Váhu.\n\nTěšínsko není dosud uspokojivě archeologicky probádáno, a proto je obraz dějin do 9. století n. l. jen velmi mezerovitý. Přítomnost Slovanů je doložena od poloviny 8. století. Etnicky se tito obyvatelé řadili spíše k Vislanům či Opolanům a své mocenské centrum měli v hradisku v Chotěbuzi-Podoboře. Obyvatelstvo Těšínska spadlo do závislosti na Velkomoravské říši a po jejím zániku Těšínsko ovládala česká knížata z rodu Přemyslovců.\n\nPo vpádu polského knížete Boleslava Chrabrého do českého knížectví na konci 10. století připadlo Těšínsko Polsku. Břetislav I. je sice získal koncem 30. let 11. století nakrátko zpět, avšak roku 1054 nakonec připadlo znovu polským Piastovcům. Po smrti Boleslava III. Křivoústého roku 1138 se však polský stát začal rozpadat. Roku 1177 si slezští Piastovci mezi sebou Slezsko rozdělili a Těšínsko se dostalo pod vládu Měška I. Křivonohého.\nRoku 1281 zemřel opolský kníže Vladislav a Opolské knížectví si rozdělili jeho synové. Roku 1290 tak Měšek I. Těšínský založil Těšínské knížectví, za své sídlo si zvolil zřejmě hrad v Těšíně a začal se přiklánět k Českému království, což se projevilo i sňatkem Měškovy dcery Violy Těšínské s českým králem Václavem III. Inklinace k Českému království pokračovala i v následujícím století, když se roku 1327 těšínský kníže stal leníkem českého krále.\n\nV dalších staletích však byly z důvodu zadluženosti knížecího dvora některé části Těšínského knížectví rozprodány a z těchto částí se stala nižší stavovská panství (Frýdek, Bílsko, Fryštát). V 16. století však začalo mj. v důsledku válek v Uhrách Těšínskem procházet stále více vojska a průtahy armád Těšínsko postihly i za třicetileté války. Prosazování protestantství či naopak katolictví těšínskými knížaty napětí v oblasti jen zvyšovalo.\n\nKdyž roku 1653 těšínská větev Piastovců vymřela, připadlo Těšínské knížectví jako odúmrť českému králi. Další průtahy vojsk a rostoucí daňové zatížení, které mělo pokrýt válečné výdaje habsburské monarchie vedlo v 18. století k vlnám povstání a zbojnictví. Roku 1781 bylo nakonec nevolnictví zrušeno a ve stejném roce byla zavedena náboženská tolerance.\n\n19. století bylo ve znamení rozvoje průmyslu (především těžby černého uhlí, hutnického a dřevozpracujícího průmyslu), ale také českého a především polského nacionálního hnutí.\n\nMezi lety 1918 až 1958 probíhal mezi nově vzniklými státy Československem a Polskem o Těšínsko s různou intenzitou územní spor, který na počátku roku 1919 vyústil v Sedmidenní válku, do níž se zapojili také českoslovenští legionáři . V roce 1920 bylo rozděleno mezi Československo a Polsko. Hlavní město knížectví Těšín bylo tehdy též rozděleno mezi obě země a na jeho předměstí Saská Kupa přiřčeném Československu vzniklo nové město Český Těšín. Hranice probíhá z velké části řekou Olší. Východní část české části Těšínska je od rozdělení Těšínska v roce 1920 Poláky běžně nazývána Zaolzie [zaolžje] (tedy Zaolší, viděno směrem z Polska). Tato část československého Těšínska byla v říjnu 1938 po Mnichovské dohodě vojensky obsazena a anektována Polskem. S tímto verdiktem byli Němci a Slezané (dříve též „Šlonzáci“) nespokojeni a požadovali připojení k Německu. Podle soupisu obyvatel pořízeného Němci v roce 1939 se dominující národností bývalého polského záboru československého Těšínska stala národnost slezská (37 %) (tzv. volkslistáři), k české národnosti se hlásilo 21 % obyvatel, k polské 24 % a k německé 18 %.\n\nSeverní část Těšínska je silně poznamenána průmyslem, především těžařstvím, jižní část tvoří pásmo Moravskoslezských a Slezských Beskyd a s výjimkou Třineckých železáren nejsou nijak výrazně poznamenány průmyslem.\n\nV české části Těšínska žije bezmála půl milionu obyvatel. Většina obyvatel se hlásí k české národnosti. Asi přibližně 10 % obyvatelstva tvoří Poláci. Mnohé obce na českém Těšínsku mají více než deset procent obyvatelstva polské národnosti a jsou tudíž dvojjazyčné.\n\nTěšínsko je místem nejvyšší koncentrace protestantského obyvatelstva jak ve své české, tak i polské části.\n\nOblast je turisticky zajímavá a nabízí řadu atraktivit. Od turistických letovisek v Beskydech až po pozoruhodné industriální památky a historická města na obou stranách hranice.\n\nV oblasti působí několik univerzit (Těšín, Karviná, Havířov), řada muzeí, galerií, divadelní scény. Významný je památník Životické tragédie (Havířov-Životice), archeopark (Chotěbuz), řada zámků.\n\nVýjimečný je i folklór, místní kuchyně a těšínské nářečí (lokálně nazývané „po našimu“/„po našymu“, resp. polským pravopisem „po naszymu“), jehož užívání je oproti jiným místním nářečím v České republice relativně hodně rozšířené.\n\nDříve byl místními obyvateli na hlídaní ovcí chován dnes již vymřelý ovčácký pes beskydský bundáš. Pes byl neocenitelným pomocníkem bačů na horských kopcích, podobal se slovenskému čuvači, ale byl menšího vzrůstu, měl vztyčené uši a huňatou bílou srst, tzv. bundu, odtud název bundáš.\n\n\n"}
{"id": "130220", "url": "https://cs.wikipedia.org/wiki?curid=130220", "title": "Záhadné dobrodružství velrybářské lodi", "text": "Záhadné dobrodružství velrybářské lodi\n\nZáhadné dobrodružství velrybářské lodi (1901, v originále \"Les histoires de Jean–Marie Cabidoulin\", doslova \"Příběhy Jeana-Marie Cabidoulina\") je dobrodružný fantastický román francouzského spisovatele Julese Vernea z jeho cyklu \"Podivuhodné cesty (Les Voyages extraordinaires)\".\n\nDěj knihy se odehrává na francouzské velrybářské lodi \"Svatý Enoch\", jejíž plavby se jako své poslední zúčastnil starý bednář Jean-Marie Cabidoulin. Cabidoulin byl však samá pověra a postupně zdemoralizoval celou posádku svým přesvědčením, že loď se setká s obrovským mořským netvorem, který jí zničí. Tato předtucha se v podobě neznámého přírodního úkazu vyplnila v době, kdy loď soupeřila o úlovky s konkurenční anglickou lodí \"Repton\".\n\nPosádka \"Svatého Enocha\" totiž v Ochotském moři nejprve zpozorovala podivné dmutí vody, které považovala za tajfunovou vlnu. Vzápětí se ozvalo dunění a za záhadných okolností byla anglická velrybářská loď \"Repton\" zničena. V následujících dnech byl \"Svatý Enoch\" v zajetí záhadné, na mapách nevyznačené mělčiny. Potíže lodi pak vyvrcholily v okamžiku, kdy se jí zmocnila neznámá síla a vlekla jí do volných vod Tichého oceánu a pak na sever, a to takovou rychlostí, že posádka musela ulehnout na palubu, jinak by ji tlak vzduchu smetl do vody. Nakonec byla loď vyvržena na ledové pole v Severním ledovém oceánu. Trosečníky zachránila zhruba za měsíc anglická loď \"World\".\n\nHodnověrné vysvětlení záhadné příhody chybí, Jean-Marie Cabidoulin byl však přesvědčen, že se lodi zmocnil obrovský mořský had. Jeho druzi s ním nesouhlasili, ale rozumnější vysvětlení, než že to byla nějaká přírodní zvláštnost, podat nedovedli.\nKnihu \"Záhadné dobrodružství velrybářské lodi\" ilustroval George Roux.\n\n"}
{"id": "130221", "url": "https://cs.wikipedia.org/wiki?curid=130221", "title": "Antonios I. (patriarcha)", "text": "Antonios I. (patriarcha)\n\nAntónios I., byl konstantinopolský patriarcha v letech 821 – 836. Přestože dříve svaté obrazy uznával, stal se z něj roku 815 ikonoklast, když Lev III. toto hnutí opět zavedl. Tato Antoniova proměna se odůvodňuje jeho touhou stát se do budoucna patriarchou. Císař jej jmenoval členem komise řízené budoucím patriarchou Janem Gramatikem, která dostala za úkol najít způsob, jak v patristickém duchu obhájit ikonoklasmus. V roce 821 nový císař Michal II. ustanovil Antonia patriarchou, čímž zklamal Stoudity, kteří doufali, že svaté obrazy opět naleznou své místo v církvi.\n"}
{"id": "130222", "url": "https://cs.wikipedia.org/wiki?curid=130222", "title": "Sula (přítok Dněpru)", "text": "Sula (přítok Dněpru)\n\nSula ( ) je řeka na Ukrajině. Teče v Sumské a Poltavské oblasti a při ústí na hranici s Čerkaskou oblastí. Je 363 km dlouhá. Povodí má rozlohu 18 500 km².\n\nPramení na jihozápadních svazích Středoruské vysočiny, teče Podněprskou nížinou a ústí do Kremenčucké přehradní nádrže jako levý přítok Dněpru.\n\n\nZdroj vody je převážně sněhový. Průměrný průtok ve vzdálenosti 106 km od ústí je 29 m³/s. Zamrzá v listopadu až prosinci a některé roky (1952) až v březnu a rozmrzá v březnu až v první polovině dubna.\n\nNa dolním toku je splavná. Leží na ní města Romny a Lubny.\n"}
{"id": "130224", "url": "https://cs.wikipedia.org/wiki?curid=130224", "title": "Portainer", "text": "Portainer\n\nPortálový jeřáb (známý také jako kontejnerový jeřáb, přístavní jeřáb, lodní jeřáb) je velmi velký jeřáb používaný k naložení a vyložení kontejnerů z lodi, a je vidět pouze u kontejnerového přístavu.\n\nTermín \"Portainer\" je registrovaná značka Paceco Corp.\n"}
{"id": "130229", "url": "https://cs.wikipedia.org/wiki?curid=130229", "title": "Sonora (lingvistika)", "text": "Sonora (lingvistika)\n\nSonory (sonoranty) jsou souhlásky, které kromě šumu mají i složku tónovou. Mezi sonory řadíme nazály, vibranty, verberanty a aproximanty.\n\nSonory jsou znělé hlásky, které obvykle nemají neznělé protějšky. Jejich základní tón F0 vzniká v hlasivkách. Jsou relativně otevřené, proto nemají výrazný šum. Zato se na celkovém sluchovém dojmu podílí rezonance dutin, která dává vzniknout dalším formantům (vyšším frekvencím) jako u samohlásek.\n\nSonory můžeme dále dělit na orální (ty se zvlášť označují jako likvidy neboli souhlásky plynné, v češtině <nowiki>[l]</nowiki> a <nowiki>[r]</nowiki>) a nazální (v češtině <nowiki>[n]</nowiki> a <nowiki>[m]</nowiki>), podle toho, v které artikulační dutině dochází k rezonanci.\n\nSonorita (tónovost) hlásek souvisí s jejich otevřeností. Nejvyšší míru sonority mají samohlásky, které jsou nejvíce otevřené. Nejnižší míru sonority mají obstruenty (frikativy, afrikáty a plozivy), kde je přiblížení artikulátorů největší (jsou nejvíce zavřené), v jejich charakteristice převládá šum.\n\nPod sonoranty se podle některých definic řadí všechny hlásky otevřenější než frikativy, tedy i samohlásky. V tomto pojetí je tedy pojem „sonorant“ širší než „sonora“. Mnohdy jsou však tyto dva pojmy užívány synonymně.\n"}
{"id": "130232", "url": "https://cs.wikipedia.org/wiki?curid=130232", "title": "Teteriv", "text": "Teteriv\n\nTeteriv ( ) je řeka v Žytomyrské a Kyjevské oblasti na Ukrajině, pravý přítok Dněpru. Je 365 km dlouhá. Povodí má rozlohu 15 100 km².\n\nPramení na Podněperské vysočině, teče Polesím a ústí do Kyjevské přehrady. Zdroj vody je převážně sněhový. Největší přítoky jsou Hujva a Zdviž zprava. Na dolním toku je splavná. Leží na ní města Žytomyr, Korostyšiv, Radomyšl a Čudniv.\n\nPrůměrný průtok ve vzdálenosti 136 km od ústí je 18,4 m³/s. Zamrzá v listopadu až na začátku ledna a rozmrzá na konci února až na začátku dubna.\n"}
{"id": "130237", "url": "https://cs.wikipedia.org/wiki?curid=130237", "title": "Michael", "text": "Michael\n\nSlovo Michael má různé významy:\n\n\n\n\n\n"}
{"id": "130241", "url": "https://cs.wikipedia.org/wiki?curid=130241", "title": "Eurípidés", "text": "Eurípidés\n\nEurípidés (taky Euripidés či Euripides, řecky Εὐριπίδης) (asi 480 př. n. l. – 406 př. n. l.) byl starořecký dramatik, klasik tragédie, básník a filozof, pocházel z bohaté rodiny. Zpracoval tradiční mýty originálním způsobem, s vynikající znalostí psychologie, čímž je odkrýván duševní svět hrdinů, hlavně žen. Jejich emoce nakonec hlavní postavu zcela pohltí. Ve své tvorbě byl dost inovativní, kritizoval aktuální problémy v Athénách – postavil se proti tradičním morálním a náboženským představám, za témata her mu sloužily politika, kultura atd.\n\nPodle raného antického životopisu jeho otci prorokovala věštba, že syn zvítězí v závodech, a tak ho směroval k atletice. Eurípidés jako mladík prý poměrně úspěšně zápasil, ale nakonec se rozhodl pro soutěže dramatické, navzdory tomu, že jeho literární pokusy v soutěžích nedocházely dobrého ohlasu. S nepřízní kritiky a svých současníků zápasil do konce života - jeho velkým oponentem byl Sofoklés, vždy mnohem úspěšnější u kritiky i publika, Aristofanés ho ve svých hrách přímo zesměšňoval (i ve slavných \"Žabách,\" krom toho např. v \"Acharňanech\" či \"Ženách o Thesmoforiích\"). Oblíbeným terčem žertů byl jeho soukromý život: dvakrát se oženil a obě ženy (Melité a Choiriné) mu prý byly nevěrné. I to byl asi důvod, proč byl považován za misogyna, ba misantropa. Žil v ústraní, vyhledával samotu, zejména ve své oblíbené jeskyni na Salamíně. Zde napsal většinu svých tragédií. Ústrky a posměch ho prý přiměly v závěru života odejít z Athén a přijmout pozvání makedonského krále Archeláa, aby působil na jeho dvoře. Zde však zemřel za kuriózních okolností: když se vracel z hostiny u krále, napadli ho psi a roztrhali ho. Podle mínění Makedonců šlo o řízený útok z Athén od jeho nepřátel, a proto také do Athén nevydali jeho mrtvé tělo a pohřbili ho v Makedonii.\n\nÚdaje z tohoto životopisu ovšem mnozí zpochybnili. Podle alternativních údajů se v mládí nevěnoval atletice, ale tanci. Jeho učitelem měl být Anaxagorás. Se Sofoklem nebyli prý zdaleka takoví rivalové, ale byli spíše přátelé. Smrt na dvoře krále Archeláa v Pelle se zdá však jistá.\n\nEurípidés uzavřel vývoj řecké tragédie, ovlivnil novodobé drama. Z 92 her se v celku zachovalo pouze 18 tragédií a 1 satyrské drama. Bohové jeho dramat jednají jako smrtelníci, ale jejich vlastnosti jsou znásobeny. Bohové také jednají mezi obyčejnými smrtelníky. Hlavní hrdinkou bývá žena. V Eurípidových hrách nemají zodpovědnost za vývoj společnosti bozi, ale lidé. Bozi také často vystupují jako negativní postavy. Poprvé se ve hrách objevují otroci. K nejslavnějším hrám patří \"Médeia\". Ačkoli je z ní cítit Euripidův odpor k ženám, zároveň je hra považována za jeden z prvních manifestů volajících po osvobození ženy.\n\n\n\n"}
{"id": "130243", "url": "https://cs.wikipedia.org/wiki?curid=130243", "title": "Ťasmyn", "text": "Ťasmyn\n\nŤasmyn ( , ) je řeka v Kirovohradské a Čerkaské oblasti na střední Ukrajině, pravý přítok Dněpru. Je 164 km dlouhá. Povodí má rozlohu 4540 km².\n\nPramení na Podněperské vysočině a ústí do Kremenčucké přehrady. Zdroj vody je převážně sněhový. Leží na ní města Kamjanka, Smila a Čyhyryn.\n\nPrůměrný průtok ve vzdálenosti 11 km od ústí je 6,6 m³/s.\n"}
{"id": "130244", "url": "https://cs.wikipedia.org/wiki?curid=130244", "title": "Lagunes", "text": "Lagunes\n\nLagunes byl jedním z 19 regionů republiky Pobřeží slonoviny, které existovaly do roku 2011, kdy proběhla reorganizace územně-správního členění státu. Jeho rozloha činila 14 200 km², v roce 2002 zde žilo 4 210 200 obyvatel. Hlavním městem regionu byl Abidžan.\n\nV roce 2011 byl sloučen s regionem Agnéby do distriktu Lagunes, zároveň z něj byl vyčleněn departement Abidžan jako autonomní disktrikt.\n"}
{"id": "130247", "url": "https://cs.wikipedia.org/wiki?curid=130247", "title": "Marahoué", "text": "Marahoué\n\nMarahoué je region v centrální části Pobřeží slonoviny. Jeho rozloha činí 8 500 km², v roce 2002 zde žilo 651 700 obyvatel. Hlavním městem regionu je Bouaflé.\n\nAž do roku 2011 byl jedním z 19 regionů, ze kterých sestával stát Pobřeží slonoviny. V roce 2011 vznikl sloučením tohoto regionu s regionem Haut-Sassandra distrikt Sassandra-Marahoué. Region se dále dělí na 3 departementy. \n"}
{"id": "130248", "url": "https://cs.wikipedia.org/wiki?curid=130248", "title": "Kořen (rozcestník)", "text": "Kořen (rozcestník)\n\nSlovo kořen se užívá ve více významech:\n\n\n\n\n\n"}
{"id": "130249", "url": "https://cs.wikipedia.org/wiki?curid=130249", "title": "Moyen-Cavally", "text": "Moyen-Cavally\n\nMoyen-Cavally byl jedním z 19 regionů republiky Pobřeží slonoviny, které existovaly do roku 2011, kdy proběhla reorganizace územně-správního členění státu. Jeho rozloha činila 14 150 km², v roce 2002 zde žilo 443 200 obyvatel. Hlavním městem regionu bylo Guiglo.\n\nV roce 2011 byl sloučen s regionem Dix-Huit Montagnes do distriktu Montagnes.\n"}
{"id": "130251", "url": "https://cs.wikipedia.org/wiki?curid=130251", "title": "Moyen-Comoé", "text": "Moyen-Comoé\n\nMoyen-Comoé je území na jihovýchodě Pobřeží slonoviny. Jeho rozloha činí 6 900 km², v roce 2002 zde žilo 488 200 obyvatel. Správním střediskem regionu je Abengourou.\n\nAž do roku 2011 byl jedním z 19 regionů, ze kterých sestával stát Pobřeží slonoviny a které představovaly nejvyšší územně-správní celky. V roce 2011 vznikl sloučením tohoto regionu s regionem Moyen-Comoé distrikt Comoé. Území Moyen-Comoé je od roku 2011 regionem Indénié-Djuablin, který se dělí do 3 departementů (Abengourou, Agnibilékrou a Bettié).\n"}
{"id": "130255", "url": "https://cs.wikipedia.org/wiki?curid=130255", "title": "N'zi-Comoé", "text": "N'zi-Comoé\n\nN'zi-Comoé byl jedním z 19 regionů republiky Pobřeží slonoviny, které existovaly do roku 2011, kdy proběhla reorganizace územně-správního členění státu. Jeho rozloha činila 19 560 km², v roce 2002 zde žilo 908 800 obyvatel. Hlavním městem regionu bylo Dimbokro.\n\nV roce 2011 byl sloučen s regionem Lacs do distriktu Lacs.\n"}
{"id": "130256", "url": "https://cs.wikipedia.org/wiki?curid=130256", "title": "Savanes (Pobřeží slonoviny)", "text": "Savanes (Pobřeží slonoviny)\n\nSavanes je území na severu Pobřeží slonoviny. Jeho rozloha činí 40 323 km², v roce 2014 zde žilo 1 607 497 obyvatel. Hlavním městem regionu je Korhogo.\n\nAž do roku 2011 byl jedním z 19 regionů, ze kterých sestával stát Pobřeží slonoviny a které představovaly nejvyšší územně-správní celky. V roce 2011 proběhla reorganizace územně-správního členění státu a Savanes se stal jedním z 14 distriktů. Tento distrikt je dělen do 3 regionů, ty pak do 10 departementů. \n"}
{"id": "130257", "url": "https://cs.wikipedia.org/wiki?curid=130257", "title": "Sud-Bandama", "text": "Sud-Bandama\n\nSud-Bandama byl jedním z 19 regionů republiky Pobřeží slonoviny, které existovaly do roku 2011, kdy proběhla reorganizace územně-správního členění státu. Jeho rozloha činila 10 650 km², v roce 2002 zde žilo 826 300 obyvatel. Hlavním městem regionu byl Divo.\n\nV roce 2011 vznikl sloučením tohoto regionu s regionem Fromager distrikt Gôh-Djiboua.\n"}
{"id": "130258", "url": "https://cs.wikipedia.org/wiki?curid=130258", "title": "Sud-Comoé", "text": "Sud-Comoé\n\nSud-Comoé je region na jihovýchodě republiky Pobřeží slonoviny. Jeho rozloha činí 6 250 km², v roce 2002 zde žilo 536 500 obyvatel. Hlavním městem regionu je Aboisso.\n\nAž do roku 2011 byl jedním z 19 regionů, ze kterých sestával stát Pobřeží slonoviny a které představovaly nejvyšší územně-správní celky. V roce 2011 vznikl sloučením tohoto regionu s regionem Moyen-Comoé distrikt Comoé.\n\nRegion je administrativně rozdělen na čtyři departmenty: Aboisso, Adiaké, Grand-Bassam a Tiapoum.\n"}
{"id": "130259", "url": "https://cs.wikipedia.org/wiki?curid=130259", "title": "Trubiž", "text": "Trubiž\n\nTrubiž ( ) je řeka v Kyjevské oblasti na Ukrajině, levý přítok Dněpru. Je 113 km dlouhá. Povodí má rozlohu 4700 km².\n\nProtéká Podněprskou nížinou a ústí do Kaněvské přehrady. Koryto je regulováno s výjimkou úseku při ústí. Zdroj vody je převážně sněhový. Leží na ní město Perejaslav.\n\nPrůměrný průtok ve vzdálenosti 12 km od ústí je 3,7 m³/s. Zamrzá v listopadu až na začátku ledna a rozmrzá v březnu až v polovině dubna. Na 24 až 83 dní vysychá.\n"}
{"id": "130260", "url": "https://cs.wikipedia.org/wiki?curid=130260", "title": "Vallée du Bandama", "text": "Vallée du Bandama\n\nVallée du Bandama je území v centrální části Pobřeží slonoviny. Jeho rozloha činí 28 530 km², v roce 2014 zde žilo 1 440 597 obyvatel. Hlavním městem regionu je Bouaké.\n\nAž do roku 2011 byl jedním z 19 regionů, ze kterých sestával stát Pobřeží slonoviny. V roce 2011 proběhla reorganizace územně-správního členění státu a Vallée du Bandama se stal jedním z 14 distriktů. Tento distrikt je dělen do 2 regionů, ty pak do 7 departementů. \n"}
{"id": "130261", "url": "https://cs.wikipedia.org/wiki?curid=130261", "title": "Telení ledovců", "text": "Telení ledovců\n\nTelení ledovců (angl. \"„calving“\") je přirozený proces, při kterém dochází k deformaci souvislé vrstvy ledu a k odlamování obrovských bloků (icebergů) i menších kusů ledovcového ledu z čel ledovců či z šelfových ledovců. Obvykle tento proces probíhá na čele ledové masy sahající až do vody, ale někdy se tak označuje i jejich oddělování na souši.\n\nLedovec sahající až do moře nejprve brázdí mořské dno, ale vlivem nadnášení se jeho čelo začne prohýbat do podoby plovoucího jazyka a nakonec odlamovat. Vzniká tam oblast s polem icebergů, tj. oblast, kde se odlamují a jsou následně unášeny mořskými proudy na širé moře, kde se stávají potenciální hrozbou pro zámořské lodě, jelikož z vody vystupuje pouhá 1/8 jejich výšky. Srážka s lodí je velmi nebezpečná, jelikož může dojít k poškození lodě pod čárou ponoru a k jejímu potopení.\n\nTelení bloků ledu, nejsou-li od počátku plně neseny vodou (tedy ne v případě obrovských tabulových hor zvolna se odtrhávajících od šelfů), je doprovázeno obrovským hřmotem a otřesy zaznamenatelnými nejbližšími seismografy. Naopak, telit se mohou i bloky, které byly předtím plně pod hladinou, a po odtelení se vynoří. Malým lodím se nedoporučuje přibližovat se k ledovým stěnám, které se mohou telit.\n\nV angličtině se kromě glacier calving užívají i sousloví ice calving a iceberg calving, označující týž proces – při užití \"iceberg\" jde zjevně o proces jeho vzniku, při užití \"glacier\" čili ledovec naopak o úbytek masy ledovce.\n"}
{"id": "130262", "url": "https://cs.wikipedia.org/wiki?curid=130262", "title": "Worodougou", "text": "Worodougou\n\nWorodougou je jedním z 31 regionů Pobřeží slonoviny, součást distriktu Woroba. Hlavním městem regionu je Séguéla.\n\nPřed rokem 2011 byl Worodougou jedním z 19 regionů, ze kterých sestával stát Pobřeží slonoviny a které představovaly nejvyšší územně-správní celky. Worodougou se dělil do pěti departementů (Dianra, Kani, Kounahiri, Mankono a Séguéla). V roce 2011 vznikl sloučením tohoto regionu s regionem Bafing distrikt Woroba. V roce 2012 došlo k vyčlenění departementů Dianra, Kounahiri a Mankono do nově ustanovaného regionu Béré.\n"}
{"id": "130263", "url": "https://cs.wikipedia.org/wiki?curid=130263", "title": "Zanzan", "text": "Zanzan\n\nZanzan je území na severovýchodě Pobřeží slonoviny. Jeho rozloha činí 38 000 km², v roce 2014 zde žilo 934 352 obyvatel. Hlavním městem regionu je Bondoukou.\n\nAž do roku 2011 byl jedním z 19 regionů, ze kterých sestával stát Pobřeží slonoviny. V roce 2011 proběhla reorganizace územně-správního členění státu a Zanzan se stal jedním z 14 distriktů. Sám je dále dělen do 2 regionů, ty pak do 9 departementů. \n"}
{"id": "130265", "url": "https://cs.wikipedia.org/wiki?curid=130265", "title": "Alveolární souhláska", "text": "Alveolární souhláska\n\nAlveolára, též prealveolára, dásňová či předodásňová souhláska, je zvuk, který je při řeči tvořen přiblížením nebo kontaktem jazyka s přední částí dásňového oblouku (lat. \"prae\" = před, \"alveoli\" = sklípky, rozuměj prohlubně v horní čelisti, v nichž jsou uloženy zuby). \n\nAlveolární souhlásky v češtině jsou d, l, n, r, ř, s, t, z.\n"}
{"id": "130267", "url": "https://cs.wikipedia.org/wiki?curid=130267", "title": "Henrik Pontoppidan", "text": "Henrik Pontoppidan\n\nHenrik Pontoppidan (24. července 1857, Fredericia – 21. srpna 1943, Kodaň) byl dánský prozaik, nejvýznamnější představitel dánského naturalismu a kritického realismu, nositel Nobelovy ceny za literaturu z roku 1917 (společně s dalším dánským spisovatelem Karlem Adolphem Gjellerupem).\n\nPontoppidan se narodil jako syn pastora ve Fredericii. Nechtěl se však stát teologem a začal studovat na technice přírodní vědy a matematiku. Brzy však studium opustil a neuspokojila ho ani krátká zkušenost učitelská na vyšší lidové škole. Jako osmnáctiletý pěšky procestoval Dánsko, Německo a Švýcarsko, což mu poskytlo bohatý materiál pro jeho spisovatelskou činnost. Počátky jeho literární tvorby byly ovlivněny přírodními náměty a lidovými pověstmi, ve svých povídkách líčil neutěšenou sociální realitu dánského venkova. Později se však ústředním motivem jeho díla staly otázky lidské existence, zejména osudy prostých venkovských lidí, ale také zklamání těch, kdo marně hledají uskutečnění svých životních ideálů. Jeho stěžejními díly jsou pak tři romány o dánské společnosti: naturalistický \"Det forjattede land\" (Země zaslíbená), vývojově pojatý \"Lykke Per\" (Šťastný Per) a společenskokritický \"De dodes rige\" (Říše mrtvých).\n\nPontoppidanovo dílo je protknuto vášnivým soucitem k útrapám nižších vrstev a zvláštním skeptickým humorem, namířeným proti frázovitosti klamného idealismu. Pontoppidan neustále usiloval o zobrazení mravních hodnot lidského života a odkrýval nesoulad mezi vznešenými, ale prázdnými hesly a neutěšenou životní realitou. Roku 1917 obdržel společně s dalším dánským spisovatelem Karlem Adolphem Gjellerupem Nobelovu cenu za literaturu \"„… za jeho dokonalé obrazy současného dánského života“\" (citace z odůvodnění Švédské akademie).\n\n\n\n"}
{"id": "130268", "url": "https://cs.wikipedia.org/wiki?curid=130268", "title": "Turija", "text": "Turija\n\nTurija ( ) je řeka ve Volyňské oblasti na Ukrajině. Je 184 km dlouhá. Povodí má rozlohu 2800 km².\n\nPramení na Volyňské vysočině. Ústí zprava do Pripjati (povodí Dněpru).\n\nZdrojem vody jsou převážně sněhové srážky. Průměrný průtok vody ve vzdálenosti 20 km od ústí je 9 m³/s. Zamrzá v listopadu až prosinci a rozmrzá na konci února až na začátku dubna.\n\nNa řece leží město Kovel.\n"}
{"id": "130274", "url": "https://cs.wikipedia.org/wiki?curid=130274", "title": "Mick Box", "text": "Mick Box\n\nMichael Frederick \"Mick\" Box (* 8. června 1947 Walthamstow, Londýn, Anglie) je kytarista britské rockové skupiny Uriah Heep, který byl dříve členem skupin Stalkers a Spice, společně s původním zpěvákem Uriah Heep Davidem Byronem. Je jediným zakládajícím členem, který v kapele působí od jejího založení v roce 1969 dodnes. V současné době žije se svou druhou ženou a synem v severním Londýně.\nHrál též se skupinami Iris, Spearfish a Rough Diamond. Mick Box hraje na kytaru značky Gibson Les Paul.\n\n\n\n\n\n"}
{"id": "130276", "url": "https://cs.wikipedia.org/wiki?curid=130276", "title": ".cg", "text": ".cg\n\n.cg je internetová národní doména nejvyššího řádu pro Republiku Kongo. Spravuje ji ONPT Congo a Interpoint Switzerland. Občané Republiky Kongo mají nárok na jednu registraci ve druhé úrovni zdarma. Další registrace nebo registrace cizinců jsou za poplatek.\n\n"}
{"id": "130277", "url": "https://cs.wikipedia.org/wiki?curid=130277", "title": "Novinář", "text": "Novinář\n\nNovinář či žurnalista je člověk pracující v žurnalistice. Jeho povoláním je sbírání, ověřování a šíření informací. Slovo novinář bylo původně používáno pro člověka píšícího do novin, ale postupně se tento termín rozšířil i na lidi publikující v rozhlase, televizi, či na internetu.\n\n\n"}
{"id": "130279", "url": "https://cs.wikipedia.org/wiki?curid=130279", "title": "Rybackoje (stanice metra v Petrohradu)", "text": "Rybackoje (stanice metra v Petrohradu)\n\nRybackoje () je stanice metra v Petrohradu. Nachází se na jihu Něvsko-Vasileostrovské linky; je její jižní konečnou. Ještě dále jižním směrem za ní se nachází Depo Něvskoje.\n\nRybackoje je povrchová (jediná svého typu na celé lince), zastřešená stanice, vybudována byla jako velká hala s bočními nástupišti. Nachází se ve stejnojmenné městské části, nedaleko nádraží, s kterým je spojena podzemními chodbami pro cestující.\n\nZ nástupiště vede jen jeden výstup, a to přímo na uliční úroveň. Dobudování druhého se plánuje do vzdálené budoucnosti; do doby kdy má být rozšířeno místní nádraží.\n\nV prostoru nástupiště byl jako dekorativní obklad použit šedý a bílý mramor a leštěná žula. Svým ztvárněním se podobá velmi podobné stanici s názvem Kupčino.\n\nStanice byla otevřena 28. prosince 1984. Mezi 1. květnem 2000 a 1. dubnem 2001 prošla k rekonstrukcí eskalátorů a chodeb vedoucích na železniční nádraží, což si vynutilo její uzavření.\n\n"}
{"id": "130281", "url": "https://cs.wikipedia.org/wiki?curid=130281", "title": "Komerční banka", "text": "Komerční banka\n\nKomerční banka, a. s. (známá též pod zkratkou KB) je bankovní instituce působící na českém kapitálovém trhu z většiny vlastněná finanční skupinou Société Générale. Jedná se o akciovou společnost a její akcie jsou obchodovatelné na Pražské burze. V Česku obsluhuje přibližně 1,7 milionu zákazníků.\n\nFirma se zaměřuje převážně na poskytování drobného bankovnictví, kde zajišťuje komplexní služby jak fyzickým osobám, tak i podnikatelským subjektům. Mezi produkty patří depozitní a úvěrové produkty.\n\nNa konci roku 2015 firma zaměstnávala 7 538 zaměstnanců.\n\nV roce 2015 měla banka 397 poboček a provozovala 772 bankomatů.\n\nV roce 2006 převzala KB 40 % akcií stavební spořitelny Modrá pyramida od německé společnosti BHW Holding AG po schválení antimonopolním úřadem, což umožnilo bance úplné ovládnutí stavební spořitelny a rozšíření pole působnosti i o stavební spoření.\n\nCelkem sedmkrát byla oceněna jako Banka roku (v letech 2004, 2005, 2007, 2011, 2012, 2016 a 2017). Pětkrát se umístila na druhém místě a čtyřikrát na třetím místě. Společně s Českou spořitelnou a Raiffeisenbank tak patří k nejúspěšnějším bankovním společnostem v této anketě.\n\nBanka byla založena v lednu roku 1990 vyčleněním obchodní činnosti z bývalé Státní banky československé. Tehdy se jednalo o státní peněžní ústav, který byl 5. března 1992 transformován na akciovou společnost a její akcie spadly pod správu Fondu národního majetku ČR, který je uvolnil do kuponové privatizace.\n\nV červenci roku 1995 vstoupily akcie banky na mezinárodní kapitálové trhy. V listopadu 1997 schválila vláda České republiky prodej většinového podílu akcií strategickému investorovi, který měl zajistit další rozvoj společnosti a odloučení státu od bankovního sektoru. V srpnu 1999 bylo zahájeno první kolo výběrového řízení na strategického partnera.\n\nV červnu 2001 prodala vláda České republiky svůj podíl finanční skupině Société Générale za cenu 40 miliard Kč, která v následujících měsících zahájila personální změny ve vedení banky.\nNásledně došlo k stabilizaci banky.\n\nNejvětší akcionáři KB k 31. březnu 2011 s podílem na základním kapitálu vyšším než 3 %:\n\nPočet akcionářů banky k 31. prosinci 2007 činil 42 706 právnických a fyzických osob.\n\nCelkový základní kapitál banky k 7. 10. 2011 je 19 004 926 000 Kč a je rozdělen na 38 009 852 ks zaknihovaných kmenových akcií na majitele o jmenovité hodnotě 500 Kč.\n\n"}
{"id": "130282", "url": "https://cs.wikipedia.org/wiki?curid=130282", "title": "Kremenčucká přehrada", "text": "Kremenčucká přehrada\n\nKremenčucká přehrada ( ) je přehradní nádrž na území Poltavské, Kirovohradské a Čerkaské oblasti na Ukrajině. Má rozlohu 2250 km². Je 185 km dlouhá a až 30 km široká. Průměrná hloubka je 6 m. Má objem 13,5 km³.\n\nNádrž na řece Dněpru za hrází Kremenčucké vodní elektrárny byla naplněna v letech 1959-61. Úroveň hladiny kolísá v rozsahu 5 m. Reguluje sezónní kolísání průtoku.\n\n\nNádrž pomohla zvětšit výkon pod ní ležících vodních elektráren (Dněprodžeržinská, Dněperská a Kachovská) o 700 TWh. Z Kremenčuku do Kaněva byla vytvořena hlubokovodní trasa. Vznikly velké možnosti pro zavlažování suchých oblastí jižní Ukrajiny a také severní části Krymu. Je zde rozvinuté rybářství (candáti, kapři, cejni, štiky). Na pobřeží leží města Svitlovodsk a oblastní Čerkasy.\n"}
{"id": "130287", "url": "https://cs.wikipedia.org/wiki?curid=130287", "title": "Republikánská strana zemědělského a malorolnického lidu", "text": "Republikánská strana zemědělského a malorolnického lidu\n\nRepublikánská strana zemědělského a malorolnického lidu, zkratkou RSZML (někdy RSZaML), (strana a její členové byli zkráceně označováni rovněž jako \"Agrárníci\") byla významná česká a československá\nagrární politická strana.\n\nČeští zástupci hájící zájmy zemědělství fungovali až do založení samostatné strany v rámci Národní strany (tzv. Staročeši) a Národní strany svobodomyslné (tzv. Mladočeši).\n\nPředchůdcem strany byl \"Českomoravský selský spolek pro Moravu a Slezsko\" založený roku 1883 Janem Rudolfem Demlem v Olomouci. Spolek se v roce 1884 v některých okresech samostatně zúčastnil voleb do moravského zemského sněmu a ve dvou případech uspěl.\n\nSilná odezva na moravské zemědělské hnutí na agrárně silné Jižní Čechy způsobila roku 1889 založení \"Selské jednoty pro království České\".\n\nRychlý růst významu obou hnutí však vyvolal obavy u vídeňské vlády, a tak byly v roce 1890 úředně rozpuštěny. Obě organizace však rychle obnovily svou činnost jako Ústřední rolnická jednota pro Moravu a Zemská selská jednota pro království České. Obě skupiny podporovaly Mladočechy, se kterými se však časem čím dál více začaly rozcházet.\n\n\nZaložena byla roku 6. ledna 1899 pod názvem Česká strana agrární, mezi zakládající osobnosti patřili Karel Prášek a Stanislav Kubr (první předseda někdejšího Spolku českých zemědělců jakožto předchůdce agrární strany). O šest let později 10. května 1905 se spojila s moravským agrárním hnutím a přijala název Českoslovanská strana agrární. V roce 1906 vyšlo první číslo ústředního listu Venkov.\n\nAgrárníci zpočátku nepřikládali přílišnou váhu konkrétnímu programu, vystačili si s hesly typu \"„Sedláci, volte jen sedláka!“\", \"„Rolnictvo může býti zastupováno jen rolníkem“\" aj. Zdůrazňovali, že jim nejde o rozbíjení jednoty národního hnutí, ale o důslednější obhajobu specifických zájmů rolnictva. Jejich program se dal shrnout do čtyř základních požadavků: vytvoření sdružení zemědělců pro celé Království české, kontrola nad zemědělskými kartely, ochrana rakouského zemědělství vzhledem k nové obchodní smlouvě s Uhrami, uznání českého státního práva.\nProgram České strany agrární dostal pevný tvar v roce 1903 zásluhou Josefa Prokopa Pražáka a okruhu jeho spolupracovníků, zejména národohospodářských teoretiků Cyrila Horáčka a Františka Fiedlera. Agrárníci se hlásili k národním tradicím, k odkazu českých dějin v pojetí pozdního národního obrození. Nejschůdnější cestu k obhájení národních práv spatřovali v oslabování centralismu, ve zdokonalování samosprávy a v rozšíření působnosti sněmů Koruny české. Byli přesvědčeni, že základ národa netvoří politické strany, nýbrž stavy.\nV praktické politice agrární strany však převládal pragmatismus. Programové zásady byly pružně přizpůsobovány aktuálním politickým a ekonomickým zájmům. Přitažlivost agrárnické ideologie spočívala v tom, že kladla důraz na půdu a zveličovala význam zemědělství; byla to i víra v pospolitost všech občanů žijících na venkově a ideologické oprávnění zemědělské obranné politiky. Agrárníci se soustřeďovali na základní potřeby venkovského obyvatelstva, které věcně a srozumitelně prezentovali.\n\n21. října 1909 se stal předsedou strany Antonín Švehla, který nahradil Josefa Žďářského.\n\nPřed vypuknutím první světové války byli agrárníci druhou nejsilnější stranou po Českoslovanské sociálně demokratické straně dělnické. V českých zemích měla strana v roce 1914 celkem 125 okresních organizací sdružujících 2467 organizací místních s 91194 členy.\nRozvíjely se též přidružené organizace. K roku 1907 měla strana 80 okresních sdružení Agrárního dorostu, o rok později vzniká Sdružení agrárních akademiků, Ústřední jednota hospodářských společenstev sdružovala koncem roku 1913 celkem 1657 kampeliček a 404 družstev. Strana měla dominantní vliv v Agrární bance založené roku 1911.\n\n\nV Československu se Agrární strana, která v roce 1922 přijala název Republikánská strana zemědělského a malorolnického lidu, stala postupně nejvlivnější na politické scéně.\n\nAgrární strana se orientovala kromě zemědělského lidu též na věřící, tudíž mezi její hlavní soky patřila lidová strana. Naopak spojence nalezla mezi (sudeto)německými agrárníky a živnostenskou stranou. Spolu s nimi tvořila tzv. „Zelený blok“.\n\nK nástupu do čela politického života v republice republikánům nesmírně napomohl rozkol mezi sociálními demokraty a komunisty uvnitř ČSDSD. Od té doby strana pravidelně vítězila v parlamentních volbách. Teprve roku 1935 získala Sudetoněmecká strana více hlasů. Díky zvýhodněnému přidělování mandátů mezi českými voliči však agrární strana získala o jedno křeslo v parlamentu víc.\n\nV Národním výboru roku 1918 strana získala 9 míst. V Revolučním národním shromáždění, sestaveném podle klíče voleb z roku 1911, měli agrárníci 55 křesel, což už ovšem neodpovídalo jejich vlivu v této době, jak ostatně ukázaly i první parlamentní volby o dva roky později.\n\nVolební výsledky Republikánské strany do poslanecké sněmovny. Počet hlasů a mandátů je za celou ČSR, v roce 1920 mimo Těšínska, Slovenska a Podkarpatské Rusi.\n\nVolebními výsledky v roce 1935 dosáhla strana zřejmě vrcholu svých možností. Na vesnici výrazně ubyly potenciální rezervy, navíc obyvatelstva živícího se prvovýrobou v dlouhodobé perspektivě ubývalo. Vedení se proto zaobíralo otázkou po reformě programové platformy, která by znamenala částečnou reorientaci též na městské obyvatelstvo. Ke konkrétnímu naplnění těchto představ však už nedošlo.\n\nAntonín Švehla i přes své vyřazení z politického života v důsledku těžké nemoci zůstal předsedou strany až do smrti v roce 1933. Poté byla předsednická funkce obnovena až v roce 1935, kdy byl do čela republikánů postaven Rudolf Beran. Potvrzen byl na VI. říšském sjezdu v lednu 1936 a funkci zastával až do rozpuštění strany v roce 1938.\n\nRepublikánská strana měla v době V. říšského sjezdu (29. - 30. října 1932 celkem 314 okresních organizací (151 v Čechách, 72 na Moravě a ve Slezsku, 79 na Slovensku a 12 na Podkarpatské Rusi). Počet sekretariátů se zvýšil na 85.\n\n\n\n\n\n\n\n\n\n\n\nZ iniciativy Antonína Švehly a Milana Hodžy vzniklo v roce 1923 Mezinárodní agrární byro, nazývané též \"Zelená internacionála\". Šlo o organizaci sdružující evropské rolnické strany a koordinující jejich činnost, mělo se jednat o jakousi protiváhu na dělnictvo orientované Socialistické a Komunistické internacionály. První valná hromada byra se konala ale až 23. - 25. května 1929 v Praze. Předsedou byl zvolen Antonín Švehla. Republikánská strana měla v byru až do konce dominantní postavení. Nepřímým pokračovatelem této organizace byla International Peasant Union, založená v roce 1947 z evropských exilových rolnických stran.\n\nVedle «Venkova», vedoucího deníku strany, vznikl «Lidový Deník», «Večer», vydávaný pro Prahu, dále byl v Brně založen pro Moravu deník «Svoboda», pro Slovensko «Slovenský Deník» a populárnější «Slovenská politika». Kromě těchto šesti denních listů vydávala strana celou řadu krajinských (oblastních) týdeníků.\n\nV Praze vycházelo 9 týdeníků: «Cep», «Rozkvět», «Československý Zemědělec», «Domovina domkářů a malorolníků», «Mladý Venkov», «Obrana Zemědělců», «Zemědělské a družstevní listy», «Zvěstování», «Nový Čas». Krajinských listů bylo 24: «Plzeňský kraj» v Plzni, «Nezávislost» v Poděbradech, «Náš Kraj» v Táboře, «Královéhradecký Kraj» v Hradci Králové, «Pošumavský Kraj» ve Strakonicích, «Východočeský Republikán» v Pardubicích, «Pokrok» v Jaroměři, «Mladoboleslavské Listy» v Mladé Boleslavi, «Rodný Kraj» v Mladé Boleslavi, «Naše Stráž» v Lounech, «Moravský Cep» v Brně, «Česká Selka» v Brně, «Selské Listy» v Olomouci, «Jihlavské Listy» v Jihlavě, «Moravská Domovina» v Brně, «Zájmy Venkova» v Třebíči, «Znojemský Venkov» ve Znojmě, «Svobodná Republika» v Opavě, «Slovenská Domovina» v Bratislavě, «Gazdovské Noviny» v Košicích, «Karpatoruský Věstník» v Mukačevu.\n\nNákladem Českomoravských podniků v Praze vycházely dále v Praze 3 měsíčníky: «Kodym», «Naše Kampelička», «Salon». Čtvrtletně vycházely «Časopisy pro dějiny venkova.» Celkem to byly 43 časopisy. Tiskařské a vydavatelské družstvo „Havlíček” vydávalo agrárnický týdeník: «Havlíčkův Kraj» v Něm. Brodě, Hospodářský spolek v Sedlčanech «Rolnické Listy» a Tiskařské družstvo v Jičíně «Hlas našeho venkova». Českomoravské podniky měly Rolnickou tiskárnu v Praze, Národní tiskárnu v Praze, Pošumavskou tiskárnu v Strakonicích, tiskárnu (dříve L. Horák) v Mladé Boleslavi, Rolnickou tiskárnu v Brně, Rolnickou tiskárnu v Přerově, Českou tiskárnu (dříve L. Melichar) v Jihlavě, Slovenskou tiskárnu v Bratislavě, Slovenskou tiskárnu v Košicích, Slovenskou tiskárnu ve Zvolenu, tiskárnu „Karpatia” v Mukačevu, celkem 13 tiskáren. Družstvo »Havlíček« v Něm. Brodě mělo vlastní tiskárnu.\n\nČeskomoravské podniky zřídily „Moravské knihkupectví” v Praze, „Slovenské knihkupectví” v Bratislavě, v Praze vlastnily inzertní a novinářský závod „Praga”, „Zinkografický ústav”, Nakladatelství v Praze, „Svépomoc” v Praze, v paláci pojišťovací banky „Slavia” novinářskou agenturu. Českomoravské podniky v Praze zaměstnávaly v roce 1924 celkem 1 484 osob: 1 centrálního ředitele, 106 redaktorů, 22 externistů, 293 honorovaných přispěvatelů, 13 vedoucích tiskařských úředníků tiskáren, 243 úředníků a úřednic, 23 faktorů, 15 korektorů, 124 ručních sazečů, 72 strojových sazečů, 50 strojmistrů a tiskařů, 23 knihařů, 7 stereotypérů, 61 nakladaček, 4 obtahovače, 3 mechaniky a elektromontéry, 2 skladníky, 109 pomocných dělnic a dělníků, 2 topiče, 2 truhláře, 82 expedičního personálu, 61 roznašeček, 101 sluhů, 50 učňů, 6 zinkografů, 1 kopistu, 1 rytce, 3 fotografy, 1 kresliče a 3 vrátné.\n\nV období Druhé republiky byli agrárníci hlavní složkou Strany národní jednoty, Rudolf Beran zastával navíc až do dubna 1939 funkci premiéra. Představitelům agrární strany byla politickou konkurencí vyčítána kolaborace za druhé světové války. Konkrétně Rudolf Beran měl mít podstatnou zásluhu na omezení demokratického života po Mnichovu a na vzniku Strany národní jednoty, jejímž předsedou se stal. Bylo mu také vytýkáno, že v březnu 1939 až příliš horlivě plnil německé požadavky (např. ohledně předání zbraní), na druhé straně po roce 1939 se sám podílel na protinacistickém odboji, za což byl nacisty uvězněn. Do zahraničního odboje se zapojili i další agrární vůdci (Ladislav Karel Feierabend, v letech 1941–1945 dokonce člen exilové vlády, Milan Hodža, Štefan Osuský) a mezi řadovým členstvem pochopitelně k okupantům vřelý vztah nepanoval. V londýnském exilu byla nakrátko Republikánská strana obnovena až 3. června 1944. Jejím předsedou se stal Ján Lichner.\n\nPo válce byla strana výslovně zakázána v hlavě IX. Košického vládního programu. Její členové přešli na Slovensku vesměs do Demokratické strany, v českých zemích především k národním socialistům a částečně i lidovcům. Ustavující schůze exilové organizace strany se konala v Paříži 27. - 28. října 1948, ale těžiště její činnosti bylo v USA. Přihlásila se plně k politickému systému první republiky, odmítla Košický vládní program a systém Národní fronty, vyhlašovala odboj komunistickému režimu. Předsedou exilové organizace se stal nejprve bývalý ministr vnitra Josef Černý, po jeho abdikaci v roce 1969 pak Martin Hrabík (1969–1984) a nakonec Vladimír Dostál (1984–1989). Časem ale dochází k rozporům a štěpení.\n\nŘada stran (především strany pravicové a středové, ale i strany vedené Miroslavem Sládkem) se k jejímu odkazu začala hlásit po svržení komunistické diktatury v roce 1989.\n\n"}
{"id": "130296", "url": "https://cs.wikipedia.org/wiki?curid=130296", "title": "Frank Nitti", "text": "Frank Nitti\n\nFrancesco Raffaele Nitto, známý jako Frank Nitti (27. ledna 1888 Sicílie – 19. března 1943 Chicago), byl hlavní muž mafiánského bosse Ala Caponeho. V době, kdy byl Al Capone ve vězení, se stal jeho nástupcem.\n\nNarodil se v Itálii na Sicílii v roce 1888. Po skončení první světové války imigroval do Ameriky a změnil si jméno na Frank Nitti. Nejprve žil v New Yorku, později se přestěhoval do Chicaga.\n\nV Chicagu pracoval jako holič, většina jeho příjmů však pocházela z překupnictví. Od svých zákazníků vykupoval šperky a kradené zboží, se kterým pak dále obchodoval. Měl spoustu známých mezi lidmi z podsvětí. Mezi ně patřili Johnny Torrio a Al Capone. Al Capone Nittimu velmi důvěřoval a brzy ho začlenil do své organizace. Dal mu na starost pašování alkoholu a jeho distribuci. Whisky dovážel z Kanady a v Chicagu ji pak prodával.\n\nNitti měl sice přezdívku The Enforcer (Vykonavatel), ale většinu práce, kde bylo potřeba násilí, přenechával svým podřízeným.\n\nV roce 1930 byl Nitti odsouzen za daňové úniky za roky 1925 až 1927. Ve vězení strávil 18 měsíců. Protože jeho šéf, Al Capone, byl tehdy odsouzen na 11 let, po svém návratu z vězení byl Nitti označen jako jeho nástupce na pozici mafiánského bosse. Nittův podřízený, Paul Ricca, však dění v chicagském podsvětí ovlivňoval často více než Frank Nitti.\n\nPaul Ricca, který dříve pracoval jako číšník a pak se stal Nittiho zástupcem, měl velmi úzké vztahy s newyorskou mafií, která s ním komunikovala častěji než s Nittim.\n\n19. prosince 1932 vešli k Nittimu do kanceláře dva policisté (Harry Lang a Harry Miller), kteří po něm začali střílet. Harry Lang se poté sám postřelil, aby to vypadalo, že střílel v sebeobraně. Nitti však přežil a strávil několik měsíců v nemocnici.\n\nVyskytly se spekulace, že vraždu nařídil chicagský starosta Antonín Čermák (Anton Cermak), kterého měla mafie na výplatní listině. Objednavatelem měl být mafián Newberry. Několik týdnů po incidentu byl Newberry zabit. 15. února 1933 byl Antonín Čermák v Miami postřelen, když chtěl pogratulovat Franklinu D. Rooseveltovi. Není jasné, zda cílem atentátu byl Antonín Čermák nebo Franklin D. Roosevelt.\n\nV únoru 1933 byl Nitti zproštěn obžaloby z pokusu o vraždu a Lang s Millerem byli propuštěni od policie. 6. března 1933 Antonín Čermák na následky zranění zemřel.\n\nExistovala praxe, že filmová studia musela platit vysoké částky členům mafie, kteří kontrolovali odbory. Filmová studia (např. Paramount nebo 20th Century Fox) platila, aby se vyhnula stávkám zaměstnanců a sabotážím.\n\nMezi odboráře, kteří mohli dělat potíže, protože měli kontakty s mafií, patřili George Browne a Willie Bioff. V roce 1943 se kvůli tomu Browne a Bioff dostali před soud. Vypovídali, že za vším stojí Frank Nitti, Paul Ricca a jejich společníci. Ti všichni pak byli obviněni.\n\n18. března 1943 se u Nittiho doma konala schůzka, na které byl přítomen Ricca a ostatní obvinění. Ricca nařkl Nittiho z toho, že operaci špatně řídil, že Browne s Bioffem neměli vůbec vypovídat a že vše byla jeho chyba. Riccův názor, že Nitti by měl před soudem vzít vinu na sebe, ostatní podpořili. Nitti však byl zásadně proti. Už jednou si odseděl ve vězení 18 měsíců a protože byl silný klaustrofobik, nedokázal snést představu, že by tam musel ještě jednou.\n\nNásledující den, 19. března 1943, se Frank Nitti opil a pak se nedaleko vlakových kolejí třemi ranami zastřelil. Vyskytly se spekulace, že důvodem jeho sebevraždy byla i rakovina. Ricca a jeho společníci byli kvůli vydírání filmových studií odsouzeni na 10 let. Ricca, který po Nittim přebral vládu nad organizací, si však odseděl jen 3 roky. Po propuštění se dále věnoval kriminální činnosti. Zemřel v roce 1972.\n\nFrank Nitti byl v době smrti ženatý. Se svou ženou Antoinette vychovával syna Josepha z prvního manželství.\n\n"}
{"id": "130298", "url": "https://cs.wikipedia.org/wiki?curid=130298", "title": "Peter Orlovsky", "text": "Peter Orlovsky\n\nPeter Orlovsky (8. července 1933 New York – 30. května 2010 Willistion) byl americký básník, známý zejména svým milostným poměrem s beatnickým básníkem Allenem Ginsbergem.\n\nPo skončení studií na vysoké škole sloužil jako zdravotník americké armády v Korejské válce. Ginsberga potkal až v roce 1954 v San Franciscu, a to díky malíři jménem Robert La Vigne. Orlovsky byl nejdříve zaměstnán jako Ginsbergův sekretář a později se stal i jeho milencem. Tento vztah vydržel čtyřicet let.\n\nZemřel v roce 2010 ve věku 76 let na karcinom plic.\n\n\n"}
{"id": "130302", "url": "https://cs.wikipedia.org/wiki?curid=130302", "title": "Thetis", "text": "Thetis\n\nThetis (řecky Θέτις) je v řecké mytologii dcerou mořského boha Nérea a jeho manželky Dóridy. Je matkou největšího bojovníka a hrdiny trojské války Achillea.\n\nJe krásná a tak není divu, že se do ní zamiloval bůh moře Poseidón i nejvyšší bůh Zeus. Když však vyšla najevo věštba, že její syn předčí svého otce, donutil ji Zeus vzít si smrtelníka, fthíjského krále Pélea. Tomu později porodila syna Achillea.\n\nAni jeho budoucí sláva jí však mnoho štěstí nepřinesla, jiná věštba totiž říkala, že její syn si získá velkou slávu, ale zahyne mladý nebo naopak bude žít dlouho jako bezvýznamný muž. Je jisté, že matka a syn se v tomto nemohli shodnout.\n\nThetis je dobrotivá a laskavá, a tak nejednou zasáhla do běhu událostí právě svou dobromyslnou povahou. Zachránila boha Héfaista, když ho jeho matka Héra svrhla z Olympu pro jeho tělesnou vadu. Thetis také ukryla boha Dionýsa před pronásledováním šíleného Lykúrga. Když Dia připoutali k trůnu vzbouření bohové, přivolala na pomoc obra Briarea, který ho osvobodil.\n\nNa její svatbě s Péleem došlo ke známému sporu o zlaté jablko „té nejkrásnější“ ze zahrady Hesperidek, které vedlo k rozpoutání dlouhé trojské války. V ní její syn Achilleus položil svůj mladý život.\n\n"}
{"id": "130303", "url": "https://cs.wikipedia.org/wiki?curid=130303", "title": "Messinská úžina", "text": "Messinská úžina\n\nMessinský průliv nebo Messinská úžina ()\nje průliv mezi Apeninským poloostrovem a Sicílií. Spojuje Tyrhénské moře a Jónské moře.\nPrůliv má v nejužším místě šířku 3,5 kilometrů a hloubku 115 metrů.\nNejdůležitějším přístavem je Messina na severovýchodě Sicílie.\n\nOd roku 1899 je v průlivu v provozu železniční trajekt pro osobní i nákladní dopravu mezi městy Villa San Giovanni a Messina. Mezi Messinou a Reggio di Calabria jsou pravidelně provozovány také křídlové čluny.\n\nOd roku 1955 do roku 1957 bylo nad úžinou vybudováno nadzemní vedení o napětí 220 kV (od roku 1971 vedlo 150 kV). Jeho stožáry patří k nejvyšším na světě. Toto vedení byla sice v roce 1985 nahrazeno podmořským kabelem, ale stožáry zůstaly a jsou chráněny jako technické památky.\nAčkoliv už ve starověku existovaly plány na vybudování mostu most mezi Sicílií a pevninou, nikdy nebyl žádný projekt realizován. Důvodem byly převážně finanční problémy a nevyřešené technické otázky v případě zemětřesení v této seismické vysoce rizikové oblasti či silný vítr v této oblasti. Projektem mostu se zabýval již Archimédés. V šedesátých letech 20. století navrhl most německý stavební inženýr Fritz Leonhardt.\n\nV architektonické soutěži v roce 1970 vzniklo pět návrhů na most a jeden projekt tunelu. Provedení vybraného plánu mělo trvat 7 let a zpočátku odpovídaly odhadované náklady ekvivalentu 3,5 miliardy západoněmeckých marek. V následujících letech se však odhadované náklady zvýšily na ekvivalent 7 miliard marek. Italská vláda se projektu vzdala v roce 1975 kvůli nedostatku financí.\n\n13. října 2005, za vlády Silvia Berlusconiho schválil italský parlament smlouvu na vybudování visutého mostu o délce 3,3 km přes Messinskou úžinu s italskou stavební společností Impregilo. Most měl být 3,3 km dlouhý, 60 metrů široký, zavěšen měl být na dvou pilířích o výšce 382 metrů, tedy vyššími než Empire State Building. Měl mít šestiproudovou vozovku, železniční trať s kapacitou 200 souprav denně a dva chodníky pro pěší. Projekt za přibližně 4 miliardy eur měl být realizován v letech 2006 až 2012. Vláda Romana Prodiho projekt zastavila v říjnu 2006. Ačkoliv opět zvolený premiér Silvio Berlusconi v roce 2009 prohlásil, že most by měl být hotov v roce 2016, v únoru 2013 byla stavba opět zastavena.\n"}
{"id": "130304", "url": "https://cs.wikipedia.org/wiki?curid=130304", "title": "Škodějov", "text": "Škodějov\n\nŠkodějov je osada (část obce Příkrý) nedaleko Vysokého nad Jizerou (okres Semily).\n\nŠkodějov je rodištěm Karla Farského, jednoho ze zakladatelů a prvního patriarchy Církve československé (husitské). Dnes slouží příležitostně jako bohoslužebné středisko této církve při výročí úmrtí Karla Farského.\n\n"}
{"id": "130306", "url": "https://cs.wikipedia.org/wiki?curid=130306", "title": "Ptolemaiovský Egypt", "text": "Ptolemaiovský Egypt\n\nPtolemaiovský Egypt je obecně užívaný termín pro období starověkého Egypta spravovaný helénskou dynastií Ptolemaiovců, bývá běžhě označován jako Ptolemaiovská říše, přesněji však Ptolemaiovské království (starořecky Πτολεμαϊκὴ βασιλεία, \"Ptolemaïkḕ basileía\"), bylo helénistickou monarchií s centrem v Egyptě vzniklá roku 305 př. n. l., kdy se jí coby král a faron nově ujal Ptolemaios I. Sótér, původně makedonský generál Alexandra Velikého. Ptolemaiovská dynastie vydržela u moci v Egyptě až do roku 30 př. n. l., kdy byl dobyt Gaiem Octavianem a přeměněn v římskou provincii, v latině nazývanou jako \"Aegyptus\".\n\nDobytí Egypta Alexandrem Velikým učinilo z této země na dalších více než 900 let součást antického světa. Ptolemaiovci ovládli Egypt a navázali na tradice faraonů, s cílem upevnit své království vyvinuli i nemalé úsilí o částečné stmelení řecké kultury s egyptskou, ale nehodlali zůstat jen u toho, jejich říše sahala až na Kypr a ovládala přilehlou Kyrenaiku, část Malé Asie, Judsko a Koile Sýrii, nepřestali si nárokovat dědictví po někdejší říši Alexandra Velikého a všemožně zasahovali do dění v okolních zemí, včetně domácího Řecka, ale bez úspěchu. Po 300 letech vlády této dynastie s původem v Makedonii byl Egypt roku 30 př. n. l. připojen k Římské říši jako jeho další provincie. Nejprve byl ovládán Římem a využíván jako obilnice říše, později po rozdělení Římské říše připadl pod východní část a byl spravován Konstantinopolí, a to až do dobytí země muslimskými Araby a Peršany v roce 616, respektive 639.\n\nV roce 332 př. n. l. dobyl po svém vítězství v bitvě u Issu Alexandr Makedonský Egypt. Alexandr byl Egypťany vítán jako osvoboditel od nenáviděné perské nadvlády. Během svého krátkého pobytu navštívil dávné hlavní město země, Mennofer, a rovněž podnikl pouť do oázy Siwáh, kde byl v místním orákulu prohlášen za syna boha Amona. Egypťany si získal respektem, který projevoval vůči jejich náboženství, nicméně všechny důležité úřady v zemi nechal obsadit Řeky a Makedonci a rovněž založil nové hlavní město – Alexandrii, kterou právě obydleli převážně Řekové s Makedonci.\n\nKdyž takto uspořádal poměry v zemi a zajistil si bohatství Egypta k dobytí zbytku Achaimenovské říše, vytáhl na počátku roku 331 př. n. l. se svým vojskem do Sýrie a odtud dále do Mezopotámie vstříc Dareiovi III. Správu země v době jeho nepřítomnosti vykonával Kleomenés z Naukratidy. Do Egypta se Alexandr již nikdy nevrátil.\n\nPo Alexandrově smrti v Babylóně v roce 323 př. n. l. vypukl mezi jeho generály spor o nástupnictví. Nejprve vládl říši Perdikkás jako regent namísto Alexandrova nevlastního bratra Filipa Arrhidaia, který se stal králem Filipem III. Později byl Perdikkás určen za regenta rovněž Alexandrovu synovi Alexandrovi IV., který nebyl v době otcovy smrti ještě na světě. Perdikkás určil Ptolemaia, jednoho z Alexandrových nejbližších druhů, za satrapu Egypta. Od roku 323 př. n. l. Ptolemaios spravoval Egypt, zpočátku ve jménu Filipa III. a Alexandra IV., avšak jakmile se Alexandrova říše rozpadla, prohlásil se Ptolemaios za vládce země.\n\nPerdikkův vpád do země v roce 321 př. n. l. Ptolemaios úspěšně odvrátil a v průběhu válek diadochů (322 – 281 př. n. l.) stabilizoval svoji pozici jak v Egyptě tak i v okolních zemích. V roce 305 př. n. l. Ptolemaios podobně jako ostatní diadochové přijal královský titul. Jako Ptolemaios I. Sótér („Zachránce“, „Spasitel“) založil ptolemaiovskou dynastii, která měla Egyptu vládnout po dobu následujících tří století.\n\nVšem mužským vládcům dynastie bylo dáno jméno Ptolemaios, zatímco obvyklými jmény princezen a královen byla Kleopatra, Bereníké nebo Arsinoé. Ptolemaiovci brzy převzali egyptský zvyk ženění se svými sestrami a mnoho z nich společně se svými manželkami vládlo.Tyto incesty ale zapříčinily to, že velká část pozdějších Ptolemaiovců trpěla slabomyslností. Jedinou ptolemaiovskou královnou, která oficiálně vládla sama byla Bereníké III., Bereníké IV. a Kleopatra V. vykonávaly vládu společně. Kleopatra VII. byla oficiálně spoluvladařkou králů Ptolemaia XIII. a Ptolemaia XIV., ale ve skutečnosti panovala Egyptu sama.\n\nPrvní Ptolemaiovci se nijak nevměšovali do egyptských zvyků a náboženství a nechali vybudovat nové velkolepé chrámy zasvěcené egyptským bohům. Již záhy však převzali vnější okázalost starých faraónů. Podobně jako ve starém Egyptě disponoval i ptolemaiovský Egypt vysoce komplexní organizací státní správy, o které se dochovalo poměrně velké množství informací prostřednictvím papyrových svitků. V předhelénistickém Egyptě byla správní soustava státu zcela vázána na osobu faraóna. Sídlo ptolemaiovských králů a ostatních příslušníků vládnoucí dynastie bylo stejně jako za časů faraónů centrem řízení státu a hospodářství.\n\nVláda jako taková měla značně neformální charakter: krále obklopoval zástup jeho oblíbenců (\"phíloi\"), kteří díky osobnímu přístupu k panovníkovi náleželi k vládcům říše. Okruh \"phíloi\" se zpočátku rekrutoval výhradně z řad Makedonců a Řeků. Později mezi nimi přibývalo i Egypťanů. Vznikla tak uzavřená dvorská společnost, která se vnitřně členila podle různých hodností.\n\nCelá země byla rozdělena do 40 krajů (\"nomoi\"), které spravovali příslušní nomarchové, jež se starali o správu hospodářských záležitostí. Úřední hierarchie byla velice rozsáhlá a na nejnižších stupních zasahovala i do nejmenších zemědělských vesnic. Všichni státní úředníci byli podřízeni nejvyššímu královu správci (\"dioiketés\") sídlícímu v Alexandrii.\n\nAlexandrie, přístav na pobřeží Středozemního moře, se za Ptolemaiovců rozvinula v nejvýznamnější město celého Středomoří. Jako centrum literatury a učenosti se svou velkou knihovnou a múseem zastínila i samotné Athény. Alexandrie se tak brzy stala hlavním městem umělců, matematiků a filozofů jako byli Démétrios z Faleru, Kallimachos, Apollonios z Rhodu nebo Eratosthenés. Se svými 300 000 obyvateli patřila k největším městům své doby. Její význam přetrvával i po celou dobu vlády Římanů.\n\nDomorodé egyptské obyvatelstvo, především na venkově, bylo silně tísněno vysokou daňovou zátěží. Během vlád Ptolemaia II. a III. byly tisíce makedonských a řeckých veteránů odměněny příděly úrodné půdy v deltě Nilu a rychle se usadily v mnoha koloniích po celé zemi, čímž zde vznikla společenská třída řeckých velkostatkářů (kleruchů). Horní Egypt vzdálený od centrální vlády v Alexandrii byl řeckým osídlením zasažen méně, ačkoliv i zde Ptolemaios I. založil řeckou kolonii \"Ptolemais Hermiou\", jež byla ustanovena za správní centrum Horního Egypta.\n\nV průběhu staletí řecký vliv pronikl celou zemí a vzájemnými svazky mezi Makedonci a některými urozenými Egypťany vznikla početná a vzdělaná řecko-egyptská vládnoucí vrstva. Nicméně Řekové nadále představovali privilegovanou menšinu v ptolemaiovském Egyptě. Oproti Egypťanům se na ně vztahovalo řecké právo, získávali klasické vzdělání, působili při řeckých soudech a byli občany řeckých obcí, stejně jako kdyby žili v samotném Řecku. Egypťanům byl jen zřídka dovolen přístup do řecké společnosti. Většina Egypťanů se ostatně o řeckou kulturu ani nijak zvlášť nezajímala.\n\nPrvní část Ptolemaiovy vlády byla vyplněna jeho účastí na válkách mezi různými nástupnickými státy někdejší Alexandrovy říše. Jeho prvním cílem bylo zabezpečit si pevnou základnu v Egyptě. Odsud se pak snažil dále rozšiřovat svoje državy. Po několika letech získal kontrolu nad Kyrenaikou, Koile Sýrií, Judskem a Kyprem. Rovněž se zmocnil řady měst v Malé Asii.\n\nKdyž se Antigonos Jednooký, vládce Malé Asie, pokusil obnovit Alexandrovu říši, připojil se Ptolemaios ke koalici ostatních diadochů proti Antigonovi. V roce 312 př. n. l. ve spojení se Seleukem porazil Antigonova syna Démétria Poliorkéta v bitvě u Gazy. V roce 311 př. n. l. uzavřeli válčící strany mír, který byl však již o dva roky později porušen a válka vypukla nanovo.\n\nPtolemaios okupoval Korint a jiná místa v Řecku, třebaže v roce 306 př. n. l. přišel o Kypr. Antigonos se následně s ohromným vojskem doprovázeným podobně velkou flotilou na moři pokusil znovu zaútočit na Egypt, avšak Ptolemaios se mu dokázal úspěšně ubránit. Když byla v roce 302 př. n. l. obnovena koalice proti Antigonovi, Ptolemaios se k ní opět přidal.\n\nPo Antigonově porážce a smrti v bitvě u Ipsu v dalším roce ovládl Ptolemaios Palestinu. Od té doby se Ptolemaios snažil zůstat stranou dalších válek, nicméně v roce 295 př. n. l. znovu opanoval Kypr.\n\nKrálovství bylo nyní zabezpečeno a v roce 285 př. n. l. Ptolemaios abdikoval ve prospěch jednoho ze svých mladších synů z manželství s královnou Bereníkou. V ústraní se věnoval psaní historie Alexandrova tažení, která byla však ztracena, přesto ale posloužila jako stěžejní zdroj pro dílo pozdějšího historika Arriána. Ptolemaios I. zemřel v roce 283 př. n. l. ve věku 84 let. Svému synovi zanechal stabilizované a skvěle spravované království.\n\nPtolemaios II. Filadelfos („Milující sestru“), který se stal králem po svém otci v roce 283 př. n. l., byl oproti Ptolemaiovi I. spíše mírumilovným a kultivovaným králem než válečníkem. Jeho vláda byla poměrně snadná, neboť jeho otec mu zanechal konsolidovanou a prosperující zemi. Během svého panování vedl Ptolemaios dvě války proti Seleukovcům, jež ho nakonec učinily pánem východního Středomoří. Ovládl ostrovy v Egejském moři a pobřeží Kilíkie, Pamfýlie, Lýkie a Kárie.\n\nPtolemaiova první žena Arsinoé I., dcera diadocha Lýsimacha, byla matkou jeho legitimních dětí. Po jejím zapuzení se podle egyptské tradice oženil se svoji sestrou, Arsinoé II., a započal tak zvyklost, kterou si sice naklonil domorodé egyptské obyvatele, jež měla ale v budoucnu přivodit dynastii vážné potíže.\n\nLesk alexandrijského paláce dosáhl za Ptolemaia II. svého vrcholu. Kallimachos, správce alexandrijské knihovny, Theokritos a mnoho dalších básníků a spisovatelů oslavovalo Ptolemaiovce. Ptolemaios sám byl horlivým patronem vědy a umění a silně se zasazoval o rozvoj velké knihovny. Z Alexandrie se rozhodl vybudovat ekonomické, umělecké a filozofické centrum antického řeckého světa. Právě akademiím a knihovnám Alexandrie vděčí moderní generace za zachování tolika literárních skvostů starověkého Řecka.\n\nPtolemaios III. Euergetés („Dobrodinec“) nastoupil po svém otci v roce 246 př. n. l. Opustil dosavadní politiku vyhýbání se konfliktům s ostatními helénistickými státy nastolenou jeho předchůdcem a pustil se do války se Seleukovci o Sýrii, když jeho sestra, královna Bereníké, a její syn byli zavražděni v důsledku vnitřních sporů v seleukovské říši. Ptolemaios triumfálně vstoupil až do Babylonie, samého srdce seleukovské říše, zatímco jeho loďstvo působící v Egejském moři ovládlo některé řecké kolonie v Thrákii.\n\nToto vítězství bylo však zenitem ptolemaiovské moci. Seleukos II. Kallinikos si dokázal udržet svůj trůn, třebaže Euergetés s pomocí své flotily kontroloval většinu pobřeží Malé Asie a Řecka. Po tomto úspěchu se Euergetés již aktivně nezapojoval do dalších bojů, třebaže nadále podporoval nepřátele makedonských Antigonovců v řeckých obcích. Jeho domácí politika byla na rozdíl od jeho otce více nakloněná původním egyptským božstvům a zanechal výraznou stopu budováním monumentů věnovaným těmto bohům. Jeho vláda symbolizuje počátek pozvolné naturalizace Ptolemaiovců.\n\nV roce 221 př. n. l. Ptolemaios III. zemřel a na trůn nastoupil jeho syn Ptolemaios IV. Filopatór, slabý a zkorumpovaný panovník, za jehož vlády nastal počátek úpadku ptolemaiovského království. Svoji vládu zahájil vraždou vlastní matky. Filopatór se místo panování oddával orgiím a podléhal vlivu svých oblíbenců, kteří vykonávali správu země na místo něj. Nicméně jeho ministři byli dostatečně schopní, aby zamezili vpádu Antiocha III. do Koile Sýrie a skvělým vítězstvím v bitvě u Rafie v roce 217 př. n. l. zabezpečili existenci království. Důkazem vnitřní slabosti jeho vlády bylo úspěšné povstání domorodých Egypťanů na jihu země. Filopatór se sice oženil se svojí sestrou Arsinoé, nicméně byl zcela ovládán svoji milenkou Agathokleou.\n\nPtolemaios V. Epifanés, syn Filopatóra a Arsinoé, byl v době svého nástupu na trůn nezletilým dítětem, za něhož vládlo několik regentů. Antiochos III. a Filip V. Makedonský toho využili a uzavřeli mezi sebou dohodu v níž si rozdělili ptolemaiovská území ve východním Středomoří. Filip obsadil ptolemaiovské ostrovy v Egejském moři a města v Kárii a v Thrákii, zatímco Antiochovo vítězství v bitvě u Paneionu v roce 198 př. n. l. zajistilo Seleukovcům vládu nad Koile Sýrii.\nPo této porážce se Egypt rozhodl čelit tomuto dvojímu nebezpečí spojenectvím s rostoucí mocností západního Středomoří – římskou republikou. Epifanovo panování po dosažení dospělosti se podle pramenů mělo vyznačovat tyranskými činy, jichž se měl dopouštět především při potlačování domorodých povstalců. V roce 181 př. n. l. zemřel, přičemž trůn zanechal svému synovi Ptolemaiovi VI. Filométórovi, jenž byl tehdy malým dítětem.\n\nV roce 170 př. n. l. Antiochos IV. Epifanés vpadl do Egypta a Filométóra sesadil. Loutkovým vládcem říše pak učinil Filométórova mladšího bratra (pozdějšího Ptolemaia VIII. Euergeta II.). Když seleukovský král z Egypta ustoupil, oba bratři se dohodli, že budou vládnout společně se svoji sestrou Kleopatrou II. Již záhy se však znesvářili. Rozpory mezi oběma bratry usnadnily Římanům zvyšovat svůj vliv a zasahovat do vnitřních egyptských záležitostí. Filométór nakonec získal trůn zpět, ale v roce 145 př. n. l. byl zabit v boji proti Seleukovcům nedaleko Antiochie.\n\nFilométór byl na trůně vystřídán dalším dítětem, svým synem Ptolemaiem Filopatórem. Euergetés se však vrátil ze svého vyhnanství na Kypru, zavraždil svého malého synovce a uchvátil ptolemaiovský trůn. Po zbytek svého panování zůstal Euergetés velmi nepopulárním a krutým vládcem.\n\nPo jeho smrti v roce 116 př. n. l. přešlo království do rukou jeho manželky Kleopatry III. a jejich syna Ptolemaia IX. Filométóra Sótéra II. Mladý král byl vyhnán svou matkou v roce 107 př. n. l., která pak vládla společně s Euergetovým mladším synem Ptolemaiem X. Alexandrem I.\n\nV roce 88 př. n. l. se Ptolemaios IX. vrátil na trůn a udržel si jej až do své smrti v roce 80 př. n. l. Jeho nástupcem byl Ptolemaios XI. Alexandr II., syn Ptolemaia X., který byl nakonec zabit alexandrijským davem po zavraždění vlastní matky. Toto nechutné vraždění a spory mezi jednotlivými členy dynastie Ptolemaiovců oslabily Egypt natolik, že se země stala fakticky římským protektorátem. Římané v této době už ovládaly většinu okolních helénistických států.\n\nPo Ptolemaiovi XI. se stal králem jeho syn Ptolemaios XII. Neos Dionýsos, přezdívaný Aulétés („hráč na flétnu“). Za jeho panování již Římané zcela otevřeně rozhodovali o egyptských záležitostech a dokonce anektovali egyptské provincie Kyrenaiku a Kypr. V roce 58 př. n. l. byl Aulétés vyhnán z Alexandrie, ovšem o tři roky později byl s pomocí Římanů znovu instalován na trůn. V roce 51 př. n. l. zemřel a vládu nad Egyptem zanechal svému desetiletému synovi, Ptolemaiovi XIII. Theu Filopatórovi, který panoval společně se svojí sedmnáctiletou sestrou a manželkou, Kleopatrou VII.\n\nBěhem Kleopatřiny vlády události v Egyptě několikrát výrazně zasáhly do dějin Říma. Nejprve to byla vražda Pompeia v roce 48 př. n. l. a následně příchod Julia Caesara do Alexandrie. Během bojů s Římany byl Ptolemaios XIII. zabit a na jeho místo nastoupil jeho mladší bratr, Ptolemaios XIV., který formálně vládl po boku Kleopatry, než ho ta dala v roce 44 př. n. l. zavraždit. Od tohoto okamžiku až do její smrti v roce 30 př. n. l. byl Kleopatřiným spoluvládcem její a Caesarův syn, Ptolemaios XV. Filopatór Filométór, přezdívaný Kaisarion („malý Caesar“).\n\nPo Caesarově smrti se Kleopatra spojila s Marcem Antoniem, jenž se rovněž stal jejím milencem. Když byl Marcus Antonius poražen Octavianem v bitvě u Actia, spáchali oba v roce 30 př. n. l. sebevraždu. V témže roce byl Egypt Octavianem dobyt a přeměněn v římskou provincii Aegyptus, čímž vláda Ptolemaiovců skončila.\n\n\n\n"}
{"id": "130310", "url": "https://cs.wikipedia.org/wiki?curid=130310", "title": "Seznam českých železničních dopravců", "text": "Seznam českých železničních dopravců\n\nSeznam českých železničních dopravců obsahuje společnosti, které jsou provozovateli drážní dopravy na tratích Správy železnic. Jedná se o české i zahraniční subjekty. Pro významnou část z níže uvedených dopravců není provozování drážní dopravy hlavní náplní jejich činnosti, ale jedná se např. o stavební firmy apod. \n\n\n"}
{"id": "130314", "url": "https://cs.wikipedia.org/wiki?curid=130314", "title": "Hhohho", "text": "Hhohho\n\nHhohho je jednou ze čtyř provincií Svazijska, nachází se na severovýchodě země. Jeho rozloha činí 3 569 km, v roce 1997 zde žilo 270 000 obyvatel. Správním střediskem provincie je hlavní město celé země, Mbabane. Provincie se dále skládá ze 14 menších územních správních jednotek.\n\n"}
{"id": "130316", "url": "https://cs.wikipedia.org/wiki?curid=130316", "title": "Albrechtice v Jizerských horách", "text": "Albrechtice v Jizerských horách\n\nObec Albrechtice v Jizerských horách (něm. Albrechtsdorf) se nachází v okrese Jablonec nad Nisou, kraj Liberecký. Žije zde  obyvatel.\n\nAlbrechtice mají třetí nejdelší úřední název v Česku (před nimi jsou pouze Nová Ves u Nového Města na Moravě a Brandýs nad Labem-Stará Boleslav).\n\nPrvní písemná zmínka o obci pochází z roku 1674.\n\n\n\n"}
{"id": "130318", "url": "https://cs.wikipedia.org/wiki?curid=130318", "title": "Kaliště (okres Pelhřimov)", "text": "Kaliště (okres Pelhřimov)\n\nObec Kaliště () se nachází 7 km severozápadně od Humpolce v okrese Pelhřimov v Kraji Vysočina. Žije zde obyvatel. Je rodnou obcí světoznámého hudebního skladatele a dirigenta Gustava Mahlera (1860–1911).\n\nPrvní písemná zmínka o obci pochází z roku 1318.\n\nObec Kaliště v roce 2006 obdržela ocenění v soutěži Vesnice Vysočiny: Zelená stuha, ocenění za péči o zeleň a životní prostředí. Obec v roce 2011 obdržela ocenění v soutěži Vesnice Vysočiny: diplom za péči o kulturní dědictví. V roce 2015 získala ocenění v soutěži Vesnice Vysočiny 2015: diplom za vzorné moderní knihovnické a informační služby. V roce 2016 získala ocenění v soutěži Vesnice Vysočiny 2016: diplom za kulturní přínos. V roce 2017 získala obec ocenění v soutěži Vesnice Vysočiny 2017: Cenu naděje pro živý venkov – za místní spolkový život a občanskou společnost v obcích.\n\n\n\n\nV Kalištích se narodil 7. července 1860 Gustav Mahler, světoznámý hudební skladatel a dirigent židovského původu (zemřel 18. května 1911 ve Vídni). Krátce po jeho narození – byly mu čtyři měsíce – se jeho rodina přestěhovala do nedaleké Jihlavy, kde Mahler žil do svých 15 let věku. V Kalištích byl dne 7. července 2010 u příležitosti Mahlerových 150. narozenin uspořádán koncert věnovaný jeho symfonické hudbě, vysílaný několika evropskými televizními stanicemi.\n\nO odkaz skladatele pečuje v České republice od roku 1996 \"Společnost Gustava Mahlera MAHLER 2000\", která obnovila jeho rodný dům v Kalištích. Zde se nachází expozice \"Mahler a Čechy\". Společnost organizuje v Jihlavě a na Vysočině také pravidelný festival \"Hudba tisíců\".\n\n\n"}
{"id": "130319", "url": "https://cs.wikipedia.org/wiki?curid=130319", "title": "Nový Kostel", "text": "Nový Kostel\n\nObec Nový Kostel (něm. \"Neukirchen\") se nachází v okrese Cheb, kraj Karlovarský. Žije zde  obyvatel. Nový Kostel je členem Svazku obcí Kamenné Vrchy.\n\nNový Kostel byl založen v 17. století. Svůj název obec získala v témže století díky stavbě kostela v roce 1613. Vzhledem k tomu, že tento kostel byl oproti kostelu v Křižovatce nový, dostala obec název Nový Kostel. Kostel byl postaven z popudu tehdejšího faráře v Chlumu sv. Maří Šebestiana Kristiána a byl spravován farou v Chlumu. Teprve na žádost statkáře Mulze von Woldau byla v roce 1657 zřízena fara při zdejším kostele. První písemná zmínka o obci pochází z roku 1714. Roku 1776 došlo ke zvětšení kostela a k farnosti přibyly další obce.\n\nRoku 1842 vypukl v obci hladomor, jako důsledek dlouhotrvajícího sucha. Roku 1845 se stal obětí katastrofy samotný kostel Povýšení svatého Kříže, když jeho věž byla zapálena bleskem. Požár byl tak mohutný, že při něm shořely varhany a roztavily se kostelní zvony. Kostel byl postupně obnoven a roku 1884 na něm byly instalovány věžní hodiny. Roku 1850 zaneslo vojsko do obce, kde bylo ubytováno, tyfus, na který zemřelo mnoho osob. Zajímavý je v obci dům čp. 33 s hrázděným patrem, jenž je od roku 2001 chráněn jako kulturní památka České republiky.\n\nObyvatelstvo obce se živilo především zemědělstvím, také tkalcovstvím a později domáckým houslařským průmyslem. Většinu svých výrobků pak odvádělo do obce Schönbach (dnešní Luby u Chebu), kde byl zajišťován prodej a vývoz výrobků.\n\nDosídlení obce po roce 1945 znamenalo pro obec zřejmě roky největšího rozvoje. Nacházela se zde tehdy spousta obchodů, včetně 10 hostinců, truhlářský závod, kolářství, byla zde ordinace praktického lékaře, do obce dojížděli zubní technici, v obci se nacházela stanice SNB, restaurace, pošta a byla zde i pobočka banky.\n\nV obci se nachází základní škola s 1. – 5. ročníkem, mateřská škola, pošta a knihovna. Působí zde také sportovní oddíl TJ Jiskra, který má k dispozici hřiště s kabinami, myslivecké sdružení Kopanina a Sbor pro občanské záležitosti. Obecní úřad také spravuje lyžařské vlek v Čižebné. Dnes má celé území 523 obyvatel žijících v 142 domech.\n\nZápadní oblast území České republiky, do které spadá i Nový Kostel, je spolu se sousedními oblastmi Saska a Bavorska známa častým výskytem slabších zemětřesení. Zemětřesení se zde zpravidla vyskytují v sériích, tzv. rojích, kdy v období několika dnů až měsíců dojde ke stovkám až tisícům otřesů, z nichž jen některé bývají obyvateli registrovány. Právě poblíž obce Nový Kostel se nachází jedno ze zemětřesných ohnisek, které je zhruba v hloubce 6 – 11 kilometrů. Během uplynulých 10 let zde bylo zaregistrováno 20 000 mikrozemětřesení. Mezi silnější zemětřesení, která se projevila v obci, byla zemětřesení z roku 1962, z 21. prosince 1985, kdy bylo poškozeno 15 % domů, roku 1997 a poslední z podzimu roku 2000.\n\nDne 8. října 2008 došlo v okolí Nového Kostela opět k zemětřesení. Otřesy dosáhly 2,5 stupně Richterovy stupnice, následně 12. října pak téměř stupně 4.\n\nV katastru Nového Kostela se proto nachází jedna ze seismologických stanic České regionální seismické sítě. Je umístěna na souřadnicích v nadmořské výšce 564 metrů. Data z této stanice jsou přenášena internetem v reálném čase do Geofyzikálního ústavu ČSAV. Ve stanici jsou umístěny širokopásmové a krátkoperiodické seismometrické senzory a také senzor na měření silných pohybů půdy.\n\nNový Kostel je také jednou z lokalit v Karlovarském kraji, kde jsou instalovány větrné elektrárny (další lokality se nachází u Božího Daru či Háje). Poblíž Nového Kostela stojí nyní čtyři větrné elektrárny, když k původně jedné větrné elektrárně typu Vítkovice VE315-2 byly přistavěny další tři typu Tacke TW/500 kW.\n\n\nK obci se váže pověst o správci kláštera ve Valdsasích, který svůj život dožíval právě v Novém Kostele na jednom z honosných statků. Díky tomu, že svůj majetek nenabyl poctivou cestou, přicházely na něho ve stáří často výčitky svědomí. Proto prosil své děti, aby vše vrátily, ty ho však nebraly vážně. Po jeho smrti v pátek třináctého byl správce pohřben na místním hřbitově. Již první noc po pohřbu se na hřbitově ukázal neznámý jezdec na koni a vyvolal nebožtíka z hrobu. Posadil mrtvého za sebe na koně a rozjel se s ním pryč ze hřbitova. Ten se však při průjezdu branou v zoufalství zachytil sloupku, spadl z koně a zřítil se ze strmé stráně k potoku. Tam jej také ráno nalezl hrobník, který hrůzou zešedivěl. Od té doby se tomuto místu říká \"Pekelný sráz\".\n\n\nV celostátní soutěži Vesnice roku 2018 se Nový Kostel umístil na třetím místě za obcemi Dolní Němčí a Šumvald. Soutěže se v roce 2018 zúčastnilo celkem 228 obcí.\n\n\n"}
{"id": "130320", "url": "https://cs.wikipedia.org/wiki?curid=130320", "title": "Krchleby (okres Šumperk)", "text": "Krchleby (okres Šumperk)\n\nObec Krchleby (německy \"Chirles\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1273.\n\nV katastru obce jsou evidovány tyto kulturní památky:\nMimo památkově chráněné objekty:\n\n\n"}
{"id": "130321", "url": "https://cs.wikipedia.org/wiki?curid=130321", "title": "Jiří Homola (1980)", "text": "Jiří Homola (1980)\n\nJiří Homola (* 2. července 1980 v Nymburce) je český fotbalový obránce.\n\nFotbal začal hrát v TJ Sokol Přerov nad Labem v šesti letech. Poté hrál dva roky v SK Český Brod, za žáky hrál ještě v SK Union Čelákovice a dokonce v pražské Slavii. V devatenácti letech přestoupil do Jablonce, kde hrál pět let. V lednu 2003 přestoupil do Sparty. Zde střídal období, kdy byl v základní sestavě, a období kdy zápasy jen proseděl na lavičce náhradníků. V létě 2005 byl přeřazen do béčka, ale naskytla se mu možnost odejít do tureckého Malatyasporu. V Turecku vydržel pouze jednu sezonu a v létě 2006 se vrátil do Sparty. Na konci února přestoupil do Jablonce, odkud hostoval v druholigové Karviné, třetiligových Jirnech a v sezóně 2014/15 v divizním FK Dobrovice, se kterým vybojoval postup do ČFL.\n\n"}
{"id": "130322", "url": "https://cs.wikipedia.org/wiki?curid=130322", "title": "Roprachtice", "text": "Roprachtice\n\nObec Roprachtice se nachází v okrese Semily, kraj Liberecký, asi 5 km jižně od Vysokého nad Jizerou a 18 km severovýchodně od Semil. Žije zde  obyvatel.\n\nPrvní písemná zmínka o obci pochází z roku 1352. Ke dni 1. ledna 2012 zde žilo celkem 276 obyvatel, z toho 129 mužů a 147 žen. Průměrný věk činil 41,5 let, u mužů 40,7 let a u žen 42,2 let. Nejvíce obyvatel měla obec na konci 19. století – téměř 2000, v té době tu bylo v provozu šest hospod. Elektřina byla v obci zavedena v roce 1927.\n\nV obci působí dlouhodobě čtyři spolky – TJ Sokol Roprachtice, Sbor dobrovolných hasičů Roprachtice, Český červený kříž Roprachtice a Myslivecký spolek Kopanina-Roprachtice. Od dubna 2019 působí v obci Roprachtický okrašlovací spolek. V provozu je nyní hospoda u Tichánků, která stojí od třicátých let 20. století a od poloviny 90. let je pod správou Sokola Součástí hospody je taneční sál o ploše asi 100 m s jevištěm, kde všechny tři spolky každoročně pořádají bály. Dále se zde každoročně pořádají posvícenské zábavy a poslední leč (myslivecká slavnost k zakončení sezony). Pouť v Roprachticích vychází osm neděl po Velikonocích a v jejím pořádání se tradičně střídají Sokolové a Hasiči.\n\nOd roku 1983 se zde pořádá také „Pohádkový les pro děti“, nyní v režii Sokola. Přibližně od roku 2013 se akce stala známou ve velmi širokém okolí, každoročně se účastní kolem 300 dětí, již několik let je sponzorována Libereckým krajem. Jedná se o pohádkovou trasu se stanovišti představujícími jednotlivé pohádky – zde děti plní různé úkoly. Organizace této akce vyžaduje více než 50 dobrovolníků.\n\nV roce 2015, po přibližně padesátileté odmlce, byl obnoven ochotnický divadelní spolek, který pomalu, ale jistě získává na popularitě.\n\n\nV obci se natáčely filmy \"Zapomenuté světlo\", \"Kráva\", \"Cena medu\", \"Bella Mia\" či \"Krakonoš a lyžníci\".\n\n\n\n"}
{"id": "130323", "url": "https://cs.wikipedia.org/wiki?curid=130323", "title": "Lučany nad Nisou", "text": "Lučany nad Nisou\n\nMěsto Lučany nad Nisou (\"deutsch: Wiesenthal an der Neiße\") se nachází v okrese Jablonec nad Nisou, kraj Liberecký. Ve městě žije  obyvatel.\n\nMěsto leží na Lučanské Nise, která je jedním ze zdrojů Lužické Nisy. Nejvyšším bodem obce s 787 m je vrchol Bramberk s kamennou rozhlednou z roku 1912, vypínající se na severozápadě. Na jih od města se nachází hřeben Černé Studnice s vrcholem 869 m na katastru obce Nová Ves, na kterém také pramení Lužická Nisa.\n\nNejvyšším bodem silnice do Smržovky, v místě zvaném Krojčenk (Kreuzschenk) prochází rozvodí dvou moří. Do 50. let 20. století tu stával hostinec, z jehož okapů stékala voda na jednu stranu do Nisy, přes Odru do Baltského moře, na druhou stranu do Kamenice, přes Jizeru a Labe do Severního moře.\n\nSousedními obcemi jsou Jiřetín pod Bukovou na severozápadě, Smržovka na východě, Nová Ves nad Nisou na jihu a Jablonec nad Nisou s místní částí Jablonecké Paseky na jihovýchodě.\nPrvní písemná zmínka o obci pochází z roku 1623. Prvním doloženým rychtářem byl Bartoloměj Fischer, jehož v uvedeném roce zmiňuje kronika sklářského rodu Schürerů z Waldheimu ve Mšeně. Další zápis je pak v semilském urbáři z roku 1634. Lučany patřily do semilského panství, jehož majiteli byli páni ze Smiřic. Toto panství získal v roce 1635 lotrinský rod Des Fours.\n\nNejvětším zaměstnavatelem v obci bývala sklářská huť Ludwig Breit, po válce závod podniku Jablonecké sklárny, vedle toho zde působilo mnoho podniků na výrobu skleněné bižuterie, skleněných perlí a skleněných knoflíků, tzv. mačkáren. Skleněné a bižuterní výrobky vyvážela do světa exportní firma J.W. Jäckel a spol, která měla filiálky např. v dnešní Ghaně a Nigérii. Sklářství přišlo však do Lučan teprve v 18. století, předtím se zde lidé živili drobným zemědělstvím, domácím tkalcovstvím a předením.\n\nDne 12. července 1894 projel údolím Nisy z Jablonce do Lučan první vlak a do 10. října téhož roku byl již dokončen úsek dráhy z Lučan přes rozvodí (Nisy a Jizery) do Tanvaldu, takže se již dala projíždět celá trasa. V letech 1905-1906 byla v obci zaveden plyn z vlastní plynárny v dolní části obce a v roce 1913 byla obec elektrifikována.\n\nMezi světovými válkami nesla obec jméno Wiesenthal nad Nisou. Počet obyvatel před druhou světovou válkou byl několikanásobně vyšší než dnes. Na dnešním území města, t.j. včetně Horního Maxova a Jindřichova, žilo v roce 1930 5420 obyvatel, v roce 1939 5069 obyvatel, dnes pouze 1760 trvale bydlících. K nim je však třeba přičíst až stovky lidí v rekreačních chalupách. Po válce obec ztratila statut města, udělený jí v roce 1913, zejména v důsledku velkého poklesu počtu obyvatel po odsunu většiny Němců.\n\nOd 10. října 2006 byl obci vrácen status města.\nPrvní provizorní škola fungovala od roku 1766, o století později v roce 1864 byla postavena zděná škola se šesti třídami. Ve 20. letech byla zřízena také česká menšinová škola, která sídlila v budově pozdější mateřské školy.\n\nOd 50. let 20. století si Lučany oblíbila řada význačných umělců jakožto místo letního pobytu. Je třeba jmenovat Jiřího Trnku, herečku Jiřinu Šejbalovou, klavíristu Josefa Páleníčka a členy Smetanova kvarteta. Smetanovci pravidelně zahajovali koncertní sezónu vystoupením v Lučanech, nejprve v sokolovně či v hotelu Blaník, později v místním kostele.\n\nMěstem Lučany nad Nisou prochází státní silnice I/14 a také železniční trať 036 z Liberce do Harrachova. Na této trati se v Lučanech nachází železniční zastávka. Na trati byla původně také zastávka \"Dolní Lučany\", která však byla zrušena v roce 1947.\n\nV Lučanech zastavují příměstské autobusy společnosti BusLine, zajíždějí sem i linky jablonecké městské dopravy, které provozuje Dopravní podnik měst Liberce a Jablonce nad Nisou.\n\nMěsto Lučany nad Nisou sestává z bývalých obcí Horní Maxov (Ober Maxdorf), Jindřichov nad Nisou (Hennersdorf) a Lučany nad Nisou (Wiesenthal), jakož i místních částí Bramberk (Bramberg), Horní Lučany (Ober Wiesenthal) a Sedmidomí (Siebenhäuser).\n\n\n\n"}
{"id": "130324", "url": "https://cs.wikipedia.org/wiki?curid=130324", "title": "Malonty", "text": "Malonty\n\nObec Malonty ( leží v okrese Český Krumlov, kraj Jihočeský. Nachází se na severozápadním okraji Novohradských hor v nadmořské výšce 681 m. Žije zde  obyvatel.\n\nPůvodní název obce \"Menholt\" se změnil na \"Maynholthov\" a kolem roku 1364 na \"Maynatisslag\". Donedávna používaný název \"Meinetschlag\" se vyvinul z původního \"Meinholtsslag\" – Meinholtova paseka nebo mýtina. České jméno obce mělo nejdříve tvar Manholty a z toho vzniklo přesmykem Malonty.\n\nPrvní písemná zmínka o obci pochází z roku 1360. Zakladateli Malont byli němečtí kolonisté, kteří byli povoláni od pánů z Michalovic z Horních Rakous do Čech, aby zde vymýtili lesy. Tito osídlenci založili v okolí obce dvě sklárny, měli i dva domy s právem vařit pivo.\n\nV roce 1387 přecházejí Malonty spolu s velešínským a benešovským panstvím na Petra II. Roku 1456 patřily Malonty Jakubu Czandlovi. Dne 17. června 1583 zastavil Petr Vok z Rožmberka úroky ze vsi Malonty. Malonty v té době měly vlastní rychtu a patřily k nim i osady Meziříčí a Jaroměř. V roce 1611 přešly Malonty na pány ze Švamberka a po bitvě na Bílé hoře, v roce 1620, se Malonty staly majetkem hraběte Buqoye (panství novohradské).\n\nPrvní písemná zpráva o zdejší škole je z roku 1686.\n\nV Malontech nebo v jejich nejbližším okolí se nachází rybníky, Velký a Malý hodonický, Daňka a Veliška. Kolem obce teče potok Kamenice, na kterém je postavena nádrž Květoňov. Nedaleko se nachází nádrž Dobechov, ve které končí potok Dobechovský. Další je Soběnovská přehrada, která je považována za nejstarší nádrž v jihočeském regionu (1925). Nachází se zde také mnoho malých rybníků, které nemají jiné než rybářské nebo chovatelské účely.\n\nV obvodu územní působnosti obce Malonty se nachází přírodní park Novohradské hory.\n\nNa území obce je přírodní rezervace Rapotická březina, která je součástí Ptačí oblasti Novohradské hory a přírodního parku Novohradské hory.\n\n\nVe správním území obce stávaly zaniklé vesnice Hodonice a Velíška.\n\n\n"}
{"id": "130325", "url": "https://cs.wikipedia.org/wiki?curid=130325", "title": "Kostelec u Heřmanova Městce", "text": "Kostelec u Heřmanova Městce\n\nObec Kostelec u Heřmanova Městce se nachází v okrese Chrudim, kraj Pardubický. Žije zde  obyvatel.\n\nPrvní písemná zmínka o obci je z roku 1257.\n\n\n\n"}
{"id": "130326", "url": "https://cs.wikipedia.org/wiki?curid=130326", "title": "Rtyně nad Bílinou", "text": "Rtyně nad Bílinou\n\nObec Rtyně nad Bílinou (dříve také Rtín, Ertín či Hertine) se nachází v okrese Teplice v Ústeckém kraji. Žije v ní obyvatel.\n\nPrvní písemná zmínka o obci pochází z roku 1333.\n\n\n\n\n\n"}
{"id": "130327", "url": "https://cs.wikipedia.org/wiki?curid=130327", "title": "Bezděkov (okres Klatovy)", "text": "Bezděkov (okres Klatovy)\n\nObec Bezděkov se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1331.\n\n\n\n\n"}
{"id": "130328", "url": "https://cs.wikipedia.org/wiki?curid=130328", "title": "Doubravice (okres Trutnov)", "text": "Doubravice (okres Trutnov)\n\nObec Doubravice (německy \"Daubrawitz\") se nachází v okrese Trutnov, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1542.\n\n\n\n"}
{"id": "130329", "url": "https://cs.wikipedia.org/wiki?curid=130329", "title": "Mnichov (okres Cheb)", "text": "Mnichov (okres Cheb)\n\nObec Mnichov (německy \"Einsiedl\") se nachází v okrese Cheb, kraj Karlovarský. Žije zde  obyvatel.\n\nPrvní písemná zmínka o obci pochází z roku 1273. Městská práva obdržel Mnichov v roce 1430. V roce 1493 udělil král Vladislav Jagellonský městu, známému svými četnými mlýny, právo várečné. V údolí potoka západně od obce, kde se nachází Siardův pramen, stávala poustevna a kaple, které bývaly poutním místem.Věhlas tohoto poutního místa se zvýšil poté, co byl v troskách někdejší kaple nalezen údajně zázračný obraz svatého Siarda.\n\nV okolí obce se vyskytují dnes již vytěžená ložiska hadce, jenž byl v Mnichově zpracováván na dekorační předměty.\n\nPodle sčítání 1930 zde žilo v 135 domech 888 obyvatel. 39 obyvatel se hlásilo k československé národnosti a 838 k německé. Žilo zde 877 římských katolíků, 8 evangelíků a 3 židé.\n\n\nPřed vchodem do kostela stojí kříž s Kristem přenesený ve 2. polovině 20. století ze zrušeného hřbitova v Pramenech.\n\n\n"}
{"id": "130330", "url": "https://cs.wikipedia.org/wiki?curid=130330", "title": "Lenešice", "text": "Lenešice\n\nObec Lenešice se nachází v okrese Louny v Ústeckém kraji. Žije v ní obyvatel.\n\nPrvní písemná zmínka o obci pochází z roku 1226. Roku 1324 jsou již Lenešice uváděny jako majetek postoloprtského kláštera. Lenešice však průběhem staletí vícekrát změnily majitele. Až do příchodu industriální éry byla obec v podstatě bezvýznamnou, byl v ní postaven pouze kostel sv. Šimona a Judy. V roce 2008 se zřítila jeho původní románská věž, takže z historického pohledu zbyla již jen loď, jejíž podoba vznikla až v letech 1800–1802, kdy byl kostel přestavěn. O postavení repliky zřícené věže se snaží místní spolek. Na prostranství před kostelem u silnice stojí socha sv. Václava z roku 1849. Na západní části návsi je situován barokní hospodářský dvůr se zámkem, který roku 1599 postavil Jiří Černín z Chuděnic. Nedaleko rybníka u silnice je mohutná dvoupatrová budova barokní sýpky. Naproti sýpce stojí výklenková kaple sv. Jana Nepomuckého z 18. století.\n\nRozvoj obce přišel až v letech 1861–1863, kdy byla vystavěna silnice z Lenešic do Postoloprt. Výstavba železnice byla dokončena v roce 1872, přičemž nádražní budova byla vystavěna roku 1899. S novým dopravním napojením přišla do obce industriální éra, která z ní učinila důležité regionální průmyslové středisko. Postupně tu vznikla továrna na cikorku, rolnický akciový pivovar, koželužna, výrobna cementového zboží a tiskárna na plech. Největší rozvoj a bohatství obci však přinesl v roce na počátku osmdesátých let 19. století vystavěný cukrovar. Od roku 1880 se tak Lenešičtí pyšnili jedním z nejvyšších oktogonálních komínů v Rakousku-Uhersku. Zdaleka viditelná dominanta cukrovaru byla dlouhá léta regionálním symbolem fortelu předchozích generací. V roce 2013 vedení obce rozhodlo o demolici této technické památky. Obec se tak odstřihla od své průmyslové minulosti a přišla svůj nadstandardní turistický potenciál. Mnohokrát přestavovaný barokní zámek se statkem jsou totiž veřejnosti nepřístupné a případným návštěvníkům lze nabídnout jen přírodní zajímavosti (velký Lenešický rybník, meandry Ohře). Na místě rozbořeného cukrovaru budou stát obyčejné rodinné domky. Demolice technické památky byla zásahem do panoramatu obce.\n\nAsi 500 metrů jihovýchodně od Dolního mlýna stávala plnírna minerální vody prodávané ještě v šedesátých letech dvacátého století pod názvem Regulátor. Během první světové války chystali Schwarzenbergové zprovoznění koupelí, ale přes instalaci tří van v domku poblíž studny k zahájení provozu nedošlo.\n\nStudny, ve kterých se jímala minerální voda, se nachází na okraji křídové kry ze středoturonských slínů a slínovců. Středně mineralizovaná sírno-hořečnatá voda s mineralizací 7–10 g.l se jímala z hloubek okolo dvou metrů. Další výskyty minerálních vod jsou známé z oblasti jižně od Lenešic, kde mineralizace vody klesá směrem k Ohři. Lenešické prameny vznikají ve stejné hydrogeologické struktuře jako břvanská minerální voda Praga.\n\n\n"}
{"id": "130331", "url": "https://cs.wikipedia.org/wiki?curid=130331", "title": "Libouchec", "text": "Libouchec\n\nObec Libouchec () se nachází v okrese Ústí nad Labem v Ústeckém kraji. Žije zde obyvatel. Severovýchodně od obce se nachází přírodní rezervace Libouchecké rybníčky.\n\nPrvní písemná zmínka o obci pochází z roku 1169.\n\nKostel svatých Tří králů byl postaven v roce 1857 na místě starší stavby. Na boční věži se nacházejí tři zvony – velký litinový zvon z roku 1918, střední zvon z roku 1704 od Matyáše Christla a malý zvon z roku 1789 od Františka Franka. V lucerně věže jsou dva litinové hodinové cymbály, zcela bez ozdob, možná z téže dílny jako litinový zvon. Sanktusník kostela je bez zvonu.\n\nKostel svatého. Mikuláše v Čermné z první poloviny 18. století stojí nad průjezdní silnicí v obci. V kostelní věži se nacházel zvon, přesunutý do kostela Všech Svatých v Arnultovicích a zrekvírovaný zvon z roku 1557 od Wolfa Hilgera. V roce 2008 začala rekonstrukce střechy a fasády do té doby velmi zchátralého a prakticky nepřístupného kostela.\n\n\n\nDo roku 1997 bylo součástí obce i Velké Chvojno.\n\n\n"}
{"id": "130332", "url": "https://cs.wikipedia.org/wiki?curid=130332", "title": "Veletiny", "text": "Veletiny\n\nObec Veletiny se nachází v okrese Uherské Hradiště ve Zlínském kraji. Žije zde obyvatel.\n\nVeletiny patří k velmi starým osadám, neboť ležely na starodávné cestě vedoucí z Brna přes Bzenec, Kunovice, Sady a Podolí na Uherský Brod a dále Starohrozenkovským průsmykem do Uher. První písemná zmínka o obci pochází však až z roku 1201, kdy český král Přemysl Otakar I. daroval klášteru Hradiště u Olomouce ves Štěpánov a zároveň potvrdil tomuto klášteru držbu řady vesnic, mezi nimž jmenuje i Veletiny.\n\nVe Veletinách rád pobýval národopisec prof. Lubor Niederle, který se stal čestných občanem Veletin dne 8. srpna 1931.\n\nZachovává se zde zvyk nošení Mařeny.\n\n\n"}
{"id": "130333", "url": "https://cs.wikipedia.org/wiki?curid=130333", "title": "Malé Březno (okres Most)", "text": "Malé Březno (okres Most)\n\nMalé Březno (německy \"Kleinpriesen\") je obec, která se nachází v okrese Most v Ústeckém kraji. Leží zhruba 7,5 km jihozápadně do centra města Mostu, součástí katastru obce je jak osada Vysoké Březno, tak i území již zaniklých obcí Bylany a Holešice. Obcí prochází silnice III. třídy č. 25120 do Hošnic. Východ a sever obce obepíná výsypka dolu Vršany. Žije zde obyvatel.\n\nPrvní písemná zmínka o obci pochází z roku 1369. Majitelé vsi se často střídali. V letech 1393–1394 vedli spor o patronátní práv u zdejšího kostela bratři Bucek a Nevlas z Eisenbergu (Jezeří). V roce 1407 patřila část obce k Červenému hrádku u Jirkova. V roce 1464 získal ves Jan mladší z Udce, jehož syn Jiří jej opět prodal k Červenému Hrádku. Roku 1565 vlastnil statek Malé Březno protestant Jaroslav Boryn ze Lhoty. Jeho potomkům byl majetek po stavovském povstání zkonfiskován. V roce 1671 získali statek a ves Lobkovicové, kteří je připojili ke svému panství Nové Sedlo-Jezeří a jeho součástí zůstala ves až do roku 1848. Po roce 1850 se stala osadou obce Strupčice v nově vzniklém okrese Chomutov. Po několika letech se osamostatnila. V roce 1960 se stala součástí okresu Most. V tomto roce byla k obci připojena nedaleká osada Vysoké Březno.\n\nZ roku 1679 je v obci poprvé doložena škola. V roce 1878 byla rozšířena na dvoutřídní. Ve třicátých letech 20. století zde byla česká a německá obecná škola.\n\nObyvatelstvo se živilo převážně zemědělstvím. V 18. století byl v obci panský dvůr s ovčínem, panská hospoda a pěstovalo se víno. Zemědělský charakter si obec uchovala dodnes. Důlní těžba se dotkla obce jen částečně. Mezi Malým Březnem a Strupčicemi na Chomutovsku vyrostla výsypka z uhelného lomu, který v sedmdesátých letech 20. století pohltil severně ležící obce Holešice a Vršany. V roce 1978 bylo k Malému Březnu připojeno katastrální území zrušené obce Bylany a v roce 1980 katastrální území zrušené obce Holešice. Obdobný osud měl potkat i Malé Březno, které mělo být zbořeno kvůli výsypce pro, kterou byla nalezena jiná vhodnější lokalita. Zničena byla nakonec jen silnice spojující Malé Březno a Strupčice, místo které vznikla výsypka Malé Březno.\n\nV současnosti je již výsypka rekultivovaná, takže místní obyvatelé již nemají tolik problémů s prašností jako dříve. V devadesátých letech 20. století proběhla elektrifikace a plynofikace Malého i Vysokého Března, byla postavena kanalizace a čistička odpadních vod, proběhly rekonstrukce hasičské zbrojnice, kostela v Malém Březně a kaple ve Vysokém Březně.\n\nDíky těmto akcím se zastavilo vysídlování obce a počet obyvatel po roce 1990 neustále vzrůstá.\n\nV roce 2008 se vyhrotil dlouhodobý spor mezi Malým Březnem a městem Most o 44 miliónů korun. Jednalo se o poplatky za úhradu z plochy dobývaného prostoru a z vytěžených nerostů, které Obvodní báňský úřad v Mostě omylem zasílal na účet města Mostu namísto Malému Březnu. Poté, co Malé Březno nechalo exekutorem obstavit městský majetek, se spor vyřešil mimosoudním vyrovnáním.\n\nMalé Březno získalo právo užívat obecní znak a vlajku na základě rozhodnutí předsedy Poslanecké sněmovny č. 16 ze dne 9. prosince 2002.\n\nV červeno-modře děleném štítě nahoře vyrůstající stříbrný orel se zlatou zbrojí, převýšený položeným stříbrným brkem, dole dvoje položené odvrácené zlaté vidle – podávky, pod nimi stříbrná hornická kladívka.\n\nČervený list s modrým lemem širokým jednu šestinu šířky listu. Uprostřed polovina stříbrného orla bez křídel se zlatou zbrojí. Nad hlavami stříbrný brk hrotem k žerďovému okraji. Poměr šířky k délce listu je 2:3.\n\nDne 22. května 1938 se konaly volby do obecních zastupitelstev. Z rozdělených 158 hlasů v Malém Březně získaly 107 hlasů Sudetoněmecká strana, 21 hlasů Německá sociální demokracie, třináct hlasů Komunistická strana Československa a sedmnáct hlasů jiné české strany.\n\n\n\n"}
{"id": "130334", "url": "https://cs.wikipedia.org/wiki?curid=130334", "title": "Miřetice (okres Chrudim)", "text": "Miřetice (okres Chrudim)\n\nObec Miřetice (německy \"Miřetitz\", od roku 1939 \"Mirschetitz\") se nachází v okrese Chrudim, kraj Pardubický. Žije zde obyvatel.\n\nPrvní písemná zmínka o obci pochází z roku 1325.\n\nObec několik set let náležela k panství Přestavlky. Roku 1829 přešla k panství Auerspergů. Od roku 1848 vznikla samostatná obec Miřetice, ke které patřily osady Čekov a Dachov. V roce 1981 došlo ke spojení obce Švihov a Miřetice. Toto uspořádání trvá dodnes. Roku 1837 je zde zmiňována pila a mlýn. Již tehdy se zde těžila žula a existovalo pět chovných rybníků. Těžba žuly, s ní související kamenictví, rybníkářství a zemědělství byly tradiční zdroje obživy miřetických. Název obce se odvozuje od zemana Miřaty, jenž měl dle legendy tvrz v blízkých lesích.\n\nJeště v 19. století šlo o nevelkou vesnici (k roku 1830 měla 26 domů a 167 obyvatel). Po druhé světové válce byly Miřetice v souvislosti s těsnou blízkostí památníku Ležáky modernizovány; velký stavební rozmach nastal v 60. letech 20. století. Obec nemá významnější historické stavební jádro; jen při křižovatce silnic od Dubové (č. 337) a od Žumberka (č. 33775) připomíná původní náves čtveřice chalup postavených do oblouku (čp. 1, 2, 20 a 3).\n\nPůvodní velký Miřetický rybník zabíral prostor vedle této staré návsi; po válce však byl vysušen a na jeho místě vzniklo mj. fotbalové hřiště a řada stavebních parcel. Na místě jeho horního břehu je dnes autobusová zastávka. Přiléhá hostinec U Mrázků, další z mála dochovaných historických budov.\n\nDopravní obslužnost je pouze pomocí autobusové dopravy. Jezdí zde autobusy:\n\nNejvětším podnikem v obci je Eltop Praha s.r.o. (asi 100 zaměstnanců). V obci se nachází mateřská škola, základní škola (1. stupeň), dvě prodejny potravin a několik dalších drobných prodejen, dětské hřiště, které bylo zrekonstruované a znovuotevřené 18.8 2012; v provozu je hostinec a restaurace s penzionem. Do začátku 90. let bylo v obci též kino. Dále je zde pošta, ordinace praktického a zubního lékaře.\n\nFotbalový klub Tatran Miřetice byl založen 15. května 1941, tvoří ho 4 mužstva (muži A, muži B, dorost, přípravka). Největším úspěchem byl postup A týmu do 1. B třídy v roce 2012. Každý rok se zde odehrává Memoriál J. Zíty a J. Slavíka; v obci je též činná odbočka Českého střeleckého svazu, pobočný spolek Sbor dobrovolných hasičů, který vznikl 14. srpna 1901 a poprvé zasáhl u požáru v noci z 21. na 22. května 1902. Český rybářský svaz, který pořádá od roku 2013 každoročně na jaře na rybníce Malá voda v Ležákách rybářské závody – Memoriál Zdeňka Štěpánka. Klub sportovních potápěčů Miřetice-Ležáky, který má základnu na nedalekém lomu Dubová a patří mezi nejstarší v České republice.\n\n\n\n"}
{"id": "130335", "url": "https://cs.wikipedia.org/wiki?curid=130335", "title": "Ostřetice", "text": "Ostřetice\n\nObec Ostřetice se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci uváděná v „Berním rejstříku kraje Plzeňského“ pochází z roku 1379. Ve středověku byly Ostřetice šosovní obcí města Klatovy. Podle Vančurových dějin Klatovska je roku 1536 uváděna ve spojitosti s Ostřeticemi platba městu Klatovy za dědičný nájem hospodářských usedlostí rodinami Vacovských (potomků rodu pánů z Vacova) a Hodaňů. V 16. století byly v obci vybudovány čtyři kamenné věžové sýpky. Roku 1654 zahrnovala obec 11 zemědělských usedlostí.\n\n\n\n"}
{"id": "130337", "url": "https://cs.wikipedia.org/wiki?curid=130337", "title": "Hroznětín", "text": "Hroznětín\n\nMěsto Hroznětín (něm. \"Lichtenstadt\") se nachází v okrese Karlovy Vary, kraj Karlovarský, zhruba 9 km severně od Karlových Varů. Žije v něm obyvatel.\n\nOd 23. ledna 2007 byl obci vrácen status města.\n\n\nJihovýchodně od Hroznětína se nachází Krásný vrch (510 m n. m.) s povrchovým lomem. Postupně zde byly těženy různé suroviny – čedič na drcené kamenivo, bentonit pro slévárenství, uranová ruda a kaolin pro papírenskou a keramickou výrobu. Jedná se o významnou geologickou lokalitu, kaolinizované žuly karlovarského masivu v podloží Sokolovské pánve jsou zde překryty třetihorními uloženinami několika stratigrafických jednotek. Vrch je zbytkem malého sopečného kužele.\n\nV Hroznětíně působí sportovní klub Olympie Hroznětín, který v sobě zahrnuje oddíl fotbalu a tenisu. Jedním z významných fotbalových činitelů, který v minulosti působil v místním fotbalovém klubu byl Oldřich Chramosta, na jehož počest je každoročně pořádán fotbalový turnaj „Memoriál Oldřicha Chramosty“.\n\nZastupitelstvo vzešlé z komunálních voleb v roce 2014 vede druhé volební období Martin Maleček. Starostou byl zvolen na kandidátce Sdružení nezávislých kandidátů I, která získala 48,8 % hlasů, Maleček sám získal ze všech kandidátů v Hroznětíně největší podporu a to 416 hlasů, což při volební účasti 762 voličů odpovídá 54,6 % důvěře voličů. V roce 2010 získal 429 hlasů z 699 hlasujících, což odpovídá 61,4 % voličské podpoře.\n\n\n\n"}
{"id": "130338", "url": "https://cs.wikipedia.org/wiki?curid=130338", "title": "Pohořelice (okres Zlín)", "text": "Pohořelice (okres Zlín)\n\nObec Pohořelice se nachází v okrese Zlín ve Zlínském kraji 13 km jihozápadně od Zlína. Žije zde obyvatel.\n\nV obci se nachází od roku 2018 rybník. K nalezení jsou dvě hospody, dva obchody s potravinami a letiště pro modeláře.\n\nPrvní písemná zmínka o obci pochází z roku 1255.\n\n\n\n"}
{"id": "130339", "url": "https://cs.wikipedia.org/wiki?curid=130339", "title": "Staré Město (okres Svitavy)", "text": "Staré Město (okres Svitavy)\n\nObec Staré Město (německy \"Altstadt\") se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1270. Původně Alt Trebowia, tedy Stará Třebová, městečko jež bylo přestěhováno na místo dnešní Moravské Třebové. Nezaniklo, ale nikdy už nedosáhlo většího rozmachu. Velké usedlosti klasicistní i pozdně barokní. Velký dvůr pod kostelem zbořen po socialistickém prohospodaření.\n\n\n\n\n"}
{"id": "130340", "url": "https://cs.wikipedia.org/wiki?curid=130340", "title": "Stárkov", "text": "Stárkov\n\nStárkov (německy \"Starkstadt\") je město v okrese Náchod, kraj Královéhradecký. Žije zde obyvatel, samotný Stárkov má zhruba 400 obyvatel. Historické jádro města je městskou památkovou zónou.\n\nStárkov leží v údolí říčky Dřevíče, nad jejím soutokem s potokem Jívkou, v Broumovském výběžku východních Čech, ze všech stran obklopený lesy, poli a luky. Ze Stárkova se dostanete po silnicích 3. třídy do Hronova a dále do Náchoda; Červeného Kostelce; Police nad Metují; Teplic nad Metují; Jívky, Radvanic a dále do Trutnova. Jezdí sem autobusová doprava z Hronova, zhruba po jedné hodině.\n\nPrvní písemná zmínka o obci pochází z roku 1250, městem byla od roku 1573 a měla např. hrdelní právo.\n\nOd 23. ledna 2007 byl obci vrácen status města.\n\n\n\n\n\n\n"}
{"id": "130342", "url": "https://cs.wikipedia.org/wiki?curid=130342", "title": "Královské Poříčí", "text": "Královské Poříčí\n\nKrálovské Poříčí (německy \"Königswerth\") je obec, nacházející se v okrese Sokolov, v Karlovarském kraji. Žije zde obyvatel.\n\nV roce 1995 bylo vyhlášeno vesnickou památkovou zónou.\n\nNázev souvisí s řekou Ohří. Staroněmecký základ názvu obce \"wert\" má obdobný význam jako \"Poříčí\" (zem ležící u vody). Český název dostala obec v roce 1947 počeštěním německého názvu \"Königswerth\".\n\nPrvní písemná zmínka o obci pochází z roku 1240 v listině, kterou český Václav I. (1230–1253) uděluje řádu křížovníků s červenou hvězdou, založeném v Praze jeho sestrou Anežkou, patronátní právo ke kostelu v Sedlci a filiálním kostelům v Lokti a Královském Poříčí. I když se tato listina ztratila, vycházel z ní křižovnický kněz August Leopold Stöhr při psaní své knihy o karlovarských pamětihodnostech, vydané v roce 1810. Rovněž při rekonstrukci kostela svaté Kunhuty probíhající na počátku devadesátých let 20. století byly objeveny románské prvky jednoznačně potvrzující stáří kostela Svaté Kunhuty, odpovídající počátkům 13. století.\n\nVes vlastnili nejdříve Nothaftové. Ti ji prodali rytíři Mikuláši Wiklerovi, příslušníkovi nižší šlechty. Sokolovské panství rodu Winklerů skončilo v roce 1366 ve správě královských komorních statků. V královské držbě zůstalo do roku 1435, kdy je císař Zikmund daroval za zásluhy bratrům Kašparovi a Matyášovi Šlikům. Šlikům náleželo Královské Poříčí v letech 1435–1621. Po pobělohorských konfiskacích koupili roku 1622 Královské Poříčí v rámci sokolovského panství Nosticové.\n\nV době závěrečné fáze třicetileté války vznikl roku 1641 urbář sokolovského panství, který vypovídá o Královském Poříčí. Urbář eviduje ve vsi 25 poddanských domácností. V urbáři z roku 1795 jsou uvedeny v Královském Poříčí usedlosti devatenácti sedláků, pěti chalupníků a pěti domkářů. Dále byla v obci obecní kovárna, obecní pastouška a škola.\n\nPo zániku loketského kraje v roce 1850 a  vytvoření nového systému státní a soudní správy byla obec začleněna do soudního okresu Sokolov. I po odsunu německých obyvatel roku 1946 zůstala ve vsi celá řada Němců, kteří byli specialisté v různých průmyslových odvětvích. Díky nim se mnohé hrázděné domy uchovaly déle, než tomu bylo v jiných lokalitách.\n\nAž do poloviny 17. století se obyvatelé vsi živili především zemědělstvím a pastevectvím, ale poté byl život pod vlivem okolní těžby železné rudy a od poloviny 18. století těžby uhlí, která nakonec převládla.\n\nObec se nachází v Sokolovské pánvi. Jižně od obce protéká řeka Ohře. Do katastrálního území obce vstupuje na říčním kilometru 201,2 a  území opouští na říčním kilometru 197,5. Nadmořská výška řeky je okolo 396 m a tím je obec nejníže položenou obcí okresu Sokolov. Za obcí řeka vstupuje do hluboce zařízlého údolí. Středem obce protéká Pstružný potok. Původně protékal obcemi Alberovem a Jehličnou, které v důsledku těžby uhlí zanikly. Směrem na východ je území kopcovité s rozsáhlými lesy na svazích Vřesoviště (480 m n. m.). Sever a západ od obce zaujímá povrchový lom Lom Jiří, který nyní (2016) těží i důlní pole bývalých hlubinných dolů Marie a \"Vilém\".\n\nV obci se nacházelo několik kamenolomů. V 18. století se zde těžila železná ruda, jejíž těžba byla ukončena v roce 1809. Jiný zdroj ovšem uvádí, že těžba železných rud v  okolí Královského Poříčí byla ukončena až v druhé polovině 19.  století. V roce 1848 je v provozu uváděn jeden důl mezi Královským Poříčím a Jehličnou.\n\nV Sokolovské horní knize (\"Falkenauer Buchwerk\") je zápis z 25.  září 1760 , podle kterého se povoluje správci minerálních závodů Svaté Trojice Karlu Josefu Klugovi dobývání kovů, minerálů i kamenného uhlí ve Slepém příkopě u Královského Poříčí. O existenci uhlí se však vědělo mnohem dříve. Již Bohuslav Balbín v knize \"Miscellanea historica regni Bohemiae\" píše, že „\"loketský kraj má mnoho železných hutí a jiných podobných dílen, je bohatý na kamenné uhlí\", \"ale nepoužívá se ho, protože je v okolí mnoho lesů\"“. Prvně zaznamenaný pokus nahradit palivové dřevo hnědým uhlím je doložen roku 1710 v minerálním závodě ve Starém Sedle. Z údajů starých horních knih tedy vyplývá, že s první těžbou uhlí na Sokolovsku se začalo v obcích Královské Poříčí, Staré Sedlo a Dolní Rychnov. Teprve na přelomu 18. a 19. století následovaly další obce.\n\nPočátkem šedesátých let 19. století se utvořila první větší těžební společnost. Prvním hlubinným dolem byl důl Meluzína s šachtou hlubokou 26,5 m. Ten těžil uhelnou sloj Josef a byl uveden do provozu v roce 1867. Uhlí dobývané dolem Meluzína bylo bohaté na živice vhodné pro výrobu vosku. Anglický chemik James Page provedl v roce 1868 pokusy extrakce tohoto montánního vosku. Poté byla postavena v blízkosti dolu na levém břehu Pstružného potoka první továrna na výrobu parafinu v Čechách. Výsledky výroby však nebyly dobré a továrna byla po dvou letech uzavřena. Později dostal důl jméno Bernard po řediteli společnosti \"Britannia-Gewerkschaft\" Bernardu Seebohmovi. Rychlý rozvoj následoval po zahájení provozu na takzvané buštěhradské dráze, uvedené do provozu mezi Chebem a Karlovými Vary 19. září 1870. Severně od dolu Bernard byla v roce 1889 vyražena jáma Marie I, hluboká 99 m a v roce 1898 Marie II., hluboká 185 m.\n\nPři hloubení šachty Marie II. došlo v roce 1898 k průvalu vody o teplotě 30,4 °C a vydatnost průvalových vod se zvyšovala. Stoupala i teplota vody a její mineralizace. K dalšímu průvalu důlních vod na dole Marie došlo v roce 1901. S tímto průvalem byl spojen dlouhodobý pokles vydatnosti pramenů v Karlových Varech. V říjnu téhož roku se průval náhle podstatně zvýšil. Čerpadla nestačila zvládat zvýšené přítoky a voda vystoupala zhruba o 100 m výše. Když v roce 1903 došlo k poklesu vydatnosti Vřídla, podniklo město Karlovy Vary důrazné kroky. Komise pro ochranu pramenů, v níž byli přední odborníci, prokázala spojitost poklesu vydatnosti karlovarských pramenů s těžbou dolu Marie. Teprve po provedených opatřeních došlo k vzestupu vydatnosti pramenů.\n\nV roce 1910 se otevřel důl Vilém. Cílem těžby byly sloje Josef a Antonín. Kvůli častým průvalům teplých důlních vod byly ale práce na sloji Josef záhy zastaveny a to až do roku 1901. Pro zpracování méně hodnotných mourů byla u dolu vybudována v roce 1908 malá elektrárna, která zásobovala elektřinou i okolní obce. V období první světové války se dostaly doly pod zvláštní dozor vykonávaný vrchním horním komisařem, přednostou báňského úřadu. Tento dozor byl zrušen až po ukončení války 12.  února 1919. V severní části dolového pole Marie byla v roce 1919 vyražena ještě jedna jáma o hloubce přibližně 120 m. Ta sloužila nejprve jako větrací šachta, která byla přebudována na důl nazvaný Jindřich. Důl Jindřich se stal posledním dolem společnosti Britannia, vybudovaným v Královském Poříčí. V roce 1921 zaměstnávala společnost Britannia 804 horníků, 28 dozorců a 42 úředníků. Po uzavření dolu Bernard v roce 1922 se soustředila těžba do dolu Marie s jámami I. a II.\n\nV roce 1949 dochází k přejmenování na důl Marie Majerové. V šedesátých letech 20. století byla vyražena spojovací chodba na nevyužívanou třídírnu uhlí bývalého dolu Jiří. Po vytěžení ložiska hlubinným způsobem došlo v roce 1991 k definitivnímu uzavření. Historicky cenný areál, odrážející předválečnou podobu hornické architektury, byl během devadesátých let 20. století zcela srovnán se zemí. Podařilo se zachránit pouze oba unikátní, parou poháněné těžní stroje z dílen Českomoravských strojíren (Böhmisch-Mährische Maschinen Fabrik). Ty pracovaly na jamách Marie I a Marie II. Mladší těžní stroj vyrobený v roce 1897 je od roku 1994 umístěn v hlavní budově hornického muzea u bývalého cínového dolu Vilém v Krásně, starší těžní stoj z roku 1889 je umístěn v depozitáři muzea v Banské Štiavnici.\n\nPo ukončení hlubinné těžby hnědého uhlí v Královském Poříčí se zbytkové zásoby po těžbě dobývací metodou komorování na zával těží povrchově lomem Jiří. Od roku 1991 byl důl Marie udržován z důvodu čerpání vod a ochrany lázeňských pramenů. V roce 2015 se nahradilo čerpání vody soustavou čerpacích vrtů. Dne 30. října 2017 ukončila společnost Sokolovská uhelná čerpání a tím se uzavřela celá historie hlubinného dobývání hnědého uhlí na Sokolovsku.\n\nV Královském Poříčí se dochovalo několik domů ovlivněných chebským stavebním stylem. Jsou převážně soustředěny v jihozápadní části obce. Nápadnou lidovou stavbou ve vsi je dům čp. 11 z roku 1835. Dům má zděné přízemí s jednoduchou výzdobou. Patro se štítem je v celém rozsahu hrázděné, nasazené na trámovém věnci a pavlačí v zadní části. Štítové průčelí je výrazně členěné, s typickým šikmým šachováním, které je i na bočních stěnách. Obdobný charakter má i sousední dům čp. 32, pocházející údajně z roku 1804. Na druhotně přezděné přízemí je nasazeno hrázděné patro s roubeným věncem a zaslepenou pavlačí v zadní části. I u tohoto domu má hrázděná konstrukce patra a štítu charakteristické šikmé šachování. Dům čp. 7 ve stejné ulici má druhotně přezděné přízemí, patro je v celém rozsahu hrázděné, stejně jako štít. Konstrukce hrázdění se však liší od chebských vzorů. Trámová kostra je jednodušší, chybí typické dekorativní prvky. Za domem stojí ještě hospodářské stavení s hrázděnou komorou v patře a pilířová stodola. U několika dalších stavení, např. u domů čp. 10 a 31 se dochovala hrázděná jádra, většinou však překrytá novodobými úpravami. U domu čp. 2 se dochovalo hospodářské stavení s hrázděným patrem opatřeným pavlačí, u čp. 10 část hrázděné kolny s roubeným věncem.\nNa severovýchodní straně návsi převažují velké zděné patrové domy, převážně z druhé poloviny 19. a počátku 20. století. Tradiční řešení si zachovaly i další domy, ovšem již nově zmodernizované. U několika usedlostí se dochovaly původní velké stodoly.\n\nV průběhu 19. století a v 1. polovině 20. století došlo v souvislosti s rozvojem těžby uhlí v obci k výstavbě nových objektů svébytné architektury. V jižní historické části obce byl nedostatek stavebních parcel. Vhodné pozemky získala těžební společnosti Britannia na severním okraji obce při cestě do Jehličné v místě nazývaném Gänshut. V průběhu osmdesátých let 19. století a na počátku 20. století bylo nedaleko dolů Bernard a Marie postaveno 89 domů s 254 byty a malé lázně pro zaměstnance dolů. Kromě bytů byla založena škola dívčích ručních prací a v roce 1890 podniková mateřská školka pro 90 dětí. Společnost Britannia rovněž iniciovala výstavbu nové školy ve spodní části obce, dokončené v roce 1886. Celé této nové části obce vévodí Seebohmova vila, tzv. zámeček. Na počátku padesátých let 20. století byla zahájena výstavba 60 bytových jednotek a areálu hornického učiliště, které bylo v roce 1955 přeměněno na učiliště stavební.\n\n\nKolem obce prochází silnice II/181 spojující Sokolov a Nové Sedlo.\n\nV obci je jedna zastávka a prochází zde železniční trať Chomutov–Cheb. Původně obcházela železniční trať, úsek Buštěhradské dráhy vybudovaný roku 1870, zástavbu Královského Poříčí a původní železniční zastávka byla ve vesnici Jehličná, zaniklé v důsledku postupující těžby uhlí. V hlubinném dole Marie Majerová, nacházejícím se při severním okraji obce, vázala původní trať téměř 50 tisíc tun vytěžitelných zásob uhlí. Zároveň trať blokovala těžební postup povrchových lomů Družba a Jiří. Ve druhé polovině 20. století došlo proto k přeložce původní trati. Projekt byl vyskladněn v roce 1974 a po několikaleté výstavbě byla nová trať uvedena do provozu dne 1.5.1980 za v tehdejší době gigantickou částku 1,171 miliardy korun. Stavba si vyžádala několik demolic a negativně ovlivnila vzhled obce. Došlo k rozdělení obce na dvě části. Středem obce vede vysoký val s vlastní tratí a dvěma viadukty. Při východním okraji obce směrem na Nové Sedlo vede trať hlubokým kaňonem ve skalním masivu. Levnější a výhodnější variantu, vybudování železniční přeložky v tunelu, nebylo možné realizovat v důsledku nedostatečných tunelářských kapacit, tehdy vázaných na výstavbě pražského metra. Otevření přeloženého úseku trati proběhlo 29.5.1980. Zvětrávání příkrých svahů obnaženého skalního masívu způsobuje správci tratě vysoké náklady na stabilizaci svahů kaňonu.\n\n\n\n"}
{"id": "130345", "url": "https://cs.wikipedia.org/wiki?curid=130345", "title": "Zlatý řez", "text": "Zlatý řez\n\nJako zlatý řez (latinsky \"sectio aurea\") se označuje poměr o hodnotě přibližně 1,618. V umění a fotografii je pokládán za ideální proporci mezi různými délkami. Zlatý řez vznikne rozdělením úsečky na dvě části tak, že poměr větší části k menší je stejný jako poměr celé úsečky k větší části. Hodnota tohoto poměru je rovna iracionálnímu číslu\n\nJiž nejméně od renesance využívají zlatý řez umělci ve svých dílech, zejména ve formě tzv. \"zlatého obdélníku\", ve kterém se zlatý řez vyskytuje jako poměr stran. Zlatý řez prý totiž působí esteticky příznivým dojmem; poměr zlatého řezu lze také pozorovat v přírodě.\n\nZnačení písmenem φ začal na počátku 20. století používat Mark Barr, přičemž je zvolil na počest řeckého sochaře Feidia (cca 490–430 př. n. l.), který podle historiků ve svých dílech zlatý řez hojně využíval. Občas se používá také označení formula_2 z řeckého \"tome\" = \"řez\".\n\nZlatý řez se vyskytuje v přírodě ve formě Fibonacciho posloupnosti. Listy rostlin, pokud vyrůstají jednotlivě, jsou na větvičkách rozloženy tak, že každý list vyrůstá nad předchozím listem více či méně posunut o určitý úhel. V dolní části stonku jsou listy starší a větší, u vrcholu mladší a menší. Všechny listy jsou stejnoměrně osvětlovány Sluncem, menší nestíní větším, které mají delší řapíky. Dalším projevem zlatého řezu je uspořádání semen slunečnice nebo smrkové šišky, ve kterých jsou šupiny rozmístěny jako spirála, nebo točité schody. Toto rozmístění je také velice dobře vidět u ananasu.\nDalším projevem zlatého řezu v přírodě je logaritmická spirála, která nemění tvar a roste stejně do délky i do šířky. Jejím projevem je růst neživých částí živého tvora. Mohou to být vlasy, nehty, zobáky, zuby, rohy, parohy nebo schránky měkkýšů. Čím více se její zakřivení liší od zakřivení kružnice, tím méně připomíná spirálu. Mírně ohnutý sloní kel i hustě točená ulita plže jsou v tomto ohledu příbuzné. Turovitým kopytníkům, mezi které patří i náš hovězí dobytek a ovce, rostou rohy do spirály. Nebývá to vždy na první pohled zřetelné, neboť obyčejně jsou jen částí jednoho závitu spirály, ale některé jsou přímo ukázkou prostorové logaritmické spirály, např. africký kudu. Spirálu najdeme v klu slona nebo zubu narvala. Narval má zubů velmi málo, pouze v horní čelisti. Samci jeden z těchto zubů naroste do obrovských rozměrů. Je to vždy levý zub a na povrchu je spirálovitá struktura. Je také rozšířen mýtus, že na lidském těle lze zlatý řez pozorovat tehdy, jestliže se výška postavy (od temene hlavy) dělí vzdáleností pupku od země.\n\nSchránka hlavonožce loděnky je ilustrací logaritmické spirály. Nejlépe se o tom přesvědčíme na průřezu ulity. Přepážky, které ji rozdělují na komůrky, svědčí o tom, jak loděnka rostla. \nLogaritmická spirála je příznačná pro neživé části živého organismu ulity plžů. Také hmyz se ke světlu blíží po logaritmické spirále. Pohybuje se tak, aby světlo viděl stále pod stejným úhlem.\n\nMalíři 1830-1870 Barbizonské školy kompozici zlatého řezu také uplatňovali:\n\nPodobně jako v umění, pracuje se hojně se zlatým řezem i v dalších disciplínách, kde je důležité estetické působení na diváka či pozorovatele - např. v architektuře, designu, fotografii atd. Druhý hlavní princip, využívaný často v duchu klasické estetiky, je princip symetrie.\n\nZlatý řez má mnoho zajímavých vlastností. Například se vyskytuje v pravidelném pětiúhelníku nebo je to limita poměru mezi dvěma následujícími členy Fibonacciho posloupnosti. Pentagram (\"penta\" - pět, \"grame\" - čára) je pěticípá hvězda nakreslená jedním tahem, která má sice chybu na kráse, neboť ji křižují čáry a oddělují ramena od středu, ale vzdálenosti mezi vrcholy jsou v poměru zlatého řezu. Pentagram měli Řekové ve velké úctě, neboť názorně představoval to, co neuměli vyjádřit číselným poměrem. Zákonitost, která se v pentagramu ukrývala, z něj učinila tajemný symbol dokonalosti vesmíru.\n\nObdélník, jehož poměr stran odpovídá zlatému řezu, lze rozdělit na čtverec a obdélník, jehož poměr stran opět odpovídá zlatému řezu.\n\nformula_3\n\nformula_4\n\nformula_5\n\nPokud části úsečky označíme jako formula_6 a formula_7, musí platit\nTo znamená, že formula_10, což po dosazení do první rovnice dává\nÚpravou této rovnice se získá kvadratická rovnice\njejímž kladným kořenem (záporný zde nemá smysl) je\n\nPřevrácená hodnota zlatého řezu je rovna také výrazu formula_14, jinými slovy, u čísla formula_15 i formula_16 je shodná část za desetinnou čárkou. Tato unikátní vlastnost vede na stejnou kvadratickou rovnici jako výše, takže z ní lze hodnotu zlatého řezu rovněž vypočítat.\n\n 1,6180339887 4989484820 4586834365 6381177203 0917980576\n\n 1. 1\n\nČíslo formula_15 lze vyjádřit pomocí řetězového zlomku:\n\nPokud vezmeme libovolné číslo formula_21, pak řada formula_22 konverguje ke zlatému řezu.\n\nPozn.: P = P + Q; a = P / Q; viz též Fibonacciho posloupnost.\n\n\n\n\n\n"}
{"id": "130357", "url": "https://cs.wikipedia.org/wiki?curid=130357", "title": "Súľov", "text": "Súľov\n\nSúľov (nazývaný též \"Rohach\", \"Roháč\") je zřícenina strážního hradu nacházející se v Súľovských skalách u obce Súľov-Hradná.\n\nPodle archeologických nálezů bylo místo, na kterém hrad stojí, osídleno již ve třináctém století. Původně byl zřejmě královským hradem a do šlechtických rukou se dostal nejpozději roku 1336, kdy území pozdějšího súľovského panství získal kastelán Eliáš. První písemná zmínka pochází až z roku 1470, kdy král Matyáš Korvín povolil dokončení a rozšíření hradu a tvrze tehdy zvané Roháč.\n\nV roce 1550 byl hrad zničen požárem, dočkal se však opravy v původním rozsahu, protože terén nedovoloval hrad rozšiřovat a budovat přístavby. Pozdější opravy a úpravy se uskutečnily za Kataríny Bošániovej, avšak v roce 1703 vyjadřuje Žigmund Sirmiensis-Súľovský rozhořčení nad stavem budov hradu. \n\nJeště v roce 1730 se na hradě zdržovalo vojsko a hrad jak tak plnil funkci. Nutná oprava hradu se kvůli neshodám členů rodu Sirmiensis nekonala, snad i proto, že obývali pohodlné zámky v obci. V roce 1739 se ještě jednomu z členů rodu určuje bydlení a kuchyň na hradě a v areálu má bydlet strážný a hajný v jedné osobě. Později (1752–1759) si členové rodu odnesli své podíly majetku – zůstalo jen nejnutnější zařízení a na hradě tak od té doby nikdo nebydlel. Hrad přestal být střežen v roce 1780 se o něj nikdo nestaral. Zemětřesení v roce 1858 (soupis památek uvádí nesprávné 1763) objekt těžce poškodilo, od té doby již nebyl opraven a postupně chátral. Mezitím ještě hrad vyhořel a dnes z něj zůstaly jen fragmenty zdiva nalepené na skalách. \n\nHrad byl postaven mezi třemi mohutnými skalními útvary. Na zbytcích zdí je patrné, jak se základy hradního objektu přizpůsobovaly terénu. Hradní areál se skládal z horního a dolního hradu, přičemž vzdálenost mezi těmito dvěma částmi činí asi 25 metrů, výškový rozdíl od úrovně dolního hradu k podlaží prvního patra horního hradu je 14 metrů. Výška ruiny je přibližně 18 metrů. \n\nDolní hrad tvořila obranná vstupní bašta o rozměrech 5 × 10 metrů s více podlažími. Přízemní místnost se čtyřmi okny, které jsou jasně viditelné, měla asi osm střílen. Tloušťka zdí byla 80–120 cm. Do horního hradu se dalo vstoupit přes velmi úzký otvor ve skále, široký sotva pro jednu osobu a navíc byl chráněn ještě padacím můstkem. Pravděpodobně 18 místností horního hradu mělo klenby a zdi silné 80–100 cm. Výškový rozdíl spojovalo strmě stoupající schodiště, vysekané v skalním podloží. \n\nV horním hradě je do skály vytesaná cisterna na dešťovou vodu, o rozměrech 80 × 150 cm, dnes zasypána odpadem a kamennými sutinami. Na nejvyšším bodě horního hradu stávala pozorovatelna s výborným výhledem na okolí.\n\nZ hradních staveb se dochovaly pouze základy budov a stopy po trámech ve skalách a nepatrné zbytky zdí s okenními otvory. V dolním hradě se dochovala část hradního paláce, zřetelný je i vstup do hradu se střílnou ve skále. V horním hradě se dochovala klenba středního hradního paláce, stopy po kamenném schodišti a v nejvyšší části hradu se dochovaly zbytky cisterny a hradní věže.\n\n"}
{"id": "130364", "url": "https://cs.wikipedia.org/wiki?curid=130364", "title": "Gymnázium Plzeň, Mikulášské nám. 23", "text": "Gymnázium Plzeň, Mikulášské nám. 23\n\nGymnázium v Plzni na Mikulášském náměstí je střední škola v Plzeňském kraji. Tento vzdělávací ústav byl založen roku 1906 jako II. česká státní reálka v Plzni, se sídlem nejprve v Železniční ulici, po výstavbě nové budovy na Mikulášském náměstí 23. \n\nV roce 1903 podala Plzeň žádost o zřízení druhé státní reálky. Tato žádost byla schválena v roce 1906 s tím, že počínaje školním rokem 1906/1907 bude každoročně otevřena jedna třída, aby se škola stala od školního roku 1912/1913 reálkou úplnou. Město přislíbilo věnovat škole pozemek na Mikulášském náměstí a vystavět zde do roku 1909 novou budovu. Slavnost svěcení nové školní budovy se ale konala později, 22. února 1914.\n\nBěhem první světové války škola sloužila jako lazaret, během druhé světové války jako kasárna Luftschutzu. Jinak tu vždy byla střední škola – mezi válkami česká reálka, po válce střední všeobecně vzdělávací škola (SVVŠ, tzv. „jedenáctiletka“, resp. „dvanáctiletka“), od 1969 gymnázium – po válce až do roku 1990 nesla škola čestný název „Julia Fučíka“ podle komunistického novináře a bývalého žáka této školy.\n\nStavbu projektovali architekti Rudolf Kříženecký a Ferdinand Havlíček, sochařskou výzdobu vytvořili František Hergesell mladší a Josef Pekárek\n\nJedná se o monumentální stavbu, kde se spojuje novobarokní styl s modernistickým pojetím. Budova má půdorys písmene „U“. 35 m vysoká věž na severozápadním nároží završuje vstupní rizalit s vestibulem, v severním křídle je tělocvična a školní aula (kaple sv. Jana Křtitele), k jižnímu křídlu je připojena patrová, původně obytná, budova na půdorysu „L“ a školní botanická zahrada.\n\nŠkola má kapacitu pro 765 studentů. Nabízí čtyřleté, šestileté a osmileté studium ve všeobecných třídách nebo ve třídách se zaměřením na matematiku a přírodní vědy. Přírodovědné třídy mají oproti třídám s obecným zaměřením více hodin matematiky, fyziky a chemie. Žáci tříd s přírodovědným zaměřením jsou povinni vykonat zkoušku z jednoho přírodovědného předmětu.\n\nŠkola je zapojena do dlouhodobé výměny studentů prostřednictvím programů AFS. Dále je dlouhodobým partnerem s Gymnáziem C. F. Gausse ve Schwandorfu a s Lyceem v Châteaubriant. S těmito partnery škola organizuje pravidelné výměnné pobyty. Gymnázium Plzeň, Mikulášské nám. 23 je fakultní školou Matematicko-fyzikální fakulty Univerzity Karlovy.\n\nStudentský parlament je nejvyšší samosprávná organizace studentů Gymnázia Plzeň, Mikulášské nám. 23.\n\nNa škole fungují dva studentské časopisy. Školou spravovaný časopis \"Mikulášek\" je určen pro studenty nižšího gymnázia. Studenti vyššího gymnázia vedou nezávislý magazín \"Mikulášský deník\".\n\n\n\n\n"}
{"id": "130367", "url": "https://cs.wikipedia.org/wiki?curid=130367", "title": "IS-3", "text": "IS-3\n\nIS-3 byl sovětský těžký tank vyvíjený na konci druhé světové války a vyráběný v letech 1945 až 1954. Označení IS znamenalo Iosif Stalin.\n\nV létě roku 1944 byl zahájen vývoj nového těžkého tanku, pracovně nazvaného Kirovec-1. Při vývoji byl kladen důraz na odstranění neduhů, které byly u stávajících těžkých tanků. Z vývoje vzešly dva prototypy, z nichž jeden zaujal klínovitě tvarovaným předkem, druhý pak věží nezvyklého kopulovitého tvaru. Po seznámení s oběma prototypy bylo vydáno rozhodnutí postavit nový prototyp, který by obsahoval korbu prvního a věž druhého prototypu. Tento nový prototyp byl představen v říjnu 1944 a v prosinci téhož roku rozhodl Stalin o zahájení jeho sériové výroby. První zkušební série tanků byla dokončena v květnu 1945.\n\nKorba tanku byla velice jednoduchá, účinně tvarovaná, s velice silným pancířem (max 100 mm). Předek korby byl svařen ze tří válcovaných plátů, které vytvářely pro tento tank charakteristickou špičku ve tvaru klínu, která vynesla IS-3 přezdívku Ščuka (štika). Vnitřní uspořádání korby bylo řešeno stejně, jako u tanku IS-2. V přední části korby uprostřed seděl řidič. V malém trojúhelníkovém plátu nad řidičem byl malý poklop, vybavený periskopem. Řidič měl dále v případě nutnosti nouzového opuštění tanku k dispozici únikový prostor v podlaze. K pohonu tanku sloužil vznětový motor V-2-IS o výkonu 600 HP. Podvozek sestával na každé straně z napínacího kola vpředu, šesti dvojitých pojezdových kol, hnacího kola vzadu a třech napínacích kladek. Pojezdová kola s vnitřním tlumením byla odpružena torzními tyčemi. V přední části korby byla elektricky poháněná, odlévaná věž vejčitého tvaru, který se stal charakteristickým pro celou řadu poválečných sovětských tanků. Velice silně pancéřovaná věž byla odlévaná. Ve věži byl lafetován kanón D-25T ráže 122 mm spolu s kulometem DT ráže 7,62 mm. Hlaveň kanónu byla vybavena úsťovou brzdou. K zamíření sloužil teleskopický zaměřovač TŠ-17, ve věži byl instalován pozorovací periskop Mk.IV. Vezená zásoba munice činila pouhých 28 dělených granátů. Na pravé straně střechy věže byla instalována nízká kopule, vybavená poklopem. K ní byl uchycen protiletadlový kulomet DŠK ráže 12,7 mm. Na levé straně věže byl druhý poklop pro velitele. Celkem bylo do roku 1946 vyrobeno 2311 kusů tanků IS-3, přičemž během války činil počet vyrobených tanků 29 kusů.\n\nTanky IS-3 trpěly zejména závadami pohonu, na což vedení armády reagovalo modernizací, která probíhala v letech 1948–1952. Zásadní modernizace IS-3 proběhla v roce 1960, kdy tanky dostaly nový motor V-54K-IS, převzatý z tanku T-54. Spolu s novým motorem byla použita nová, spolehlivější převodovka a účinnější vzduchové filtry. Do tanků byly instalovány nové vysílačky a přístroje na noční vidění. Kulomet DŠK byl zaměněn za modernější DŠKM, opět ráže 12,7 mm. Takto upravené tanky byly označeny jako IS-3M a konečně zaznamenaly vyšší spolehlivost.\n\nŽádný z tanků IS-3 pravděpodobně nebyl během Velké vlastenecké války proti Německu nasazen. Existuje sice nepodložená zvěst o souboji tanků IS-3 s německými Jagdpanthery, ale vzhledem k časovému horizontu výroby IS-3 se to zdá nereálné. Do Německa tanky IS-3 zavítaly teprve při demonstraci vítězných armád v Berlíně v září 1945. Na Dálný východ byly tanky IS-3 sice odeslány, ale o jejich zapojení do boje s japonskou armádou neexistují žádné záznamy. S největší pravděpodobností nebyl tento tank Sovětským svazem za 2. světové války nikdy bojově použit. Tyto tanky se zúčastnily až při potlačení povstání v Maďarsku v roce 1956 a okupace Československa v roce 1968.\n\nSkutečného bojového nasazení se IS-3 a IS-3M dočkaly pouze v rámci egyptské armády během tzv. Šestidenní války (1967). Zde tyto tanky, které Sovětský svaz dodal Egyptu, zaznamenaly dílčí úspěch, když se jim podařilo zničit několik izraelských tanků. Celkově však bylo jejich nasazení zklamáním. Vzhledem k nemožnosti rychlého zaměření cíle, špatným manévrovacím schopnostem zapříčiněným těžkým terénem (tank byl konstruován pro východoevropské stepi) a nespolehlivému pohonu (v egyptských podmínkách nebyl dostatečný přísun náhradních dílů), což bylo umocněno všudypřítomným pouštním prachem a pískem, klesala hodnota těžkých tanků na naprosté minimum. Ve spojení s průměrnou kvalitou egyptských osádek dopadlo celkové bojové použití tanků IS-3 katastrofálně. Efektivitu egyptských osádek dokládá případ, kdy tank IS-3 byl zničen vhozením granátu dovnitř skrz otevřený poklop – Egypťané totiž nechávali s oblibou otevřené poklopy pro rychlejší únik v případě zasažení. Ze zhruba 100 dodaných tanků IS-3 a IS-3M jich bylo ztraceno 73, z toho velká část zůstala na bojišti nepoškozená. Izrael tak ukořistil velké množství provozuschopných tanků, které používal jako pásové tahače.\n"}
{"id": "130368", "url": "https://cs.wikipedia.org/wiki?curid=130368", "title": "Tatra KT3", "text": "Tatra KT3\n\nTatra KT3 je projekt modernizace tramvají Tatra T3 československé výroby.\n\nTramvaj KT3 je (stejně jako plzeňské K3R-NT) sestavena ze dvou starších vozů Tatra T3. Vozové skříně byly zkráceny a mezi ně byl vložen nový střední nízkopodlažní článek. Dosazena byla nová elektrická výzbroj typu TV Progress, zmodernizován byl interiér i stanoviště řidiče. pantograf zůstal původní. Rovněž byla nainstalována nová čela vozu dle návrhu Patrika Kotase.\n\nPrvní modernizace typu KT3UA byly částečně provedeny v šumperské společnosti Pars nova v letech 2004 a 2005, která rekonstruovala a vyrobila jednotlivé články, jež byly odeslány na Ukrajinu k nalakování a zkompletování. První prototyp byl určen pro Kyjev, druhý vůz byl dodán do Krivého Rogu. Další vozy již byly modernizovány za účasti české firmy KVAZAR Plus ve spolupráci s ukrajinskými dopravními podniky. V letech 2008–2012 tak vznikla druhá tramvaj KT3UA pro Krivoj Rog a dalších 13 vozů pro Kyjev\n\nV roce 2007 byla zmodernizována jedna tramvaj (původně dva vozy typu T3) s typovým označení KT3R pro hlavní město Ruské federace Moskvu.\n\n\n"}
{"id": "130378", "url": "https://cs.wikipedia.org/wiki?curid=130378", "title": "I'm Real", "text": "I'm Real\n\nI'm Real (Jsem skutečná) je název dvou různých písní americké zpěvačky Jennifer López. Jedna verze pochází z alba J. Lo a druhá z remixového alba . Píseň se 8. září 2001 probojovala až na vrchol americké singlové hitparády Billboard Hot 100\nPo zklamání z prodeje písně Play tak López podruhé v kariéře dobyla Ameriku. V remixové podobě písně spolu s Jennifer López zpívá i Ashanti.\nAčkoli píseň byla opravdu úspěšná, hodně se diskutovalo nad podobným zvukem a Jennifer López se tak poprvé (a ne naposledy) dostala od sporu s tím, že kopíruje. Podobnost se tentokrát týkala k písni Loverboy od Mariah Carey. Navíc panovalo rozhořčení ze strany Carey, která natáčela album a zjistila, že píseň je skoro stejná s její připravovanou, která poté nebyla vydána.\n\nIrv Gotti, který tuto píseň produkoval otevřeně v rozhovoru pro časopis XXL přiznal, že jej Tommy Mottola kontaktoval s tím, aby pro jeden film vytvořil píseň s tímto zvukem.\n"}
{"id": "130380", "url": "https://cs.wikipedia.org/wiki?curid=130380", "title": "Haruki Murakami", "text": "Haruki Murakami\n\nHaruki Murakami (: 村上 春樹, \"Murakami Haruki\"; * 12. ledna 1949 Kjóto) je současný populární japonský spisovatel a překladatel.\n\nMurakami se narodil v Kjótu v roce 1949, ale většinu mládí strávil v Kóbe. Jeho otec byl syn buddhistického mnicha a matka dcera ósackého obchodníka. Oba jeho rodiče byli učitelé japonské literatury. Od dětství byl Murakami ovlivněn západní kulturou, zvláště západní hudbou a literaturou. Vyrostl na četbě děl od amerických spisovatelů jakými byli např. Kurt Vonnegut nebo Richard Brautigan a často je oddělován od ostatních japonských spisovatelů právě kvůli ovlivnění Západem.\n\nMurakami studoval divadelní umění na univerzitě Waseda v Tokiu. První práci získal v prodejně s hudebními nahrávkami, což je také místo, kde pracuje Tóru Watanabe, hlavní hrdina jeho románu \"Norské dřevo\". Těsně předtím, než dokončil studia, otevřel si kavárnu (resp. jazzový bar fungující v noci) „Peter Cat\" v Kokubundži spolu se svou ženou Joko. Tento bar provozovali v letech 1974–1982. \n\nHaruki Murakami je také náruživý běžec maratonu, ačkoli s běháním začal až ve 33 letech. 23. června 1996 Haruki Murakami dokončil svůj první a jediný „ultramaraton“ – závod na 100 km kolem jezera Saroma na ostrově Hokkaidó. \n\nMnoho jeho románů má hudební námět a názvy odkazující na klasickou hudbu. Některé knihy převzaly svůj název naopak z populárních písniček: \"Tancuj, tancuj, tancuj\" (\"Dance, Dance, Dance\" od The Beach Boys), \"Norské dřevo\" (\"Norwegian Wood\" od The Beatles) a \"Na jih od hranic, na západ od slunce\" (\"South of the Border\" od hudebníka jménem Nat King Cole). \n\nHned první román \"Slyš vítr zpívat\", který vyšel v roce 1979, byl oceněn japonskou literární cenou Gunzo pro začínající autory. Při publikování třetího románu \"Hon na ovci\", za nějž získal roku 1982 Nomovu cenu pro talentované autory, se začalo mluvit o fenoménu Murakami. O tři roky později Murakami obdrží prestižní Tanizakiho cenu. V roce 1987 vyšel román \"Norské dřevo\", za který autor sice neobdržel žádné literární ocenění, ale překonal všechny dosavadní rekordy – jen v Japonsku se prodalo přes čtyři miliony výtisků. Podobný úspěch sklidila i další díla.\n\nNorské dřevo bylo načteno Filipem Čapkou, Janou Strykovou a Klárou Issovou jako audiokniha (nakladatelství OneHotBook).\nMurakamiho romány byly přeloženy do více než 20 jazyků. Kromě nich vydal i několik sbírek povídek a literatury faktu.\n\nDo japonštiny přeložil některá díla F.S. Fitzgeralda, Johna Irvinga, či Trumana Capoteho a Raymonda Carvera. V říjnu 2006 v Praze převzal cenu Franze Kafky.\n\nNení-li uvedeno jinak, přeložil dílo do češtiny Tomáš Jurkovič.\n\n\n\n"}
{"id": "130383", "url": "https://cs.wikipedia.org/wiki?curid=130383", "title": "Oborniki Śląskie", "text": "Oborniki Śląskie\n\nOborniki Śląskie (: Obernigk) je město v Dolnoslezském vojvodství v Polsku. Leží 26 km od Wrocławi a 12 km od Trzebnice. Na konci roku 2004 žilo ve městě 8440 obyvatel.\n\nPrvní stopy aktivity člověka na tomto území pocházejí z období mezolitu a neolitu (archeologický nález pohřebiště charakteristického pro předlužickou kulturu doby bronzové).\n\nPočátky osídlení pocházejí z období kolem roku 1300, kdy zde na základě magdeburského práva vznikla vesnice. První písemná zmínka o vesnici \"Obora\" pochází z roku 1305, jedná se o uvalení povinnosti odvádět desátek vratislavskému biskupu. Během 14. století se vesnice stala součástí majetku knížete Konráda I.\n\nPozději vlastnil Oborniki po dobu asi 200 let rod Schaubertů. Když byl v roce 1835 nalezen železitý minerální pramen, založil\nKarol Wolfgang Schaubert v severozápadní části vesnice léčebné zařízení. Oborniki se staly místem odpočinku a říkalo se jim také „zelené plíce Wrocławi“. Obornické sanatorium léčilo choroby nervového ústrojí, plicní choroby, cukrovku a choroby oběhového systému.\n\nPo připojení Slezska k Polsku byl název změněn na \"Oborniki Śląskie\" pro odlišení od města Oborniki v blízkosti Poznaně. V roce 1945 získaly Oborniki Śląskie městská práva.\n\n\n"}
{"id": "130386", "url": "https://cs.wikipedia.org/wiki?curid=130386", "title": "První obnovené reálné gymnázium", "text": "První obnovené reálné gymnázium\n\nPORG provozuje školská zařízení ve třech budovách: v Praze v Libni (PORG Libeň), v Praze v Krči (Nový PORG) a v Ostravě (PORG Ostrava a PORG international school). V každém zařízení se nachází osmileté gymnázium, v Krči a Ostravě pětileté základní školy a v Ostravě i mateřská školka a mezinárodní základní škola.\n\nPORG přijal své první studenty 1. září 1990 jako první nestátní škola po roce 1948. Zakladatelem PORGu byl Ondřej Šteffl, který tuto školu vedl do roku 1995. První léta byla ve znamení experimentů, nových metod a nových forem jak vyučování, tak ve vedení školy samotné. Od roku 1998 do roku 2014 byl ředitelem školy syn bývalého českého prezidenta Václav Klaus. V září 2008 otevřel PORG novou pobočku - Nový PORG - základní škola a gymnázium v ulici Pod Krčským lesem v Praze 4.\n\nDne 16. ledna 2014 s účinností od 17. ledna 2014 ředitel Václav Klaus ml. rezignoval na svou funkci a ředitelkou se stala PaedDr. Dagmar Dluhošová.\n\nDříve byl školní rok na gymnáziích rozdělen na tři části, trimestry, které nahrazovaly pololetí. Od začátku roku 2017/2018 bylo rozdělení vystřídáno klasickými dvěma pololetími. Pedagogové využívají škálu známek - bodovou stupnici od 1 do 10, přičemž známka 1 je nejhorší (5-) a známka 10 je nejlepší (jednička). Rovněž se hodnotí přístup k výuce: A-D, F (A je nejlepší, F nejhorší). Kritéria pro hodnocení přístupu mají být aktivita v hodině, četnost včasného odevzdání domácích úkolů, ale i způsob vedení sešitů či zájem o reprezentaci školy a mimoškolní aktivity související s daným předmětem.\n\nŠkola má svůj parlament, šachový klub, školní časopis, internetovou televizi studentů, divadelní a filmový klub, knihovnu a čajovnu a několik sportovních klubů. Škola pořádá řadu přednášek včetně známého \"Science café\".\n\nPORG získal v červnu 2007 dar ve výši sto milionů korun. Deset milionů obdržel přímo PORG v Libni a za zbývajících devadesát milionů se postavila nová pobočka na Praze 4 – dvojjazyčné gymnázium a základní škola Nový PORG.\n\nDárcem byl generální ředitel energetické firmy ČEZ Martin Roman. Nesystémové přidělení vysokého daru od ředitele polostátní firmy, jejímž příjemcem byla firma syna prezidenta, byla kritizována řadou osobností i sdružení (mj. Transparency International). Bratr tehdejšího ředitele školy Jan Klaus je ve společnosti ČEZ zaměstnán na vyšší manažerské pozici.\n\nPORG má mnoho partnerských škol pro dlouhodobé studijní pobyty sextánů:\n\nStudenti Nového PORGu v průběhu studií skládají různé zkoušky, díky kterým se udržují na určité úrovni znalostí. V oktávě se studenti přípravují ke složení klasické české, ale i mezinárodní IB maturity.\n1. září 2008 byla otevřena nová pobočka PORGu, dvojjazyčná škola nesoucí název Nový PORG se sídlem v Praze 4 - Krči, v ulici Pod Krčským lesem 25. Nový PORG se dělí na první stupeň základní školy a osmileté gymnázium. Na základní škole se děti vedle klasických předmětů již od první třídy učí anglický jazyk s rodilým mluvčím. Další předmětem v anglickém jazyce je \"workshop\". Na gymnáziu je více předmětů v angličtině, zejména pak věda (anglicky \"science\"), zeměpis (anglicky \"geography\"), informační technologie (anglicky \"IT\"), Historie nebo estetická výchova. Výuka angličtiny (nebo předmětu v angličtině) probíhá až na několik výjimek s rodilým mluvčím. Studenti jsou připravování ke složení , která platí mezinárodně. Škola nabízí velkou škálu volitelných předmětů i zájmových činností. Studenti a žáci mohou využívat k práci knihovnu a IB studenti mají k dispozici tři studovny.\n\nDne 1. července 2014 byl odvolán z funkce dosavadní ředitel Martin Metelka, na jeho místo nastoupil bývalý ředitel gymnázia Jana Nerudy Juraj Liška. Současným ředitelem krčského kampusu je Karel Lemfeld.\n\n1. září 2011 byla otevřena další škola nesoucí název PORG, která se nachází v Ostravě-Vítkovicích. Jedná se o první stupeň základní školy a osmileté gymnázium, koncepčně podobné Novému PORGu. V roce 2018 se ostravský kampus rozrostl o mateřskou školku a šestitřídní základní školu, která vyučuje v anglickém jazyce.\n\n\n"}
{"id": "130387", "url": "https://cs.wikipedia.org/wiki?curid=130387", "title": "Finské euromince", "text": "Finské euromince\n\nFinské euromince jsou v oběhu od 1. ledna 2002. Finsko je členem Evropské unie od roku 1995 a také členem Evropské měnové unie.\n\nVe Finsku se mince v hodnotách 1 a 2 centy nepoužívají a bylo jich vyraženo pouze málo pro sběratele. Přesto se počítá s cenami v hodnotách s přesností na 1 cent, a tak jsou celkové ceny zaokrouhlovány na nejbližší hodnoty s přesností 5 centů (buď nahoru nebo dolů) podobně jako české haléře.\n\nNa rubových stranách mincí od 1 do 50 eurocentů je stejný motiv, ale na mincích 1 a 2 eura jsou motivy rozdílné. Na minci 2 eura je vyobrazena rostlinka a plody morušky a tento motiv navrhl Raimo Heino. Na minci 1 euro je motiv dvou letících labutí, který byl převzat ze soutěže návrhů pamětní mince k oslavě 80. výročí nezávislosti Finska a který vytvořil Pertti Mäkinen. Na všech mincích eurocentů (1, 2, 5, 10, 20 a 50 centů) je zobrazen stejný motiv - heraldický lev. Ten byl v minulosti vyobrazen v různých obměnách na několika finských mincích, například na minci v hodnotě 1 markka v letech 1964 - 2001, a vytvořil ho Heikki Häiväoja. Na všech mincích je také zobrazeno 12 hvězd symbolizujících Evropskou unii a rok vyražení.,\n\nKvůli doporučení Evropské rady se od začátku roku 2007 razí pozměněné mince takové, aby vyhovovaly tomuto doporučení. Oproti původnímu vzhledu přibyly na minci nápis FI (zkratka pro název státu Finsko) na pravé straně mince a symbol mincovny, která finské euromince razí. Tento pozměněný motiv není považován jako druhá série finských mincí, pouze jako poupravení předešléhlého designu.\n\nV roce 2008 nastala u finských euromincí drobná změna jejich vzhledu. Doporučení Evropské komise říká, že na vnějším mezikruží by mělo být pouze 12 evropských hvězd. Finské mince pozměněné v roce 2007 měly v levé části vnějšího mezikruží umístěnou i značku mincovny. Od roku 2008 je tato značka umístěna ve vnitřním kruhu mince. Přesunutí mincovní značky je jediná změna, která nastala mezi 1. a 2. pozměněným motivem.\n\nNásledující přehled zahrnuje 2€ pamětní mice vydané mezi roky 2004 a 2019.\n\n"}
{"id": "130389", "url": "https://cs.wikipedia.org/wiki?curid=130389", "title": "Španělské euromince", "text": "Španělské euromince\n\nŠpanělské euromince jsou v oběhu od 1. ledna 2002. Španělsko je členem Evropské unie od roku 1986 a také členem Evropské měnové unie.\n\nNa všech mincích je také 12 hvězd symbolizujících Evropskou unii, rok vyražení a nápis „ESPAÑA“ (španělsky Španělsko). Mince mají společný design pro každou ze tří skupin mincí:\n\nPrvní španělské mince uvedené do oběhu mezi roky 2002 a 2010 nesly motivy výše popsané: katedrálu v Santiagu, Miguela de Cerventase a krále Juana Carlose I.\n\nMezi roky 2010 a 2014 Španělsko razilo pozměněné mince. Vyobrazené motivy a osobnosti zůstaly vzhledem k první sérii stejné. Změnilo se umístění roku ražby, značky mincovny a další drobné grafické úpravy.\nV roce 2014 dosavadní král Juan Carlos I. abdikoval a na trůn nastoupil jeho syn Filip VI. Španělský. Euromince 1€ a 2 € ražené od roku 2015 nesou vyobrazení nového krále. Mince nižších nominálních hodnot zůstaly nezměněny. \n\nNásledující tabulka zahrnuje 2€ pamětní mice vydané mezi roky 2004 a 2018.\n\n"}
{"id": "130390", "url": "https://cs.wikipedia.org/wiki?curid=130390", "title": "Poležajevskaja (stanice metra v Moskvě)", "text": "Poležajevskaja (stanice metra v Moskvě)\n\nPoležajevskaja ( ) je stanice metra v Moskvě. Svůj název nese po významném staviteli metra, Vasilijevu Dementěviči Poležajevovi.\n\nPoležajevskaja je mělce založená, hloubená stanice. Nachází se na Tagansko-Krasnopresněnské lince, v její severní části. Otevřena byla 30. prosince roku 1972. Denně ji využije okolo 73 000 cestujících.\n\nNástupiště stanice se podobá stanici Partizanskaja; jsou zde tedy nástupiště dvě a celkem tři koleje. U jedné koleje je tak možný nástup z obou stran vlaku. Třetí kolej, která pokračuje dalších 340 m dál za stanici, se však nepoužívá k pravidelnému provozu, pouze tedy pro noční odstavení vlaků.\n\nPodzemní prostory stanice, které jsou podpírané dohromady dvěma řadami osmibokých sloupů, jsou obložené dlaždicemi (stěny) a bílým mramorem s různými barevnými nádechy (sloupy).\n\nStanice byla takto zkonstruována z toho důvodu, že zde měla začínat větev sedmé linky směrem ke čtvrti Serebrjannyj Bor. Plán se do současné podoby však změnil až po zahájení výstavby stanice, a tudíž se tak začalo podle neaktuální koncepce. V budoucnosti se uvažuje sem napojit větev Mini-metro Filjovské linky.\n\n"}
{"id": "130395", "url": "https://cs.wikipedia.org/wiki?curid=130395", "title": "John Smeaton", "text": "John Smeaton\n\nJohn Smeaton (8. červen 1724 – 28. říjen 1792) byl stavební inženýr odpovědný za projektování mostů, průplavů, přístavů a majáků. Je často považován za „otce stavebního inženýrství“. Byl také více než schopný strojní inženýr a významný fyzik, současně byl také členem Lunar Society.\n\nNarodil se v Austhorpe poblíž Leedsu v Západním Yorkshiru v Anglii. Po absolvování studia na Grammar School v Leedsu se zapojil do práce v otcově právnické firmě, ale posléze ji opustil, tvořil různé matematické přístroje (spolupracoval s Henrym Hindleyem), stal se vývojářem, vyvinul mezi jinými přístroji pyrometr ke studiu rozpínání materiálu a otáčivý reflektor (pro námořní navigaci).\n\nRoku 1753 byl zvolen za člena Royal Society (Královské společnosti) a roku 1759 obdržel Copleyho medaili za výzkum mechaniky vodních kol a větrných mlýnů. Jeho pojednání věnované vztahu mezi tlakem a rychlostí pro objekty pohybující se vzduchem a jeho koncepty vedly později k definování „Smeatonova koeficientu“.\n\nV letech 1759-1782 provedl také řadu dalších experimentů a měření na vodních kolech, která ho přivedla k podpoře teorie vis viva německého vědce Gottfrieda Leibnitze, rané formulace zákona zachování energie. To vedlo ke konfliktu se členy akademického ústavu, kteří odmítali Leibnitzovu teorii, protože věřili, že je neslučitelná s zákona zachování hybnosti Isaaca Newtona. Diskuze byla totiž nešťastně poznamenána nacionalistickými výlevy části členů ústavu.\n\nNa doporučení Královské společnosti Smeaton navrhl třetí Eddystonský maják (1755-1757). Prosazoval používání hydraulického vápna (forma malty, která se může ukládat pod vodou) a vyvinul techniku týkající se čepování žulových bloků, kterou použil při stavbě majáku. Jím postavený maják byl v provozu až do roku 1877, kdy byla zjištěna koroze jeho skalních základů. Poté byl maják rozebrán a částečně přestavěn na ploše Plymouthského přístavu, zvané Plymouth Hoe.\n\nRozhodnutím, že se chce zaměřit na lukrativní pole stavebního inženýrství, zahájil rozsáhlou řadu pověření ke stavbám, zahrnující:\n\n\nVzhledem k tomu, že jeho odborností bylo inženýrství, byl Smeaton roku 1782 povolán ke dvoru kvůli posudku, který se týkal případu, zabývajícího se usazováním naplavenin v přístavu u Wells-next-the-Sea v Norfolku. Je tak považován za prvního odborného znalce, který se u anglického dvora objevil.\n\nRoku 1791 Smeaton vydává v Londýně knihu, týkající se výstavby Eddystonského majáku. Z této knihy vyplývá, že již před stavbou majáku Smeaton studoval otázky kolem vodních staveb a zabýval se díly starořímského Vitruvia nebo Francouze Bélidora. Smeaton se však na rozdíl od tehdejších praktiků dává při výzkumu materiálů cestou vědeckého přístupu a kritického hodnocení dřívějších poznatků. Po konzultacích s chemikem Cookworthym např. došel k závěru, že pevnost zatvrdlého vápna nezávisí na tvrdosti vápence, z něhož se vyrábí, ale na jeho chemickém složení. Po sérii pokusů pak dospěl k závěru, že pro užití vápna ve vodním stavitelství je rozhodující obsah hlinitých příměsí ve vápenci. Tím Smeaton udělal první krok ve výzkumu a výrobě moderních hydraulických pojiv, který vyústil roku 1824 patentem J. Aspdina na výrobu portlandského cementu.\n\nVyužívání svých schopností strojního inženýra mu pomohlo vynalézt vodní motor pro Královské Botanické zahrady v Kew roku 1761 a vodní mlýn u Alstonu v Cumbrii roku 1767 (pro některé je známý vynálezem litinové hnací poloosy pro vodní kola). Roku 1765 se pokusil zkonstruovat vyvrtávačku válců atmosférických parních strojů, což představovalo jeden z největších problémů té doby při jejich konstrukci. O 3 roky později Smeaton zhotovil litinové válcové dmychadlo na vhánění vzduchu do železářských vysokých pecí, což umožnilo značně zvýšit produkci surového železa. Vylepšil také na základě vědeckých propočtů atmosférický parní stroj Thomase Newcomena a jeden z nich roku 1775 instaloval v dole Chasewater v Cornwallu.\n\nVysoce uznáván ostatními inženýry spolupůsobil v Lunar Society a roku 1771 založil Společnost stavebních inženýrů ( Society of Civil Engineers). Prosazoval výraz stavební inženýr pro odlišení od vojenských inženýrů, vyšlých z Royal Military Academy ve Woolvichi. Po jeho smrti byla Společnost stavebních inženýrů přejmenována na Smeatonovu společnost, což byla přímá předchůdkyně Instituce stavebních inženýrů, založené roku 1818.\n\nJeho žáky byli inženýr zabývající se průplavy William Jessop a architekt a inženýr Benjamin Latrobe.\n\nJohn Smeaton zemřel na mrtvici během procházky po zahradě svého rodného domu v Austhorpe a byl pochován ve farním kostele ve Whitkirku, v Západním Yorkshiru.\n\nJeho jméno nese střední škola na předměstí Leedsu, přiléhajícím ke statku Pendas Fields nedaleko od Austhorpe. Je také zmíněn v písni \"I Predict a Riot\" (jako symbol důstojného a klidného období v historii Leedsu) od anglické skupiny z Leedsu Kaiser Chiefs.\n"}
{"id": "130396", "url": "https://cs.wikipedia.org/wiki?curid=130396", "title": "Žďár", "text": "Žďár\n\nSlovo žďár znamená buď vyžďářený les nebo pohanské ohniště, žároviště.\nJméno Žďár nese více obcí:\n\n…nebo částí obcí:\n\n…nebo zaniklá sídla:\n\n…nebo kopce:\n\n…nebo rybník :\n…nebo chráněná území:\n"}
{"id": "130398", "url": "https://cs.wikipedia.org/wiki?curid=130398", "title": "Mistrovství světa v silniční cyklistice", "text": "Mistrovství světa v silniční cyklistice\n\nMistrovství světa v silniční cyklistice je jednorázový cyklistický závod jehož vítěz se stává mistrem světa a má právo oblékat během následujícího roku duhový trikot (bílý dres s vodorovnými pruhy znázorňující duhu).\n\nPrvní mistrovství světa se konalo roku 1927 na autodromu Nürburgring a prvním vítězem se stal Ital Alfredo Binda.\nOd roku 1921 sice cyklisté bojovali o titul mistra světa, ale pouze v kategorii amatérů. Tento šampionát zanikl roku 1995.\n\n\n\n\n\n"}
{"id": "130399", "url": "https://cs.wikipedia.org/wiki?curid=130399", "title": "Šlehačka", "text": "Šlehačka\n\nŠlehačka je krém, který byl ušlehán například metlou, šlehačem nebo expanzí plynu. Má polotuhou, lehkou a nadýchanou konzistenci. Šlehačka bývá často oslazená a někdy též dochucená vanilkou (nebo vanilinem či ethylvanilinem).\n\nVýchozí surovinou pro přípravu šlehačky je smetana ke šlehání. Podle české legislativy má smetana ke šlehání nejméně 30 % mléčného tuku; podmnožinou je smetana vysokotučná s nejméně 35 % tuku. Americká FDA rozlišuje lehkou smetanu ke šlehání (\"light whipping cream\") s od 30 do 36 % tuku a těžkou smetanu (od 36 % tuku, \"heavy cream\").\n\nMléko odolává šlehání a nedokáže udržet vzduchové bublinky. Smetanu obsahující alespoň 30 % tuku však lze smísit se vzduchem. Vzniklá koloidní pěna má zhruba dvojnásobný objem oproti původní surovině, bublinky vzduchu jsou zachyceny do sítě kapiček tuku. Pokud však šlehání pokračuje, kapičky tuku se spojují dohromady až vytvoří máslo; zbývající kapalinou je podmáslí (tzv. „přešlehání“ šlehačky).\n\nDo šlehačky se někdy přidává moučkový cukr, který ji zahustí a sníží riziko přešlehání. Podobný účinek má tzv. ztužovač šlehačky, což je směs cukru a modifikovaného škrobu.\n\nŠlehačka se obvykle šlehá metlou nebo elektrickým či ručním šlehačem. S určitým úsilím to jde i vidličkou.\n\nŠlehačka se také prodává v tlakových nádobách („sprejích“) k okamžitému použití. Jako hnací plyn se používá oxid dusný. Když šlehačka opouští trysku, expanduje na čtyřnásobný objem, dvojnásobný oproti tomu, když se do ní zašlehá vzduch. Na podobném principu fungují také šlehačkové láhve, podobné těm sifonovým. Takto připravená šlehačka je však nestabilní a během půl hodiny až hodiny se více či méně rozteče. Proto tato metoda není vhodná pro zdobení jídla, které se nebude ihned podávat. Šlehačky prodávané v lahvích zpravidla obsahují smetanu, cukr a stabilizátory, v horším případě odstředěné mléko, rostlinný olej, vodu a ztužený rostlinný tuk.\n\nK výrobě šlehačky v bombičkové lahvi je třeba nádobu před plněním vypláchnout studenou vodou a vychladit. Pak se do lahve nalije půl litru vychlazené smetany ke šlehání a vloží se 1–2 bombičky s oxidem dusným.\n\nŠlehačku lze také vyrobit ve speciálních výrobnících, které mají větší objem a umožňují odběr rostlinné nebo živočišné smetany až do 49% tuku. Výhodou je také regulace nášlehu a odběr šlehačky z tetrapaku. Šlehačka z výrobníku si zachovává relativně nejlepší vlastnosti (objem a tvar) s uplývajícím časem od dokončení výroby.\n\nZa šlehačkovou náplň pekařských a cukrářských výrobků se podle české legislativy považuje vyšlehaná smetana ke šlehání ochucená cukrem nebo jinými ochucovadly, popřípadě vmíchaná do hmot na bázi hydrokoloidů, které tvoří nejvýše jednu třetinu hmotnosti šlehačkové náplně.\n\nNa trhu se prodává mnoho výrobků označených jako „šlehačka“, které nejsou připraveny (nebo jen částečně) ze smetany ke šlehání. Namísto toho obsahují rostlinné tuky. Podle zjištění časopisu dTest obsahuje řada takových výrobků tuky s vysokým obsahem nasycených mastných kyselin (pocházející zřejmě z palmového a kokosového oleje). Bylo v nich nalezeno více aditiv a vyšší obsah diesterů 3-MCPD než ve šlehačkách ze smetany ke šlehání.\n\n\n"}
{"id": "130401", "url": "https://cs.wikipedia.org/wiki?curid=130401", "title": "Syrovátka", "text": "Syrovátka\n\nSyrovátka je bíložlutá tekutina, která vzniká po sražení mléka.\n\nSyrovátka je mléčné sérum, které vzniká odstraněním kaseinu z mléka, kdy po sražením mléka vzniká tuhá složka kasein (v podstatě tvaroh) a tekutá složka - syrovátka, nazývaná též mléčné sérum. V minulosti byla likvidována jako odpad. Rostoucí ekologická zátěž byla jedním z důvodů snahy o její další využívání. \nSyrovátka obsahuje vitamíny B1, B2, B3, B5, B6, B9, B12, H, C a E. Z minerálních látek to jsou hlavně hořčík, fosfor, vápník, draslík, sodík, zinek. Dále obsahuje bílkoviny a také laktózu.\n\nNěkteří lidé mohou být alergičtí na některé složky (nesnášenlivost mléčného cukru - laktózy). Pro některé osoby může být problémem také značné množství solí, které mohou být zátěží pro funkci ledvin.\n\nJako vedlejší produkt při výrobě sýrů nebo tvarohu vzniká sušená syrovátka.\n\n"}
{"id": "130404", "url": "https://cs.wikipedia.org/wiki?curid=130404", "title": "Staňkovice", "text": "Staňkovice\n\nJméno Staňkovice nese víc obcí:\n\n\n"}
{"id": "130405", "url": "https://cs.wikipedia.org/wiki?curid=130405", "title": "Syrovátka (rozcestník)", "text": "Syrovátka (rozcestník)\n\nSyrovátka může být:\n"}
{"id": "130406", "url": "https://cs.wikipedia.org/wiki?curid=130406", "title": "Tisová", "text": "Tisová\n\nJméno Tisová má více míst:\n\n\n"}
{"id": "130408", "url": "https://cs.wikipedia.org/wiki?curid=130408", "title": "Králováci", "text": "Králováci\n\nKrálováci byli šumavští osadníci převážně německé národnosti, kteří od 12. a 13. století střežili hranici, zemské stezky a zlaté doly, věnovali se také těžbě dřeva a pastevectví. Byli svobodní, podřízeni jen českému králi, který jim udělil četné výsady (právo lovu, mýcení stromů, vaření piva aj.), aby podpořil osídlení v těchto odlehlých končinách. Německá kolonizace západní části Šumavy se plně rozvinula v 16. století. Králováci sídlili v osamělých dvorcích uprostřed svých pozemků kolem osmi rychet, vrchní rychtáře směli sami volit. Výjimečného postavení byli však Králováci postupně zbaveni. \nÚzemí obývané Králováky bylo původně rozděleno do osmi rychet:\n\n\nÚzemí Královského hvozdu bylo k Čechám definitivně připojeno Přemyslem Otakarem II. roku 1273.\n\nBěhem třicetileté války bylo královácké území dáno královskou komorou České koruny do zástavy a zpět už nikdy nevyplaceno. Tím přešlo toto území v majetek panství prášilského a bystřického, přičemž si ovšem králováčtí svobodní sedláci podrželi svá stará práva a privilegia. Králováci měli zejména právo volit si ze svého středu vlastního rychtáře, jakož i vrchního rychtáře, jemuž příslušelo i vedení dávek a soupisů, zatímco jiné záležitosti administrativy obstarávala panství Prášily (Stubenbach) a Bystřice nad Úhlavou (Bistritz an der Angel). Sedláci byli zproštěni robotních povinností, směli vařit pivo a pálit kořalku, užívali i privilegia svobodné honitby a rybolovu na svých pozemcích a ve svých vodách.\n\nPo zrušení roboty a poddanství (1848) se samozřejmě staly tyto staré svobody a výsady něčím, co příslušelo od té doby i všem ostatním šumavským sedlákům, zbaveným roboty a svobodným náhle stejně jako Králováci. Nicméně i poté se králováčtí sedláci cítili být v jistém smyslu jiní než ti donedávna ještě robotní rolníci, na které svobodní sedláci dříve shlíželi s jistou pohrdavou přezíravostí. Královácká hrdost nebyla bez oprávnění. Nehledě na samo vědomí, že jejich předkové byli odnepaměti svobodnými vlastníky půdy, poddanými přímo českému králi, těšila se většina z nich významnému jmění a blahobytu a v důsledku toho i značnému vzdělání, kterým znatelně převyšovali ty ostatní svého stavu. K tomu je třeba přičíst, že královácké dvorce, z nichž mnohé zůstávaly po staletí v držení jednoho a téhož selského rodu, ležely často při těch půdou nejlepších a proto i nejvýnosnějších pozemcích, obklopeny obvykle (alespoň ty největší z nich) staveními, které svobodní sedláci, neschopni své pozemky obdělávat vlastními silami, zřídili pro ty ostatní, kteří pro ně museli konat práce za denní mzdu. Každý větší „svobodný dvorec“ (Freihof) tak představoval malý panský statek s panským domem a obydlími zemědělských „dělníků“ a během staletí se musel z patriarchálního poměru mezi majitelem a na něm závislými, v jistém smyslu mu poddanými, pracovníky vytvořit pocit panské nadřazenosti.\n\nOd roku 1848 příslušelo královácké území ke třem c.k. okresním soudům v Nýrsku (Neuern), Sušici (Schüttenhofen) a v Kašperských Horách.\n\nSvobodní sedláci Královského hvozdu sice nevytvořili svébytný architektonický styl, ale v kompozici jednotlivých částí hospodářství využili stavební prvky šumavského domu a typickým králováckým rysem byla rozptýlená dispozice – součásti hospodářského domu, které má šumavský dům pod jednou střechou, byly u královackých dvorců osamostatněny. Majetky králováckých sedláků byly co do velikosti značně rozdílné. Obývali však vesměs uzavřené dvorce, opatřené často i domácí kaplí. Stavební sloh těchto dvorců se různil. V níže položených krajích byla stavení spíše z kamene a s vysokou taškovou či šindelovou střechou, ve vyšších polohách však byly nad roubenými stěnami horských chalup ploché, daleko dopředu vybíhající prkenné střechy, zatížené balvany. Prostou a krásnou řezbou často zdobená lomenice měla pod ochranou převislé střechy přes celou šíři štítové stěny otevřenou dřevěnou pavlač. Tento stavební sloh je podobný architektuře v alpské krajině Švýcarska, Horního Bavorska a Tyrolska.\n\nKrálovácký dvorec ležel vždy uprostřed pozemků k němu náležejících. Tyto statky netvořily uzavřené obce či vsi, ale byly jednotlivě rozptýleny v krajině. Podobně jako v jiných oblastech s německou architekturou (Vestfálsko, Horní Bavorsko, Schwarzwald) měl každý dvorec na Královácku své zvláštní jméno (např. Metzerhof, Schindelhof, Gubenhof, Semmelhof, Berghof, Schneiderhof, Tomandlhof, Girglhof, Gerlhof). Panský dům býval na lomenici zdoben zvoničkou, jejíž zvon se rozezníval jak o začátku či konci denních prací, tak i v poledne, či v čase nouze svolával sousedy nebo prokazoval poslední poctu zemřelému.\n\nDo dnešní doby se zachoval královácký dvorec z 18. století na Antýglu, se šindelovými střechami a zvoničkou. Komplex na Antýglu je ukázkou jak v minulosti královácký statek (dvorec) vypadal. Dvorec byl tvořen skupinou roubených a zděných stavení. Skládal se z vlastní chalupy, podružského domku, stodoly a kaple. V okolí každého dvorce si stavěla své chalupy čeleď, která zde pracovala. I dnes můžeme vidět šindelovou střechu a široké nízké štíty s vyřezávanými obrazci. Pro královácké dvorce byla typická kaplička se zvoničkou. V případě špatného počasí zde vyzváněli, aby poutníky dovedli do bezpečí. Oválnému okénku ve vikýři, jaké mívají i zde na Antýglu, se říká volské oko.\n\nKrálováci měli také svůj kroj, kterým se nijak podstatně nelišili od ostatních německých obyvatel Šumavy, muži však nosili černé plstěné klobouky s širokým okrajem a barevnými stuhami, vyjadřujícími odlišnost jednotlivých někdejších rychet. Ženy a dívky mívaly na hlavě jako všechny ostatní Šumavanky zavázán šátek, zakončený na zádech dvěma velkými cípy, ležícími vedle sebe na způsob křídel.\n\nZvláštním zvykem svobodných sedláků z Královského hvozdu, z údolí Úhlavy a přilehlých území (v někdejších rychtách Svatá Kateřina, Hamry, Hojsova Stráž a Zhůří), bylo umisťování umrlčích prken. Když umřel někdo z členů rodiny, byl položen na prkno ozdobené symboly smrti a pestře pomalované, které bylo poté, co mrtvé tělo pochovali, opatřeno ještě jménem a daty narození a úmrtí zesnulého, nějakým odkazem či průpovědí ve verších a prosbou o otčenáš za duši nebožtíkovu, na horním konci bylo zahroceno a ve vztyčené poloze dolním koncem zaraženo do země, obvykle v blízkosti statku nebo při cestě, jdoucí kolem pozemků, často také pod nějakým krásným starým stromem, u kaple či polního kříže. Nápis na každém umrlčím prkně začínal obvykle slovy, že „auf diesem Brett hat gelegen der ehrengeachtete\" nebo „...die tugendsame N.N.“ atd. (tj. že „na tomto prkně ležel ctihodný\" či „počestná N.N.“ atd.) Často vznikaly celé řady takových vztyčených umrlčích prken, z jejichž nápisů se dal pak vyčíst běh života a osudy jednotlivých členů rodiny během celého půlstoletí. S tímto zvykem se lze setkat všude od náhorní pláně při Furthu přes celý Bavorský les až dolů k Dunaji. I v železnorudské kotlině se lze všude setkat s umrlčími prkny. Umrlčí prkna sloužila také poutníkům k orientaci, neboť se nápisy na nich vždy uváděly jméno nejbližšího dvorce či místa.\n\n"}
{"id": "130410", "url": "https://cs.wikipedia.org/wiki?curid=130410", "title": "Filip V.", "text": "Filip V.\n\nJméno Filip V. může znamenat:\n"}
{"id": "130412", "url": "https://cs.wikipedia.org/wiki?curid=130412", "title": "Igor", "text": "Igor\n\nIgor je mužské jméno skandinávského původu. \" Jedná se o poruštěné jméno Ivar\". Vzniklo ze staroislandského jazyka \"Ingwarr\". Vykládá se jako „hlídající, bůh plodnosti“.\n\nV českém občanském kalendáři má svátek 1. října.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +2,0%.\n\n\n"}
{"id": "130413", "url": "https://cs.wikipedia.org/wiki?curid=130413", "title": "Svatý Lupus", "text": "Svatý Lupus\n\nSvatý Lupus, ve francouzštině „Loup“ (což znamená mj. „vlk“), se narodil v Galii. Svůj majetek rozdal chudým, vstoupil do opatství pod vedením sv. Honorata a kolem roku 426 byl jmenován biskupem troyeským.\n\nV roce 429 doprovázel sv. Germaina z Auxerre do Británie, aby potlačili hnutí pelagiánců. Po návratu se dále věnoval svým biskupským povinnostem.\n\nV roce 451, po porážce hunského vojevůdce Attily na Katalaunských polích, byl Lupus obviněn z účasti na Attilově útěku a musel opustit Troyes. Dva roky žil jako poustevník, teprve pak mu bylo dovoleno vrátit se do města. (Věrohodnost této události bývá zpochybňována).\n\n"}
{"id": "130417", "url": "https://cs.wikipedia.org/wiki?curid=130417", "title": "Vinařice", "text": "Vinařice\n\nJméno Vinařice nese více obcí na nepříliš rozsáhlém území středních a části severních Čech. Společný název těchto obcí je dokladem starověkého pěstování vinné révy na území těchto obcí nebo v jejich blízkém okolí.\n\n\n…nebo částí obcí:\n\nJiná zeměpisná označení:\n"}
{"id": "130419", "url": "https://cs.wikipedia.org/wiki?curid=130419", "title": "Trstěnice", "text": "Trstěnice\n\nJméno Trstěnice nese více obcí:\n"}
{"id": "130420", "url": "https://cs.wikipedia.org/wiki?curid=130420", "title": "Žerotín", "text": "Žerotín\n\nJméno Žerotín nese více obcí:\n\nJméno Žerotínové nesou šlechtické rody s přídomkem ze Žerotína:\n\nSlovo Žerotín se rovněž objevuje v názvech jiných subjektů:\n"}
{"id": "130421", "url": "https://cs.wikipedia.org/wiki?curid=130421", "title": "Židovice", "text": "Židovice\n\nJméno Židovice nese více obcí:\n\n…nebo částí obcí:\n\n"}
{"id": "130422", "url": "https://cs.wikipedia.org/wiki?curid=130422", "title": "Šestajovice", "text": "Šestajovice\n\nNázev Šestajovice nese více obcí, které se nachází v České republice:\n"}
{"id": "130423", "url": "https://cs.wikipedia.org/wiki?curid=130423", "title": "Šanov", "text": "Šanov\n\nNázev Šanov má více míst:\n\n"}
{"id": "130425", "url": "https://cs.wikipedia.org/wiki?curid=130425", "title": "Voděrady", "text": "Voděrady\n\nNázev Voděrady může označovat:\n\n\n\n"}
{"id": "130433", "url": "https://cs.wikipedia.org/wiki?curid=130433", "title": "Édouard Michelin", "text": "Édouard Michelin\n\nJméno Édouard Michelin má více osob:\n\n"}
{"id": "130434", "url": "https://cs.wikipedia.org/wiki?curid=130434", "title": "Zemětřesení na Jávě", "text": "Zemětřesení na Jávě\n\nZemětřesení na Jávě může znamenat:\n\n"}
{"id": "130451", "url": "https://cs.wikipedia.org/wiki?curid=130451", "title": "Scapa Flow", "text": "Scapa Flow\n\nScapa Flow je vodní plocha v Orknejích. Je obklopena ostrovy a s volným mořem ji spojují jen úzké průlivy. Její strategická poloha i snadná bránitelnost ji předurčovaly k využití ze strany válečných loďstev. Využívali ji již Vikingové. Před rokem 1956 sloužila po staletí jako základna Royal Navy, během první a druhé světové války sloužila dokonce jako její hlavní námořní základna. V roce 1919 zde německé posádky potopily německé hladinové lodě, které zde byly internované. V roce 1939 se jméno Scapa Flow stalo na nějakou dobu symbolem potupy Royal Navy poté, co do přísně střežené základny pronikla ponorka U-47 Güntera Priena, potopila bitevní loď \"HMS Royal Oak\" a v poklidu zase odplula.\n\nOd roku 1970 je zde umístěn velký ropný terminál na ostrově Flotta. Na dalším z ostrovů, konkrétně Hoy, se nachází turistické centrum.Scapa Flow je oblíbenou destinací potápěčů, kteří se potápějí k vrakům lodí s výjimkou vraku HMS Royal Oak ke kterému je potápění z pietních důvodu zakázáno. Hlavní základnou Royal Navy přestala být roku 1956, kdy její funkci převzal Portsmouth.\n\nPo skončení První světové války došlo k incidentu u Scapa Flow při němž bylo potopeno internované (zajaté) německé loďstvo. V návaznosti na podmínky příměří uzavřeného 11. listopadu 1918, připluly hlavní síly německého válečného loďstva dne 21. listopadu 1918 do kotviště Scapa Flow, které bylo hlavní základnou britského loďstva, kde došlo k internaci německých lodí.\n\nKdyž se německý velitel kontradmirál Ludwig von Reuter dozvěděl, že dle podmínek Versailleské mírové smlouvy budou lodě předány do rukou mocností Dohody, vydal 21. června 1919 předem dohodnutý signál k jejich potopení vlastní německou posádkou. Tak bylo potopeno na 50 válečných německých lodí včetně 10 bitevních lodí a 5 bitevních křižníků.\n\nPonorka U47 pod vedením Günthera Priena pronikla do hlavní základny Royal Navy Scapa Flow 14. října 1939 a potopila tam bitevní loď třídy Revenge HMS Royal Oak a vrátila se zpět do Německa.\n"}
{"id": "130457", "url": "https://cs.wikipedia.org/wiki?curid=130457", "title": "U 47", "text": "U 47\n\nUnterseeboot 47 (U 47) byla německá ponorka typu VIIB spuštěná na vodu v roce 1938. Slavnou se stala 14. října 1939, když pod vedením Günthera Priena pronikla do hlavní základny Royal Navy Scapa Flow, potopila tam bitevní loď třídy Revenge HMS Royal Oak a vrátila se zpět do Německa. Během bitvy o Atlantik podnikla deset bojových plaveb a potopila 30 obchodních lodí a 8 dalších poškodila. Zmizela západně od Irska 7. března 1941, pravděpodobně potopena torpédoborcem HMS Wolverine.\nPříběh německé ponorky U-47 zaujal německo-rakouského režiséra Haralda Reinla, ten v tehdejším západním Německu natočil válečný film U47 – Kapitänleutnant Prien, tento film vznikl v roce 1958 a zachycuje úspěšný ponorkový útok kapitána Günthera Priena na námořní základnu Scapa Flow.\n"}
{"id": "130464", "url": "https://cs.wikipedia.org/wiki?curid=130464", "title": "Poslední hrdina", "text": "Poslední hrdina\n\nPoslední hrdina je humoristická fantasy kniha Terryho Pratchetta, 27. ze série \"Zeměplocha\". Kniha je v rámci zeměplošské série unikátní tím, že nevyšla jen jako paperback, nýbrž vázaná a bohatě ilustrovaná Paulem Kidbym. V České republice vyšla dokonce jen ilustrovaná verze knihy.\n\nVládce Achátové říše, císař Čingis Cohen, kdysi známý světu jako Barbar Cohen, se rozhodl, že bohové to vynálezem smrti přehnali a protože už není žádných dalších pořádných hrdinů, chce vrátit, spolu se svou Stříbrnou hordou, to, co první hrdina světa ukradl. Oheň. A protože je Achátová říše vynálezcem střelného prachu, hodlá Cohen vynést na vrchol Zeměplochy a sídlo bohů, horu Cori Celesti, první opravdu ničivou bombu Zeměplochy a pořádně se bohům pomstít. Jenže velký výbuch na Cori Celesti, jež je také středem magického pole Zeměplochy, by znamenal zhroucení právě celého magického pole. Bez něj ale na Zeměploše nemůže existovat život.\n\nZeměplocha se tak řítí do záhuby a Barbar Cohen má náskok. Jediná možnost, jak je předejít a zamezit konci Plochy, je vyslat na Cori Celesti výpravu želvonautů v kosmické raketě. Tak se také rozhodne po poradě mezi patricijem Ankh-Morporku Havelockem Vetinarim a Rozšafínem Ctibumem, vedoucím katedry Nedoporučované aplikované magie. Kosmickou loď vymyslí Leonardo da Quirm a stane se také jedním z želvonautů. Další jsou Karotka Rudykopalsson, Mrakoplaš a trochu nečekaně také Knihovník Neviditelné univerzity.\n\n\n\n"}
{"id": "130465", "url": "https://cs.wikipedia.org/wiki?curid=130465", "title": "Péleus", "text": "Péleus\n\nPéleus (řecky Πηλεύς, latinsky Peleus) je v řecké mytologii syn aigínského krále Aiaka a jeho manželky Aigíny. Sám byl fthíjským králem.\n\nVykonal mnohé hrdinské činy, ale i činy, za které musel pykat. V mýtech však proslul zejména tím, že byl otcem největšího hrdiny trojské války, Achillea.\n\nKdyž v mládí zabil v hádce svého bratra Fóka, uprchl ze své domoviny. Našel útočiště u fthíjského krále Eurytióna a s jeho dcerou Antigonou se oženil. Krátce nato prchal i z Fthíe – se svým tchánem se zúčastnil lovu na hrozného kalydónského kance a tam nešťastnou náhodou Eurytióna zabil. Uchýlil se do Iólku v Thessálii, kde ho přijal král Akastos. A série neštěstí pokračovala: Akastova manželka se do Pélea zamilovala, on však její lásku neopětoval. Ona ho obvinila, že ji chtěl svést. Akastos své ženě uvěřil a rozhodl se Pélea zabít. Vylákal ho do lesa, vzal mu meč a uschoval ho, aby se nemohl bránit. Péleus ho však našel, vrátil se do Iólku a zabil Akasta i jeho falešnou ženu.\n\nPo období četných bohatých obětí, jimiž se Péleus očistil od krvavých činů, se vrátil do Fthíje, aby se ujal vlády. Jeho manželka už nebyla naživu. V té době se Zeus ucházel o mořskou bohyni Thetidu, když se mu donesla věštba, že její budoucí syn předčí svého otce. Zeus z milostného dobrodružství vycouval a Thetidu provdal za právě ovdovělého Pélea. Thetis ten sňatek nechtěla, ale proti Diově vůli nic nezmohla. Svatba se konala v jeskyni Kentaura Cheiróna za účasti všech bohů. Při hostině se odehrál proslulý spor o zlaté jablko ze zahrady Hesperidek, které přinesla bohyně sváru Eris. Mělo připadnout „té nejkrásnější“. Rozpoutal se spor, který vedl k trojské válce.\n\nManželství Pélea a Thetidy nebylo šťastné – ona se trápila sňatkem se smrtelným člověkem, on zase tím, že jejich synovi Achillovi chtěla dát nesmrtelnost, a proto ho natírala ambrózií a zakalovala nad ohněm. Péleus se domníval, že chce syna zahubit a vytasil na ni meč. Beze slova uprchla a už se k němu nikdy nevrátila. Stejně tak syn Achilleus – když dospěl, zvolil si slávu na poli válečném a pod hradbami Tróje položil život.\n\n\n\n"}
{"id": "130467", "url": "https://cs.wikipedia.org/wiki?curid=130467", "title": "Aigína", "text": "Aigína\n\nAigína (řecky Αἴγινα, latinsky Aegina) je v řecké mytologii dcera říčního boha Asópa a je matkou krále Aiaka.\n\nNejvyšší bůh Zeus se do ní zamiloval a unesl ji na ostrov Oinoné. Tam mu porodila syna Aiaka, který se v dospělosti stal králem toho ostrova. Ostrov dostal jméno Aigína a nazývá se tak dodnes.\n\nSyn Aiakos se stal později otcem Pélea, který se oženil s bohyní Thetis a měl s ní syna Achillea, nejslavnějšího hrdinu a oběť trojské války.\n\n"}
