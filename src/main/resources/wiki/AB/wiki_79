{"id": "184791", "url": "https://cs.wikipedia.org/wiki?curid=184791", "title": "Obruč", "text": "Obruč\n\nObruč je prstenec z pevného materiálu, který obepíná válcový předmět. Je součástí dřevěných sudů, beček, štoudví, kádí a kol některých dopravních prostředků. \n\nObruč byla původně ocelová součást sudů, kádí, štoudví, beček a dřevěných (často loukoťových) kol. Ve všech případech držela pohromadě dřevěnou konstrukci v požadované tuhosti i tvaru tím, že zachycovala a přenášela mechanické síly působící v tahu (obruč svírá zpevňované těleso kruhově působíci silou).\n\nKovová obruč se na dřevěné součásti nasazuje zahřátá ve výhni. Po ochlazení se smrští a pevně obemkne spojovanou konstrukci. Tato technika se používá běžně i dnes při výrobě železničních kol respektive železničních dvojkolí (zde se těžká a masivní obruč za tepla vždy lisuje).\n\nPo vynálezu železničního dvojkolí se obruče staly i součástí kol na železnici. Jsou za tepla nasazovány na ocelový, v minulosti převážně odlévaný kotouč („disk“) kola; vlastnosti odlévaných materiálů totiž nevyhovují pro jízdní plochu kola a po opotřebení stačí vyměnit jen obruč a nikoliv celé kolo. Dnes jsou nejen dvojkolí pro vyšší rychlosti, ale i většina dvojkolí pro nákladní vozy vyráběna s válcovanými celistvými koly („monobloky“). Dvojkolí s obručemi přetrvávají v použití jednak pro nižší nároky, jednak u starších lokomotiv, které dosud mají kola větších průměrů tvořená odlitkem.\n\nS používáním obručových kol je spojeno riziko uvolnění obruče, především po vyhřátí obruče nadměrným přívodem tepla ze špalíkové brzdy. Lom obruče kola speciální konstrukce byl příčinou železničního neštěstí u Eschede.\n\nObruče z gumy se staly koncem 19. století součástí prvních jízdních kol i silničních motorových vozidel. Postupně byly ale vytlačeny pneumatikou. Gumové obruče byly (a jsou) součástí pojezdu tanků a jiných pásových vozidel.\n\nPlastové toroidní obruče jsou jedním z náčiní v moderní gymnastice, spolu s míči, kužely (a dalšími tělocvičnými předměty) se jedná o jinak dost běžné tělocvičné náčiní. \n"}
{"id": "184792", "url": "https://cs.wikipedia.org/wiki?curid=184792", "title": "Ladomirovský potok", "text": "Ladomirovský potok\n\nLadomirovský potok je potok v nejvýchodnější části Slovenska, který protéká územím okresu Snina. Je to pravostranný přítok Luhu, má délku 4,9 km a je tokem IX. řádu.\n\nPramení ve Vihorlatských vrších, v podcelku Vihorlat, na východním úpatí vrchu Nežabec (1023,4 m) v nadmořské výšce přibližně 600 m. Nejprve teče na severovýchod, vstupuje do Beskydského předhoří, do podcelku Ublianska pahorkatina. Zde vytváří nejdříve ostrý oblouk směřující na severozápad a pokračuje východním směrem přes obec Ladomirov. Zde přibírá levostranný Široký potok, stáčí se na jihovýchod a na okraji obce ústí v nadmořské výšce cca 283 m do Luhu.\n"}
{"id": "184793", "url": "https://cs.wikipedia.org/wiki?curid=184793", "title": "Rychtářov (Vyškov)", "text": "Rychtářov (Vyškov)\n\nRychtářov ( \"Richtersdorf\") někdejší samostatná horská obec, dnes část města Vyškova, ležící na jižním svahu Drahanské vrchoviny při silnici z Vyškova do Sloupu. Od Vyškova je vzdálená 10 km, leží v nadmořské výšce 401 m n. m.\n\nRychtářov je poprvé zmiňován v roce 1381 na listině věna manželky Petra ze Šternberka Anny. Je zde uveden jako jedna ze vsí pod názvem „Rechtarow“.\n\n\n\n\n\n\n\n\n\n"}
{"id": "184794", "url": "https://cs.wikipedia.org/wiki?curid=184794", "title": "Stavitel Solness", "text": "Stavitel Solness\n\nStavitel Solness (1892) je alegorické drama o třech dějstvích norského dramatika Henrika Ibsena.\n\nHlavními postavami dramatu jsou stavitel Halvard Solness, jeho manželka Alina Solnessová, lékař MUDr. Herdal, Knut Brovik, dříve samostatný architekt, teď pomocník u Solnesse, jeho syn Ragnar Brovik, jeho neteř a zároveň účetní Kaja Fosliová a slečna Hilda Wangelová.\n\nDěj se odehrává v Solnessově domě. První dvě jednání uvnitř stavitelovi vily, třetí na verandě do zahrady. Jak vyplývá z Ibsenových poznámek, myslel autor při komponování prostředí na rodný Skien.\nStárnoucí architekt rekapituluje svůj život. Dostavují se pochybnosti o vlastních schopnostech a strach z mladé konkurence, především však přesvědčení, že svůj úspěch vykoupil nejenom štěstím svým, ale štěstím i druhých lidí. Rodinu Solnessových potkala kdysi tragédie, která trápí nejen Solnesse, ale především jeho ženu. Solness čerpá novou životní sílu ze vztahu k mladé Hildě, které kdysi slíbil postavit zámek, a která za ním nyní přijela z horské vesnice. Hilda je nietzscheovská postava plná energie, bez zábran morálních i erotických. Představuje zároveň dceru, kterou Solness nikdy neměl, i absolutní lásku, od které upustil. Inspirován Hildou se stavitel snaží překonat svůj strach i sám sebe a vystoupit na věž nově postaveného domu, i když ví, že trpí závratěmi. Při výstupu se zřítí a zemře. Symbolicky lze jeho pád interpretovat jako důsledek závratě z pohledu na vlastní život. Hrdina jako by ve svém lidství nedokázal dosáhnout stejných výšin jako  ve svém povolání.\n\nIbsena při psaní hry inspirovala vlastní životní situace. K základní myšlence – umělcovu účtování s životem a vykonanou prací – přispěl mladý norský spisovatel Knut Hamsun, jenž Ibsenovo dílo kritizoval v sérii přednášek, které proslovil v roce 1891. Solness je zřetelně velmi autobiografickým dílem. Bylo by ovšem chybou ztotožňovat prvoplánově Solnesse s Henrikem Ibsenem, Ragnara Brovika s Knutem Hamsunem a Hildu s některou z autorových pozdních lásek, tak jako to činila dobová kritika.\n\n\n"}
{"id": "184795", "url": "https://cs.wikipedia.org/wiki?curid=184795", "title": "Theodor Kohn", "text": "Theodor Kohn\n\nTheodor Kohn (22. března 1845 Březnice – 3. prosince 1915 Ehrenhausen) byl sedmým arcibiskupem olomouckým (1892/3-1904). Byl první olomoucký arcibiskup prostého původu, navíc byl jeho dědeček narozený v židovské rodině. V roce 1904 byl přinucen k rezignaci.\n\nTheodor Kohn měl židovské předky, ale již jeho dědeček konvertoval ke katolictví. Studoval na nižším gymnáziu ve Strážnici, poté nastoupil na kroměřížské piaristické gymnázium, kde složil maturitu v roce 1867. Po prázdninách nastoupil do arcibiskupského kněžského semináře v Olomouci. Na kněze byl vysvěcen 5. července 1871. V roce 1874 jej arcibiskup Bedřich z Fürstenberka jmenoval svým sekretářem a druhým ceremoniářem. Kohn úkoly spojené s těmito úřady zvládal i se souběžným studiem, v roce 1875 pak získal doktorát teologie. Byl uznávaným odborníkem v oblasti kanonického práva. V roce 1882 se stal Kohn mimořádným profesorem církevního práva a fundamentální teologie. Postupně se stal nepostradatelným spolupracovníkem stále více churavějícího arcibiskupa, který na něj v pozdních fázích svého života přenášel stále větší část své odpovědnosti. V roce 1883 jej jmenoval kancléřem.\n\nPo smrti kardinála Fürstenberka jej olomoucká kapitula 8. listopadu 1892 zvolila jeho nástupcem na arcibiskupském stolci, papež ji potvrdil 10. ledna 1893. Vysvěcen na biskupa byl 5. února 1893 a 11. února 1893 uveden do úřadu. Jeho volba vzbudila velký rozruch — byl to Čech a prostý občan, což silně pobouřilo vídeňský dvůr a šlechtické kruhy, které navíc nelibě nesly i jeho židovský původ. Známý je mezi šlechtou oblíbený výrok, jehož autorství je připisováno předsedovi předlitavské vlády hraběti Eduardovi Taaffemu: \"Doufám, že je ten Žid alespoň pokřtěn.\"\n\nTheodor Kohn se ukázal být dobrým hospodářem a významným mecenášem umění, dal do pořádku arcidiecézní hospodaření, které za jeho správy pravidelně končilo výrazným přebytkem, nechal opravit a upravit Arcibiskupský zámek v Kroměříži a Květnou zahradu. Obnovil chudinské fondy farností a podporoval řadu dalších sociálních projektů. Spolufinancoval založení Muzea Jana Amose Komenského v Uherském Brodě. 25. ledna 1897 byl jeruzalémským patriarchou Ludovicem Piavim jmenován rytířem velkého kříže Řádu Božího hrobu.\n\nOstatní aspekty jeho působení však byly velmi kontroverzní. Arcibiskup se stal postupem času terčem útoků antikatolického tisku i části katolické veřejnosti, která mu vyčítala přílišnou pýchu a nadřazené chování. Nepřátelství vídeňského dvora též trvale komplikovalo jeho pozici. Arcibiskup postupně propadal stále větší nervozitě až neurvalosti a dostával se do ostrých sporů s kněžími, kteří podporovali tažení proti němu.\n\nNakonec se stal natolik podezíravým, že vedl proti těm, které považoval za své nepřátele, kázeňské postihy, aniž by si zajistil dostatečně průkazné důkazy. Jeho vzrůstající neschopnost udržet diecézi klidnou, sporné zákroky proti kněžím, jimž připisoval neposlušnost (byl mezi nimi i Karel Dostál-Lutinov, původně velký Kohnův obdivovatel a chráněnec), a neochota připustit si oprávněnost pokárání pocházející z papežského dvora nakonec vedly Svatý stolec, aby popřál sluchu jeho protivníkům a tlaku vídeňského dvora. Pobouření nadřízených i části veřejnosti vzbudilo vydání publikace \"Facta loquuntur\" nekriticky oslavující 10. výročí jeho působení v čele diecéze.\n\nV prosinci 1903 byl povolán do Říma a v lednu 1904 zvláštní komise kardinálů nařídila Theodoru Kohnovi rezignovat a trvale opustit diecézi. 14. března 1904 přijal papež Pius X. jeho dobrovolnou rezignaci a byl jmenován titulárním arcibiskupem pelusijským. Zbytek života prožil ve štýrském Ehrenhausenu, kde zakoupil zámek, ke kterému patřilo Eggenberské mauzoleum, v tomto mauzoleu byl uložen sarkofág s ostatky arcibiskupa Kohna.\n\nV závěti odkázal 341.000,- K na stavbu Vysoké školy v Olomouci. Dlouho se s výstavbou otálelo a po II. světové válce z této částky bylo zaplaceno několik málo cihel, ale únorovým pučem 1948 byla výstavba ukončena.\n\n\n\n"}
{"id": "184797", "url": "https://cs.wikipedia.org/wiki?curid=184797", "title": "Dánové", "text": "Dánové\n\nDáni jsou západogermánská etnická skupina o celkovém počtu asi 7 milionů; asi 5 mil. žije v Dánsku, menšiny v Německu (asi 50 000, hl. na severu ve Šlesvicko-Holštýnsku), Švédsku, USA, Kanadě atd.\n\nJazykem Dánů je dánština, která patří k severogermánské (východoskandinávské) podskupině germ. jazyků. První písemné památky byly psané germánskými runami. Věřící jsou hlavně protestanti v rámci Dánské národní církve. Dáni jsou potomci starověkého kmene Dánů, který vyhnal nebo si podrobil původní obyvatele dánského poloostrova jako Sasy, Angly či Juty. Později spolu s ostatními Seveřany (Švédy, Nory) podnikali výpravy jako Vikingové a kulturně, ale i etnicky ovlivnili obyvatele Británie, Islandu, Normandie a Grónska.\n\nPrvní kvantový model atomu vytvořil fyzik Niels Bohr. Jeho bratr Harald Bohr byl významný matematik (ale také fotbalista a držitel stříbrné olympijské medaile). Studiem elektromagnetismu proslul fyzik Hans Christian Ørsted. Významným středověkým astronomem byl Tycho de Brahe. Rychlost světla jako první spočítal astronom Ole Rømer. Studium hvězd výrazně posunul Ejnar Hertzsprung, John Dreyer zase sestavil dodnes užívaný katalog objektů hlubokého vesmíru. Jednoduchou metodu na rozeznávání bakterií vyvinul bakteriolog Hans Christian Gram. Průkopníkem v oblasti anatomie, geologie a paleontologie byl Niels Stensen. Tezi o žhavém jádru země jako první formulovala geofyzička Inge Lehmannová. Škálu pH zavedl chemik Søren Peder Lauritz Sørensen. Objevitelem lymfatického systému byl Thomas Bartholin. Významným geometrem byl Caspar Wessel, zoologem a mineralogem Morten Thrane Brünnich. Nobelovu cenu za fyziku má (krom výše uvedeného Nielse Bohra) Aage Bohr a Ben Roy Mottelson, za chemii Jens Christian Skou, za fyziologii August Krogh, Niels Ryberg Finsen (narozen na Faerských ostrovech), Johannes Fibiger, Niels Kaj Jerne a Henrik Dam. V informatice se prosadil zejména Bjarne Stroustrup, autor programovacího jazyka C++, Rasmus Lerdorf, tvůrce programovacího jazyka PHP (ovšem narozen v Grónsku a dnes s kanadským občanstvím) či Peter Naur, spoluautor Backus-Naurovy formy.\n\nV oblasti humanitních a sociálních věd si dlouhodobě nejvyšší \"rating\" udržuje filozof Søren Kierkegaard. Velkou tradici má dánská lingvistika, Louis Hjelmslev patří k významným představitelům obecné teorie jazyka, lingvista Otto Jespersen je znám jako odborník na angličtinu, stejně jako Rasmus Rask, který také jako první upozornil na podobnosti mezi litevštinou a slovanskými jazyky. Velmi vlivným literárním teoretikem a kritikem byl Georg Brandes, grónské eskymáky studoval antropolog a polárník Knud Rasmussen. Průkopníkem archeologie byl Christian Jürgensen Thomsen. Jako \"skeptický ekolog\" proslul Bjørn Lomborg.\n\nZdaleka nejslavnějším Dánem je klasik dětské literatury Hans Christian Andersen. Známým tvůrcem dětské literatury je také William Heinesen, dánsky píšíci Faeřan. Zakladatelem moderní dánské literatury (stejně jako norské) byl Ludvig Holberg. nejvýznamnějším představitelem literární skupiny Jutland byl Jeppe Aakjær, dánského romantismu Adam Oehlenschläger, naturalismu Jens Peter Jacobsen, sociální prózy Martin Andersen Nexø, válečné prózy Sven Hassel, nejslavnější píšící Dánkou je pak bezpochyby Karen Blixenová. Jako dramatik a zvláště scénograf se prosadil Kjeld Abell. Významnými současnými autory jsou Peter Høeg, Klaus Rifbjerg či básník Jens Fink-Jensen. Nobelovu cenu za literaturu získali Henrik Pontoppidan, Karl Adolph Gjellerup a Johannes V. Jensen.\n\nDánem se narodil i významný impresionistický malíř Camille Pissarro či představitel expresionismu Emil Nolde. Zřejmě nejvýznamnějším evropským neoklasicistním sochařem byl Bertel Thorvaldsen. K situacionismu se hlásil sochař a malíř Asger Jorn. Funkcionalismus v architektuře reprezentoval zejména Arne Jacobsen, který měl značný vliv na podobu typických dánských předměstských domů.\n\nZa nejvýznamnějšího dánského hudebního skladatele je považován Carl Nielsen. Lze vzpomenout též Nielse Wilhelma Gadeho.\n\nSvětově známým se stal filmový režisér Lars von Trier, spoluator \"Dogmatu 95\". Jiným signatářem tohoto filmařského manifestu byl Thomas Vinterberg. Oscara mají Bille August či Susanne Bierová. Klasikem dánského filmu je Carl Theodor Dreyer.\n\nV béčkových a žánrových hollywoodských filmech se proslavila herečka Brigitte Nielsenová, manželka Sylvestera Stalloneho. V jejích stopách dnes jde Connie Nielsenová. Televizní \"Hra o trůny\" proslavila Nikolaje Coster-Waldaua. Ve filmech Jean-Luca Godarda se stala známou Anna Karina, režisérova múza. Dánský původ má i americký herec Viggo Mortensen. V modelingu se prosadila Helena Christensenová.\n\nKonstruktérem moderního dánského nacionalismu je filozof Nikolaj Frederik Severin Grundtvig. Nobelovu cenu za mír získal Fredrik Bajer. Anders Fogh Rasmussen se stal generálním tajemníkem NATO.\n\nZakladatelem slavné hračkářské firmy Lego byl Ole Kirk Christiansen.\n\nMisionářskou misí mezi grónskými eskymáky proslul Hans Egede. Představitelem skandinávského pietismu, reformního hnutí uvnitř protestantismu, byl teolog Erik Pontoppidan. Představitelem současného buddhismu je Ole Nydahl.\n\nPo cestovateli Vitusu Beringovi se dnes jmenuje Beringova úžina.\n\nZlatý míč pro nejlepšího fotbalistu Evropy získal roku 1977 Allan Simonsen. Dalšími známými hráči byli Preben Elkjær Larsen, Michael Laudrup či Peter Schmeichel. Světovou tenisovou jedničkou se dokázala stát Caroline Wozniacká. Ze šachistů lze jmenovat Benta Larsena či Aarona Nimcoviče.\n\n"}
{"id": "184801", "url": "https://cs.wikipedia.org/wiki?curid=184801", "title": "Peří", "text": "Peří\n\nPeří (lat. \"pennae\") je tělní pokryv ptáků a jako takové je základním charakteristickým znakem této třídy, nicméně peří se objevilo i u mnoha jiných dinosaurů. Peří je složeno z jednotlivých per, což je kožní derivát tvořený zrohovatělou pokožkou.\n\nPeří je pro ptáky naprosto nezbytné. Je účinným tepelným izolantem a umožňuje tak ptákům udržovat jejich vysokou tělesnou teplotu. Také tvoří konturu ptačího těla, plochu křídel a ocasu a zároveň je velmi lehké – peří umožňuje ptákům let. Barva peří a opeření těla je významným druhově specifickým znakem a u mnoha druhů patří rozdíly v barvě peří ke znakům pohlavního dimorfismu.\n\nPrvní jednoduché, vláknité \"proto-peří\" se objevilo již u vývojově primitivních teropodních dinosaurů, protože podle současných poznatků jsou ptáci jednou ze specializovaných skupin teropodních dinosaurů z kladu Maniraptora. Nejstarší dosud objevené přímé fosilní doklady pocházejí z období střední jury (asi před 170 miliony let). Svojí strukturou se peří většiny \"neptačích\" dinosaurů lišilo od obrysového peří moderních ptáků, je proto možné, že druhohorní opeření dinosauři nebyli schopni aktivního letu (ale spíše jen klouzavého letu v podobě snášení se z vyvýšených míst k zemi).\n\nOpeření dospělých ptáků je dvouvrstevné – na povrchu se nachází vrstva krycího peří, pod ní je pak hluboká péřová vrstva tvořená prachovitým, prachovým, štětečkovitým nebo vlasovým peřím, která má hlavně termoregulační funkci. Jednotlivé druhy peří se od sebe liší vzhledem, velikostí, stavbou i uspořádáním a jsou základními typy ptačího peří. Kromě těchto typů se u některých ptáků vyvinulo štětinovité peří, u tučnáků je krycí peří změněno do podoby tuhých šupin, u běžců zase došlo k redukci praporu obrysových per.\n\nKrycí peří (lat. \"pennae contourae generales\") tvoří vnější vrstvu ptačího opeření. Pokrývá celý povrch těla a určuje jeho obrys, na určitých částech těla také došlo ke specializaci krycích per v souvislosti s létáním. Krycí peří je tvořeno obrysovými pery s pevnými prapory.\n\nBěhem postnatálního vývoje ptáků narůstá nejprve prachový šat mláďat – pápěří (neoptile). Narůstá zpravidla jen na určitých místech těla, zvaných pernice (\"pterylae\"), mezi nimiž jsou neopeřené nažiny (\"apteriae\"). V průběhu vývoje peří se zvyšuje metabolismus ptáků až o 30 %, což se projevuje jak zvýšenými nároky na výživu, tak i zvýšenou vnímavostí ke stresorům. Opeření dospělých (teleoptile) je tvořeno obrysovými a prachovými pery.\n\nObrysová pera (\"pennae contourae\") mají všichni ptáci, pera prachová jen někteří. Osu obrysového pera tvoří centrální stvol (\"scapus\"), po jehož stranách je prapor (\"vexillum\"). Horní, plná část stvolu nesoucí prapor je osten (\"rhachis\"). Osten má vrstvu korovou a dřeňovou. Korová vrstva je tvořena zrohovatělými, plochými, bezjadernými buňkami. Je velmi pevná, pružná a uvnitř vyztužená podélnými ostrými lištami. Dřeň ostnu se skládá z řad zrohovatělých epitelových buněk, obsahujících dutinky naplněné vzduchem. Spodní, dutá část stvolu, jež zakotvuje pero v kůži a nenese prapor, je brk (\"calamus\"). Má válcovitý tvar, je průsvitný a jeho stěna je tvořena, podobně jako u ostnu, plochými bezjadernými buňkami. V období růstu je brk vyplněn vazivovou pulpou, po dozrání brku vzniká tzv. brková duše. Brk je v kůži zanořen v perovém váčku (\"folliculus pennae\"), který se skládá z epitelové pochvy (blíže k peru) a z vazivové pochvy, jež tvoří pouzdro folikulu. Kolem vazivové pochvy obrysových per jsou hladké svaly, které slouží k ovládání pera. Prapor tvoří větve (\"rami\") vyrůstající v jedné rovině na obě strany ostnu. Z každé větve vyrůstají opět v téže rovině na obě strany paprsky (\"radii\"); paprsky horní řady, tj. směřující ke špičce pera, jsou opatřeny háčky (\"hamuli\") a dalšími mikrostrukturami (brvy, cilie) a pevně se zachycují za jednodušeji stavěné paprsky spodní řady – tím vzniká souvislá plocha praporu. Prapor pera pštrosa, emu a nandu nemá paprsky s háčky.\n\nKrycí pera se zpravidla zakládají dvouvětevně, přičemž vedlejší část, tzv. paosten (\"hyporhachis\"), přisedá na ventrální straně pera, nese vždy měkké větve a paprsky a bývá zpravidla kratší. U některých ptáků se mohou také vyskytovat různá okrasná pera, která jsou nejčastěji přeměněnými pery krycími, případně rýdovacími.\n\nS vývojem letu se některá obrysová pera funkčně specializovala: nejvýraznější je tato specializace na křídlech a na ocasu ptáka. Obrysová pera se rozlišují na (1) krycí (\"tectrices\"), která kryjí hlavu, krk, tělo a nohy, a vytvářejí tělní obrys ptáka, (2) letky (\"remiges\"), což jsou dlouhá pera křídel a (3) rýdovací pera (\"rectrices\"), narůstající vějířovitě v místě ocasu.\n\nLetky se rozlišují podle místa přirůstání na letky ruční (primární), loketní (sekundární) a případně i ramenní (terciární). Počet a tvar jednotlivých typů letek je důležitým taxonomickým znakem. Krycí pera překrývající bázi letek a rýdovacích per se nazývají krovky. Skupina per upínající se k jedinému článku 1. prstu se nazývá křidélko (\"alula\"); uplatňuje se za letu při manévrování a přistávání.\n\nTuhá krycí pera, která vyrůstají z kostrče, se nazývají pera rýdovací. Mají funkci kormidla a tvoří ocas ptáka. Shora překrývají rýdovací pera vrchní ocasní krovky, zespoda je podepírají spodní ocasní krovky.\n\nDruhým typem ptačích per jsou pera prachová (\"plumae\"), jež u dospělých ptáků leží pod obrysovými a významně se podílejí na tepelné izolaci. Mají krátký stvol a jejich větve netvoří prapor. Paprsky jsou zkrácené a nenesou háčky. U prachového peří mláďat vycházejí větve přímo z báze pera.\n\nRozlišuje se několik druhů prachových per. Prachovitá pera (\"semiplumae\") mají zřetelný stvol, ale prapor není soudržný, větve se nespojují a paprsky chybí. Vyskytuje se např. při bázi zobáku; u hrabavých ptáků vyrůstá na nažinách. Tak zvaný drobivý prach tvoří pera pudrovitá (\"pennae pulveriformes\") s brkem a dlouhými postranními vlákny, která na distálním konci uvolňují drobné částice („prach“) udržující peří v dobrém stavu a zamezující jeho vlhnutí (např. papoušci, volavky). Štětinovitá pera (\"vibrissae, setae\") mají hmatovou funkci a vyrůstají nejčastěji kolem zobáku (např. u lelků, rorýsů, vlaštovek). Vlasová pera (\"filoplumae\") s tenkým ostnem a koncovým praporem se nacházejí mezi krycím peřím. Štětečkovitá pera (\"pennae penicilliformes\") stavbou připomíná prachové peří. Z krátkého brku vyrůstá štěteček tvořený větvemi s nezaklesnutými háčky nebo bez nich. Nacházejí se v okolí kloaky a kolem vyústění kostrční žlázy.\n\nPřepeřování je proces, při kterém vypadává staré peří a místo něj narůstají nová pera. Výměna peří je řízena hormonálně a periodicky se opakuje. Když výměně podléhají všechna pera, mluvíme o přepeřováním úplném, mění-li se peří jen na některých částech těla, jedná se o přepeřování částečné.\n\nPřepeřování znamená pro ptáka oslabení a stres, při ztrátě většího množství letek také dočasnou ztrátu schopnosti létat.\n\nZbarvení peří je dáno jednak přítomností pigmentů v epidermálních buňkách per, jednak fyzikálně optickými jevy (lomem světla) na mikrostrukturách paprsků a větví (tzv. strukturální zbarvení) a kombinací obou. Nejčastějšími pigmenty jsou melaniny (černé, hnědé, tmavožluté), lipochromy či karotenoidy (žluté, červené), vzácnější jsou porfyriny (zelené, růžové). Strukturální barvy jsou bílá (úplný odraz) a různé tóny modré, často s kovovým leskem. Řada odstínů se dosahuje souhrou melaninů a strukturálních barev. Barva peří je také ovlivňována hormony, dietou, věkem, fyzikálním poškozením, nemocemi a částečně i vodou.\n\nVe fosilním záznamu bývá objevováno peří v podobě otisků v jemnozrnném sedimentu nebo jako uchovaná struktura v jantaru. Výzkumy ukázaly, že se ve fosilním peří z období druhohorní éry mohou dochovat dokonce i původní aminokyseliny. V současnosti jsou dobře zachované exempláře fosilních per zkoumány a na jejich základě lze identifikovat i přibližné odstíny barev jejich původců. Probíhají také experimenty s cílem zjistit, jak se peří v průběhu života ptáků mění a jak se po smrti jedince postupně rozpadá. To může mít významné důsledky pro pochopení kvality a kvantity fosilního opeření u dinosaurů a praptáků.\n\n\n\n"}
{"id": "184806", "url": "https://cs.wikipedia.org/wiki?curid=184806", "title": "Druhá tráva", "text": "Druhá tráva\n\nDruhá tráva je česká bluegrassová skupina. Založili ji v roce 1991 textař, zpěvák a kytarista Robert Křesťan a banjista Luboš Malina, kteří odešli od Poutníků. Sestavu kapely doplňovali Luboš Novotný (dobro), Pavel Malina (kytara) a Jiří Meisner (baskytara).\n\nHned za první eponymní desku, která obsahovala převážně Křesťanovy autorské písně, přebásněnou \"One More Cup of Coffee\" (\"Ještě jedno kafe\") od Boba Dylana a dvě instrumentální skladby, skupina dostala cenu hudební akademie. Rok poté vydala v angličtině nazpívanou desku \"Revival\" s tradicionály, písničkami Boba Dylana, Micka Jaggera (\"Wild Horses\") apod. i s dvěma písněmi Roberta Křesťana (\"Spanish Sky\" a \"Come Back\") a opět s instrumentálními skladbami (např. od Luboše Maliny).\n\nAkustická skupina poté trochu přitvrdila, k nahrávání desky s písničkářkou Pavlínou Jíšovou přizvala bubeníka Richarda Kroczka ze skupiny Buty, na dalším řadovém albu \"Starodávný svět\" hostuje bubeník František Hönig.\n\nV roce 1997 z Druhé trávy odešel Pavel Malina, vystřídal ho kytarista Martin Ledvina a vzniklo album \"Pohlednice\".\nO rok později měla kapela koncertní turné po Spojených státech. Složení kapely v této době doplňovali různí bubeníci (v USA Dave Watts a Adam Weissman, v České republice Adam Weissman, Štěpán Smetáček, Jiří Zelenka, Miloš Dvořáček, Jiří K. Stivín). Odcházejícího Jiřího Meisnera nahradil Juraj Gríglak, vyšlo výběrové dvojalbum a k prvnímu lednu 2002 kapela oznámila rozpuštění. Jednotliví členové měli spoustu vedlejších projektů, sólovou desku vydali Luboš Malina, Luboš Novotný i Robert Křesťan, členové kapely dále spolupracovali s dalšími hudebníky, např. Lenkou Dusilovou, Točkolotočem, vznikl Malinaband apod.\n\nV roce 2004 byla kapela obnovena pod původním názvem, ovšem s obměněným složením. Roberta Křesťana, Luboše Malinu a Luboše Novotného od té doby doplňují kontrabasista Petr Surý (nahrazený v roce 2010 Tomášem Liškou) a kytarista Emil Formánek. Ještě v témže roce vyšla opět anglicky zpívaná deska \"Good Morning, Friend\" s upravenými písničkami např. Johnnyho Cashe, Boba Dylana, Marka Knopflera, Toma Waitse, Krise Kristoffersona apod., a živá deska z koncertu s foukacím harmonikářem Charlie McCoyem. Druhá tráva od svého obnovení hraje poměrně pravidelně v USA. Členové Druhé trávy také produkovali desku Pavlu Bobkovi \"Muž, který nikdy nebyl in\" a spolupracují s Kateřinou Garcíou v uskupení Garcia. Oba a s nimi i Jan Vyčítal, Wabi Daněk a další se sešli k nahrávání alba překladů písní Boba Dylana \"Dylanovky\", které vyšlo v říjnu 2007. Od té doby s kapelou také hrál bubeník David Landštof, později místo něj v kapele působil Kamil Slezák. V roce 2017 nahradil Kamila Slezáka Martin Novák.\n\n\n\n"}
{"id": "184807", "url": "https://cs.wikipedia.org/wiki?curid=184807", "title": "Hang", "text": "Hang\n\nHang je melodický perkusní hudební nástroj pocházející ze Švýcarska. V angličtině někdy je označován za \"Hang drum\", ale ve skutečnosti se nejedná o druh bubnu, neboť patří mezi samozvučné nástroje, na rozdíl od bubnu, který patří mezi membránové nástroje. Spíš než bubnům je tedy příbuzný činelům nebo steelpanu. Podle Hornbostelovy klasifikace se Hang řadí mezi idiofony.\n\nSkládá se ze dvou miskovitých kovových částí, vytvrzených plynovou nitridizací.\n\nVznikl jako výsledek mnohaletého výzkumu sbírky rozličných nástrojů z celého světa, zahrnující steelpan, bubny, ghatam nebo gamelan. Poprvé se objevil na festivalu Musikmesse Frankfurt 2001. Vzhled hangu je přisuzován švýcarským výrobcům hudebních nástrojů Felixu Rohnerovi a Sabině Schärerové (PANArt Hangbau AG).\n\nJeho název pochází z bernského nářečního slova pro ruku.\n\nHraje se něj údery prstů; většinou bývá položený na klíně. Zvuky podobné udu vznikají rezonancí vzduchu uvnitř nástroje, údery na mělké mušlovité výlisky zní jako zvonky. Vnitřní nota na dolní kopuli je basová nota, její tlumení mění výšku tónu jako u tamy. Kolem této noty je harmonicky naladěno sedm až devět dalších not.\n\n"}
{"id": "184808", "url": "https://cs.wikipedia.org/wiki?curid=184808", "title": "Železniční nehoda v Eschede", "text": "Železniční nehoda v Eschede\n\nŽelezniční nehoda v Eschede byla nejhorší havárií vysokorychlostního vlaku na světě. Došlo k ní 3. června 1998 v obci Eschede v okrese Celle v Dolním Sasku. Neštěstí si vyžádalo 101 mrtvých a 88 zraněných, a stalo se tak nejhorší železniční katastrofou v dějinách Spolkové republiky Německo.\n\nVysokorychlostní vlak InterCityExpress 884 \"Wilhelm Conrad Röntgen\" jel z Mnichova do Hamburku. Po zastávce v Hannoveru v 10:30 pokračoval dál na sever. V 10:59 praskla šest kilometrů jižně od Eschede důsledkem únavy materiálu obruč kola na třetí nápravě prvního vloženého vozu, tj. vozu následujícího za lokomotivou (za hnacím hlavovým vozem). Obruč spadla z kola a narovnaná prorazila podlahu vozu, kde zůstala zaklíněná.\n\nBěhem následujících minut proběhl řetězec událostí, jejichž složení trvalo vyšetřovatelům měsíce. Obruče v podlaze si všiml jeden z pasažérů. Místo, aby okamžitě zastavil vlak pomocí záchranné brzdy, šel informovat průvodčího. Průvodčí, který si právě také všiml vibrací vlaku, se šel na kus kovu, o kterém mu cestující pověděl, podívat. Nedošel k němu, neboť vlak dorazil k místu neštěstí.\n\nKdyž vlak projížděl přes první ze dvou výhybek (výhybky č. 2 a 3) ve druhé koleji jižního zhlaví stanice Eschede, zaklíněná obruč kola narazila na její přídržnici, která se odtrhla od pražců a také prorazila podlahu vozu, kde zůstala zaklíněná. Přitom vůz nadzdvihla a ten následně vykolejil. (Nedošlo tedy k odlomení jazyka výhybky č. 2, jak bývá někdy mylně uváděno. \"Pozn.: Výhybka č. 2 byla pojížděna po hrotu, a tak zaklíněná obruč mohla s jazykem pohnout v horizontálním směru nebo jazyk deformovat, ale těžko ho mohla vrhnout vstříc podlaze vozu tak, aby došlo k jejímu proražení.\") Jedno z vykolejených kol zadního podvozku prvního vloženého vozu narazilo na odlehlý jazyk následující výhybky pojížděné proti hrotu (výhybka č. 3), a to s takovým silovým účinkem, že došlo k jejímu přestavení pod jedoucím vlakem do opačné polohy ve směru na \"boční\", tzv. předjízdnou, kolej č. 4. Vlivem změny polohy výhybky č. 3 došlo k vykolejení následujících vozů, přičemž zadní podvozek třetího vloženého vozu po vykolejení stržený odbočnou větví výhybky č. 3 vybočil prudce vpravo, čímž došlo k roztržení vlaku (čtvrtý vůz se odpojil od třetího). Třetí vůz se následně částečně vzpříčil a jeho vybočená zadní část narazila bezprostředně za zhlavím vpravo od kolejí (ve směru jízdy) do pilíře dvousettunového silničního mostu silnice K20 a strhla ho. Tři zaměstnanci Německých drah pracující nedaleko mostu byli okamžitě zabiti vzpříčeným vozem. Přetržení vlaku zaktivovalo samočinnou brzdu a první dva vložené vozy téměř nepoškozené spolu s třetím s těžce poškozenou zadní částí zůstaly vykolejené stát v prostoru staničních kolejí železniční stanice Eschede. Hnací vůz projel sám okolo nástupiště a skrze druhé (severní) zhlaví a zastavil až za ním (ale stále formálně ve stanici vymezené návěstidly).\n\nČtvrtý vložený vůz, rovněž vykolejený na výhybce č. 3, projel pod mostem nedotčený, nicméně za mostem sjel z trati doprava mimo kolejiště a překlopil se na bok. Pátý vůz stihl pod padajícím mostem projet svou přední částí, zadní část však již byla úplně zničena. Šestý vložený vůz byl pak padajícím mostem zcela rozdrcen.\n\nZbývající vozy se naskládaly před spadlým mostem jako skládací metr, jelikož most úplně zatarasil cestu. Všechny vozy číslo 7, 9 (služební vůz), 10 (jídelní vůz), tři vozy první třídy s čísly 11, 12 a 14 a zadní hnací vůz vykolejily, vzpříčily se a postupně do sebe narazily (čísla vozů 8 a 13 nebyla v soupravách vysokorychlostních jednotek ICE1 použita). Ve vraku vlaku byl také nalezen automobil. Patřil třem zabitým železničním technikům a zřejmě stál před neštěstím na mostě. Krátce po neštěstí se šířily zprávy, že právě tento automobil, spadlý z mostu byl příčinou neštěstí.\n\nStrojvedoucí si ztráty většiny vlaku nevšiml. Zaúčinkování samočinné brzdy a pohaslé kontrolky si vysvětloval jako poruchu v elektrickém systému vlaku. Když ji standardním postupem v lokomotivě prověřoval, výpravčí ho informoval o situaci: „Projel jsi sám! Vykolejil jsi!“ Strojvedoucí se zhroutil a několik hodin nebyl schopný opustit kabinu.\n\nNehoda způsobila hluk, který svědci popisovali jako „zarážející“, „strašně ostrý“ a „jako když spadne letadlo“. Lidé bydlící nedaleko, upozorněni hlukem, přiběhli na místo neštěstí jako první. V 11:02 h. vyhlásila místní policie stav nouze, o pět minut později, když bylo jasné, jak velké neštěstí se stalo, byl stav změněn na mimořádný stav nouze. Ve 12:30 h. správní úřad okresu vyhlásil stav katastrofy. Zasahovalo více než tisíc záchranářů z pohotovostí, hasičů, policie a armády z celého regionu. Své služby poskytlo i 37 lékařů z pohotovostí, kteří se právě účastnili konference v Hannoveru.\n\nZatímco pasažéři na začátku vlaku i strojvedoucí nehodu přežili, lidé v zadních vagonech neměli při nehodě ve 200 km/h téměř žádnou šanci. Spolu se třemi techniky pracujícími nedaleko mostu zahynulo 101 lidí. Vlak ICE 787 \"Werdenfelser Land\" projel pod mostem v opačném směru jen dvě minuty před neštěstím. Podle záznamu ve stanici Eschede jel o minutu napřed oproti jízdnímu řádu. ICE „Wilhelm Conrad Röntgen“ měl naopak minutu zpoždění. Kdyby jely oba vlaky přesně podle jízdního řádu, mohlo být neštěstí ještě větší.\n\n\nPrvní verze ICE byly vybaveny monoblokovými koly. Během provozu se ale brzy zjistilo, že tato kola způsobují kvůli nedokonalé vyváženosti a opotřebení (vlnkovatosti) jízdní plochy kol i kolejnic při vyšší rychlosti silné vibrace. To bylo velmi nepříjemné zejména pro cestující v restauračním voze, kde cinkalo nádobí a putovaly skleničky.\n\nK odstranění těchto problémů se nabízelo několik možností - úprava jízdní dráhy, to znamená broušení kolejnic, použití vzduchového vypružení, anebo použití obručových kol s vloženou vrstvou gumy mezi diskem a obručí. S ohledem na náklady byla zvolena třetí možnost. Nový návrh kola nazvaného \"Bochum 84/BR 64\" nebyl před objednáním a uvedením do provozu dostatečně vyzkoušen při vysokých rychlostech, jeho konstrukce vycházela z kol používaných dosud pouze u tramvají. Nasazením těchto kol byly nepříjemné vibrace odstraněny.\n\nV té době neexistovalo v Německu žádné pracoviště, které by mohlo fyzicky otestovat meze spolehlivosti prototypu takového kola. Návrh a specifikace kola byl založen zejména na známých vlastnostech materiálů a teorii. Provedlo se pouze několik testů v laboratoři a na železnici, ale nikdy při větším opotřebování nebo mimo cestovní rychlosti. Nicméně během let se kola až do nehody ukázala jako spolehlivá, bez jediného většího problému.\n\nZjištění příčiny nehody bylo svěřeno Fraunhoferovu institutu (FI). Později bylo odhaleno, že institut již roku 1992 sdělil vedení DB své obavy o obruče. Také Hannoverský dopravní podnik (\"üstra Hannoversche Verkehrsbetriebe\") několik měsíců před nehodou zjistil podstatně rychlejší opotřebení podobných kol na svých tramvajích. O svých problémech informoval všechny ostatní uživatele kol, včetně DB.\n\nBrzy vyšlo najevo, že při statistickém modelování poruch během návrhu kol nebyly vzaty v úvahu opakovaně se měnící síly. Důsledkem bylo přecenění odhadované bezpečnosti. FI zmínil následující faktory, které byly přehlédnuty:\n\n\nProtože se posádce ani pasažérům nepovedlo zastavit vlak, nezabránili, aby zničení kola způsobilo řetězec událostí vedoucích ke katastrofě. Kdyby byl vlak hned zastaven, pravděpodobně by se nic nestalo.\n\nŽeleznice obvykle postupují v případě divného chování nebo zvuků ve vlaku podle pravidla „zastav a vyšetři“. V tomto ICE se takto nepostupovalo. Drahocenný čas byl ztracen, když pasažér místo zatáhnutí za záchrannou brzdu šel oznámit průvodčímu velký kus kovu, který prošel podlahou vagónu. Průvodčí také odmítl zastavit vlak, dokud si problém sám neprohlédne. Říkal, že je to firemní postup. Jeho rozhodnutí bylo podpořeno i později u soudu, kde byl zproštěn všech obvinění.\n\nKonstrukce mostu přes trať se zřejmě také podílela na rozsahu neštěstí, protože měl dva tenké pilíře, které držely most na každé straně, místo oblouku od opory na jedné straně k opoře na straně druhé. Podobný problém se vyskytl i při železničním neštěstí v Granville roku 1977. Nový most postavený po neštěstí je konzolový a tento problém již nemá.\n\nV srpnu 2002 byli dva úředníci a jeden inženýr obžalováni ze zabití. Soud trval 53 dnů. Povolaní experti z celého světa se vzájemně obviňovali ze špatných přístupů a výsledků. DB nejprve nabídl odškodnění 30 000 DM každému zemřelému, což pozůstalí pociťovali jako „vtip“. Později dráhy zaplatily celkem 25 milionů €.\nPřípad byl uzavřen v dubnu 2003, když soud nařídil zaplatit pokutu 10 000 €.\n\nPrakticky okamžitě po nehodě byla maximální rychlost vlaků ICE dočasně snížena na 160 km/h. Během týdnů pak byla všechna kola vadné konstrukce vyměněna za monobloková. V celém Německu byly zkontrolovány výhybky nacházející se blízko potenciálních překážek.\n\nZáchranáři ve vlaku měli vážné problémy prořezat se k obětem nehody. Jak hliníkový rám, tak tlakuvzdorná okna kladla záchranářskému vybavení neočekávaný odpor. Kvůli tomu byla u všech vlaků vyměněna některá okna, aby v předem určených místech praskala.\n\nHavárie se stala námětem několika dokumentárních zpracování, například německého dokumentu \"Eschede - Die Todesfahrt\" a jednoho dílu seriálu \"Vteřiny před katastrofou\".\n\n"}
{"id": "184809", "url": "https://cs.wikipedia.org/wiki?curid=184809", "title": "Estetická hodnota", "text": "Estetická hodnota\n\nEstetická hodnota je významový útvar/významový proces, na jehož vzniku nebo dění participuje estetické osvojování si světa člověkem. \n\nEstetická hodnota integruje hodnoty mimoestetické: noetické, politické, erotické, etické atd. Vzniká a vytváří se v estetickém zážitku z hlediska estetického postoje. Existuje jako potenciál příslušného objektu. K časovým objektům přistupuje jako dočasné, finální určení. Estetická hodnota stojí na hierarchicky budovaných estetických kvalitách.\n\nEstetický objekt je spojený s dvěma typy estetických hodnot:\nV procesu estetické recepce je vnímatel dvakrát dočasně vytržený z časového plynutí, poprvé na počátku tvorby estetického objektu (nástup estetické distance) a v závěru tvorby (vytvoření estetické hodnoty). Cílem je vybudovat hodnotový celek s konečnou estetickou hodnotou.\n\n\n"}
{"id": "184813", "url": "https://cs.wikipedia.org/wiki?curid=184813", "title": "Městský okruh (Praha)", "text": "Městský okruh (Praha)\n\nMěstský okruh (MO, vnitřní okruh) je název jednoho ze dvou okruhů pozemních komunikací hlavního města Prahy určený k objíždění jeho centra. Druhým, vnějším okruhem po obvodu města je dálnice D0 zvaná také Pražský okruh. Z vnitřního okruhu je postaven úsek z Troji přes tunelový komplex Blanka, Strahovský tunel, Tunel Mrázovka, Barrandovský most a Jižní spojku, za níž provizorně pokračuje po začátku Štěrboholské radiály. Propojení okruhu na severovýchodě je plánováno.\n\nPůvodně byl označovaný jako \"II. okruh\", \"Střední okruh\", \"Střední pražský okruh\" a \"Střední městský okruh\" (\"SMO\") a značen jako trasa po běžných městských ulicích (viz starý II. okruh). Protože byl roku 1990 zrušen původní vnitřní okruh, stal se dosavadní II. okruh fakticky I. okruhem a byl přeznačen na Městský okruh. V rámci budování ZÁKOS a dalších, aktualizovaných plánů je postupně nahrazován speciální rychlostní komunikací, která původně byla plánována jako \"rychlostní silnice R29\", avšak poté, co bylo roku 2005 rozhodnuto o její kategorizaci jako místní komunikace I. třídy, se místo toho označuje jen názvem Městský okruh a zkratkou \"MO\". Označení Městský okruh se používá jak pro budované rychlostní úseky, tak i pro trasu po stávajících nerychlostních komunikacích v částech, kde nový okruh ještě nebyl dokončen. Jednotlivé části okruhu většinou mají svůj vlastní název ulice (například Jižní spojka, Dobříšská atd.), na rozdíl od Pražského okruhu, jehož označení je zároveň oficiálním názvem ulice.\n\nCelková plánovaná délka rychlostního Městského okruhu má být 32,1 km, z čehož v roce 2009 bylo 16,5 km v provozu, 5,1 km se stavělo a 10,5 km bylo v přípravě.\n\nVýstavbu Městského okruhu financuje hlavní město Praha, nikoliv stát. Rychlost výstavby je závislá na finančních možnostech města. Výstavba okruhu představuje mimořádnou zátěž pro městský rozpočet, což se projevuje v drastickém omezení investic do jiných staveb včetně veřejné dopravy.\n\nPůvodně (podle plánu ze šedesátých let 20. století) měly být kolem Prahy tři okruhy: vnitřní okruh (VMO), střední okruh (SMO) a vnější okruh (VO). Vnější okruh měl sloužit tranzitní dopravě a propojit dálnice a rychlostní silnice směřující ku Praze. Střední okruh měl být určen pro městskou a příměstskou silniční dopravu. Vnitřní okruh měl v trase z Holešovic kolem hlavního nádraží, přes Nuselský most a na Smíchov pouze doplňkově obcházet nejužší centrum města, ve zbylé části byl totožný se středním okruhem.\n\nV roce 1990 byl záměr vnitřního okruhu opuštěn a střední okruh byl přejmenován na \"Městský okruh\", vnější na \"Pražský okruh\" (D0). Zpočátku se Městský okruh značil jako silnice R29, ale v roce 2005 byly v Praze všechny úseky silnic prvních tříd změněny na místní komunikace I. třídy a od číselného značení Městského okruhu se upustilo.\n\nO zachování plánu na Městský okruh se vedly spory, které ukončilo schválení územního plánu Prahy 9. 9. 1999 (v době platnosti opoziční smlouvy na pražské radnici, kterou za ODS vedl primátor Jan Kasl, za ČSSD náměstek primátora Jiří Paroubek). Nakonec bylo prosazeno dostavění, ale s převedením téměř třetiny délky pod zem.\n\nZe strany ekologických sdružení a Strany zelených přetrvává kritika systému silničních okruhů v dopravní koncepci města. Tvrdí, že okruhy jsou dopravním řešením starým 50 let, které pro současnou úroveň automobilismu nejsou funkční. Hrozí riziko, že s okruhy spojovaná vidina rychlé dopravy autem se stane lákadlem pro větší množství vozidel, která by jinak zůstala na záchytných parkovištích P+R na okraji města.\n\nDokončená je celá jižní část okruhu od křižovatky Malovanka přes Barrandovský most až ke štěrboholské křižovatce. Kromě úseku od Zlíchova do Braníka je silnicí pro motorová vozidla, po postavení nového místního mostu od zlíchovského lihovaru k Podolí má být Barrandovský most rovněž vyhrazen rychlostní dopravě.\n\n\nV současné době probíhalo tzv. zkapacitnění Štěrboholské radiály v místě plánované MÚK Rybníčky, kde Městský okruh provizorně přechází ve Štěrboholskou radiálu. Jednalo se o výstavbu druhé (jižní) větve této komunikace, předchozí provizorní řešení omezovalo kapacitu komunikace. Dokončení bylo plánováno na rok 2013, v září 2011 byl úsek částečně zprovozněn. Z tohoto místa by se Městský okruh měl v budoucnu oddělovat a pokračovat směr Balabenka.\n\n\n\n\nVýstavba těchto úseků se předpokládá pro léta 2024–2031.\n\nKritici namítají, že okruh v severozápadní části dopravu do města naopak přivádí, namísto aby před ním město chránil. Je veden v těsné blízkosti Pražské památkové rezervace a Hradčan. Stavby se tak zásadně dotknou především Letné a jejího okolí (Stromovka), kde se nachází mnoho parků a zalesněných ploch, které mají pro centrum města zásadní význam. Kritici srovnávají tuto část se Severojižní magistrálou, která je dnes považována za omyl. Množství emisí se tunelovým vedením nesnižuje, emise vycházejí ven portály a výdechy tunelů. Mimoúrovňové křižovatky mají bariérový efekt a tunely s sebou nesou bezpečnostní rizika a vysoké investiční i provozní náklady. Okruh zatěžuje okolní povrchové komunikace, které slouží jako přivaděče. Nová komunikace mění dělbu dopravní práce ve prospěch automobilové dopravy, protože spojení veřejnou hromadnou dopravou je pomalejší a horší. Ekologická sdružení upozorňují na fakt, že stavba autostrády přes Letnou \"nikdy neprošla expertním posouzením podle vlivu na životní prostředí\". Několik kontroverzí se také objevilo kolem probíhající stavby tunelu Blanka.\nPodporu kritikům vyjádřilo mnoho známých osobností – např. Václav Havel, Ludvík Vaculík, prof. Erazim Kohák, Martin Fischer, Vladimír Mišík aj.\n\nV lednu 2010 navštívila Prahu komise UNESCO, která prověřovala, nakolik je městská památková rezervace chráněna před necitlivými stavbami a dalšími zásahy. Tunelový komplex Blanka patřil k hlavním problémům, které komise prověřovala.\n\n\n\n\n"}
{"id": "184814", "url": "https://cs.wikipedia.org/wiki?curid=184814", "title": "Estetická norma", "text": "Estetická norma\n\nEstetická norma je společenská norma, která určuje naše estetické hodnocení skutečnosti a umění. \n\nStabilizuje, reguluje a zevšeobecňuje estetický postoj. Není závaznou, estetickou normu lze libovolně, ale záměrně porušovat – zvláště v oblasti umění. V oblasti umění se netýká dobrého vkusu, ale pravdivé výpovědi o problémech doby. Může vést k destrukci mimouměleckých norem, například etické či společenské. Estetické normy jsou jen orientační instrukcí.\n\nNormy uměleckého díla:\n\n"}
{"id": "184817", "url": "https://cs.wikipedia.org/wiki?curid=184817", "title": "Luca Romagnoli", "text": "Luca Romagnoli\n\nLuca Romagnoli (* 12. září 1961, Řím) je italský politik a geograf, předseda strany Fiamma Tricolore \"(Tříbarevný plamen)\" a poslanec Evropského parlamentu.\n\nLuca Romagnoli vystudoval v roce 1989 geografii na Università degli Studi di Roma \"La Sapienza\". V roce 2004 získal v tomto oboru docenturu.\n\nVe volbách v roce 2004 byl zvolen jako jediný kandidát své strany poslancem Evropského parlamentu v jehož rámci je zakládajícím členem frakce Identita, tradice, suverenita, členem výboru pro dopravu a turistiku a členem parlamentní delegace EU - Mercosur.\n\n"}
{"id": "184822", "url": "https://cs.wikipedia.org/wiki?curid=184822", "title": "Faerská koruna", "text": "Faerská koruna\n\nFaerská koruna () je zákonné platidlo dánského autonomního souostroví Faerských ostrovů, které jsou stejně jako Grónsko součástí Dánského království. Faerská koruna nemá ISO 4217 kód, to znamená, že není nezávislá. Je pouze lokální variantou měny celého Dánského království - dánské koruny. Ta má kód DKK. Oficiálně je tedy dánská koruna zákonným platidlem jak v Dánsku, tak i Grónsku a Faerských ostrovech. \n\nMezi lety 1873 a 1914 fungovala mezi Švédskem, Norskem a Dánskem (jehož součástí byly Island, Faerské ostrovy i Grónsko) Skandinávská měnová unie. V tomto období se ve všech zmíněných státech platilo jednotnou měnou- korunou. Po rozpadu unie začal každý stát používat vlastní nezávislé měny odvozené od zaniklé společné. Všechny nástupnické měny si ale zachovaly stejný název, který se v jednotlivých státech přizpůsobil místní výslovnosti a pravopisu.\n\nExistují pouze bankovky faerské koruny, mince se na ostrovech používají stejné jako v celém království. Existence odlišných motivů na bankovkách faerské koruny, které tiskne společně s bankovkami dánské koruny Dánská národní banka, dokazuje vysoký stupeň volného svazku mezi kontinentálním Dánskem a Faerskými ostrovy a podporuje národní uvědomění na Faerských ostrovech. Dánský parlament navrhl stejný systém i pro Grónsko, které však tento systém odmítlo. Nominální hodnoty bankovek faerské koruny jsou stejné jako dánské koruny - 50, 100, 200, 500 a 1000 korun. Na bankovkách jsou většinou motivy zdejší přírody.\n\n"}
{"id": "184825", "url": "https://cs.wikipedia.org/wiki?curid=184825", "title": "Violka dvoukvětá", "text": "Violka dvoukvětá\n\nViolka dvoukvětá (\"Viola biflora\") je druh dvouděložné rostliny z čeledi violkovité (\"Violaceae\").\n\n\nJedná se o vytrvalou rostlinu s oddenkem, dorůstající výšky asi 10-15 centimetrů, lodyha se vytváří. Listy jsou přízemní i lodyžní, čepele jsou ledvinité až okrouhle ledvinité s pilovitým nebo mělce vroubkovaným okrajem. Palisty jsou celokrajné, zelené. Listénce na květní stopce jsou zakrnělé nebo velmi malé. Kališních lístků je 5, jsou volné, cca 4-5 mm dlouhé, přívěsek je zakrnělý. Korunních lístků je 5, jsou také volné, sytě žluté, spodní lístek má krátkou ostruhu a 3 purpurové čárky. Kvete od května do srpna. Tyčinek je 5. Gyneceum je srostlé ze 3 plodolistů, je parakarpní, semeník je svrchní. Plodem je cca 5-6 mm dlouhá tobolka.\n\n2n=12\n\nViolka dvoukvětá roste v severní Evropě, v horách střední Evropy a jižní Evropy, v horách v Asii, na Sibiři na východ až po Japonsko, také na Čukotce a na Aljašce. V Japonsku na ní navazuje příbuzný druh \"Viola crassa\", na Kamčatce \"Viola avatschensis\", v západní Kanadě ji nahrazuje \"Viola orbiculata\", v jižním Himálaji pak \"Viola szetschwanensis\". Mapa rozšíření viz zde: .\n\nV ČR roste hlavně v horách, zpravidla na horských prameništích a v horských luzích.\n\n\n\n \n"}
{"id": "184826", "url": "https://cs.wikipedia.org/wiki?curid=184826", "title": "Hornické muzeum Příbram", "text": "Hornické muzeum Příbram\n\nHornické muzeum Příbram je rozsáhlé muzeum hornictví se skanzenem budov, historickou a geologickou expozicí. Sídlí v Příbrami a její čtvrti Březové Hory, které byly v minulosti mnohokrát významným střediskem důlní činnosti v českých zemích. Jde o největší hornické muzeum v České republice. Založeno bylo v roce 1886.\n\nHornické muzeum Příbram navazuje na dvě muzeální instituce vzniklé už v 19. století. Už od roku 1852 byla přístupná část sbírek podnikového hornického muzea zdejšího horního závodu, šlo hlavně o sbírky minerálů. Díky řídicímu učiteli Ladislavu Malému bylo 12. prosince 1886 založeno také Krajinské muzeum v Příbrami, v němž se rovněž od počátku uchovávaly památky na zdejší hornickou historii, jak exponáty z moderní doby, tak středověké, a dokonce také archeologické nálezy z keltské doby.\n\nPřestože obě instituce existovaly paralelně dlouhá desetiletí, zásadní změnu přinesla do historie muzea až myšlenka vedoucího hornického oddělení Národního technického muzea Jiřího Majera, aby byly hlavní báňské stavby v Příbrami zachovány i po ukončení jejich provozu pro vzniklé hornické muzeum. Podle těchto plánů převzalo technické muzeum sbírky podnikového hornického muzea a získalo v roce 1957 úřednický objekt u Ševčinské šachty (nynější mineralogická expozice) jako sídlo své hornické pobočky.\n\nV roce 1963 bylo nově založené muzeum začleněno do Okresního muzea v Příbrami, které bylo přímým pokračovatelem někdejšího Krajinského muzea.\n\nDiskuse v 70. letech 20. století vedla k určení vybraných objektů, které by měly patřit v budoucnu Hornickému muzeu, z plánovaných převodů ale byla uskutečněna jen část. Muzeum na konci 70. let získává cáchovnu Ševčinského dolu, kde buduje historickou expozici, hornickou chalupu a později i vlastní šachetní budovu Ševčinského dolu. Další dva areály plánované k zařazení do muzea (doly Vojtěch a Anna) ale chátrají, je stržena těžní věž dolu Anna a na dole Vojtěch se bourá památkově chráněná kotelna.\n\nAž v první polovině 90. let se plány naplňují. Ševčinský a Anenský důl procházejí rekonstrukcí, důl Anna i s parním těžním strojem z roku 1914 přechází do péče muzea. Důl Vojtěch s parním strojem z roku 1889 kupuje muzeum od původních majitelů, kteří získali areál zpět v restituci; veřejnosti je zpřístupněn po rekonstrukci v roce 2000. Nově se realizuje venkovní expozice důlní techniky z 2. poloviny 20. století i replik středověkých důlních mechanismů.\n\nOd r. 1998 je pro muzejní účely využívána Prokopská štola, v níž je zprovozněn důlní vláček. Muzeum se vrací k pojmenování Hornické muzeum Příbram a je příspěvkovou organizací Středočeského kraje.\n\nOd konce 90. let disponuje muzeum také několika objekty mimo Příbram, které nespadají do hornického záběru jeho činnosti. Z iniciativy prezidenta Václava Havla a podle vládního usnesení vybudovalo muzeum také Památník Vojna na místě někdejšího komunistického tábora nucených prací, který byl zprovozněn v květnu 2005.\n\nPodle počtu stálých expozic je Hornické muzeum Příbram největším muzeem v Česku. \nNa území Příbrami jsou jeho součástí následující objekty:\n\n\nKromě hornického skanzenu v Březových Horách jsou součástí příbramského muzea ještě další muzejní objekty a areály:\n\n\nMuzeum vydává ve spolupráci se Státním okresním archivem vlastivědný sborník \"Podbrdsko\" a různé příležitostné publikace. Stojí také v čele pořádání pravidelných sympózií \"Hornická Příbram ve vědě a technice\".\n\nMuzeum vyhrálo I. ročník národní soutěže muzeí České republiky Gloria musaealis 2002. Ocenění si vysloužilo za projekt záchrany a využití dolu Vojtěch a anenské vodní štoly.\n\nZa záchranu a zpřístupnění technických památek bylo muzeum také oceněno stříbrnou medailí na 20. setkání hornických měst Evropy ve Freibergu - na \"Freiberger Bergstadtfestu\".\n\n\n"}
{"id": "184830", "url": "https://cs.wikipedia.org/wiki?curid=184830", "title": "Evropské hospodářské zájmové sdružení", "text": "Evropské hospodářské zájmové sdružení\n\nEvropské hospodářské zájmové sdružení je upraveno zákonem č. 360/2004 Sb., který navazuje na nařízení Rady o zřízení Evropského hospodářského zájmového sdružení č. 2137/85.\n\nCílem Nařízení je podpora hospodářské spolupráce mezi evropskými podniky, především malými a středními, které by se chtěly podílet na projektech celoevropského rozměru.\n\nEHZS svým členům umožňuje propojit některé ze svých ekonomických aktivit s aktivitami ostatních členů při zachování vlastní ekonomické a právní nezávislosti. Může sloužit jako právní rámec pro koordinaci a organizaci ekonomických aktivit svých členů nebo také může svým jménem vstupovat do smluvních vztahů.\nK založení a vzniku EHZS je třeba uzavření smlouvy o sdružení a následný zápis do obchodního rejstříku\n\n\n"}
{"id": "184834", "url": "https://cs.wikipedia.org/wiki?curid=184834", "title": "Naveen Andrews", "text": "Naveen Andrews\n\nNaveen Andrews (* 17. ledna 1969 Londýn) je anglický herec. Je známý díky filmu \"Anglický pacient\" a seriálu \"Lost\", kde si zahrál postavu Sayida Jarraha.\n\nNarodil se v Londýně indickým přistěhovalcům. V 16 letech začal žít se svou učitelkou matematiky Geraldonou Feakins, která byla starší o několik let. V roce 1992 se jim narodil syn Jaisal.\n\nVystudoval hereckou školu School Of Drama And Music – do prvního ročníku chodil s hercem Ewanem McGregorem a Davidem Thewlisem. Poprvé si zahrál ve filmu \"London Kills Me\". Do širšího povědomí diváků se dostal díky epizodní roli Kipa v \"Anglickém pacientovi\". Jeho nejznámější rolí je postava Sayida Jarraha v seriálu \"Lost\".\n\nNyní žije s o 21 let starší herečkou Barbarou Hershey v Los Angeles.\n\nByl nominován na cenu Emmy a získal Zlatý globus.\n\nSayid Hassan Jarrah (v arabštině: سعيد جراح) je dalším zachráněným z havarovaného letu 815 společnosti Oceanic. Je to odvážný muž a schopný vůdce. Zachovává si svůj konzervativní přístup k věcem, který odráží jak jeho fyzickou tak duševní sílu. Snaží se napravit chyby ze své minulosti, ale přes veškerou snahu se mu to příliš nedaří. Díky tomu, že je schopný vůdce, hraje klíčovou roli při záchraně celé skupiny ztracených a pří prozkoumávání ostrova. Během svého pobytu se zamiluje do Shannon a těžce nese její smrt.\n\n\n"}
{"id": "184837", "url": "https://cs.wikipedia.org/wiki?curid=184837", "title": "Seismolog", "text": "Seismolog\n\nSeismolog je osoba, která se věnuje specializovanému oboru geofyziky v podobě seismologie, která se snaží pochopit a popsat aspekty deskové tektoniky a struktury Země. Mezi nejznámější a nejvíce sledované procesy, které seismologové sledují patří zemětřesení.\n\nMezi základní pracovní pomůcky seismologa patří přístroj zvaný seismograf, který zaznamenává otřesy zemského povrchu. Přístroj využívá jako datový výstup analogový, či dnes již téměř vždy, digitální seismogram, který musí seismolog poté interpretovat. \n\nSeismolog je v Česku specializovaný magisterský obor, který je vyučován například na Matematicko-fyzikální fakultě na Karlově univerzitě.\n\n"}
{"id": "184838", "url": "https://cs.wikipedia.org/wiki?curid=184838", "title": "FOSDEM", "text": "FOSDEM\n\nFOSDEM je největší konference o open source v Evropě, která se od roku 2001 pořádá každoročně v Bruselu. Za projektem FOSDEM stál Damien Sandras. \n\nJedná se o dvoudenní konferenci plnou přednášek organizovaných dobrovolníky na Université Libre de Bruxelles vždy první víkend v únoru, která též slouží pro pravidelná setkání komunity svobodného software. Vstup na konferenci je volný, ale peněžní dary a sponzoři jsou vítání. V roce 2004 konferenci navštívilo přibližně 2500 lidí.\n\n"}
{"id": "184842", "url": "https://cs.wikipedia.org/wiki?curid=184842", "title": "Tušnica", "text": "Tušnica\n\nTušnica je hora v jihozápadní části Bosny a Hercegoviny. Rozkládá se na území opčin Livno a Tomislavgrad. Je známá hlavně díky nalezišti uhlí; mezi lety 1888 a 1998 se zde těžilo, celkem se jednalo o 37 500 t uhlí.\n\nZ vrcholu hory (hora má několik vrcholků, z nichž nejvyšší je \"Viternik\" o výšce 1 697 m) je výhled na celé okolí, na další hory Kamešnica, Cincara i Biokova a též na Buška blata a Livanjsko polje.\n\nNa vrcholku hory stával i vysílač; 8. května 1992 byl zlikvidován vojsky JNA.\n"}
{"id": "184843", "url": "https://cs.wikipedia.org/wiki?curid=184843", "title": "Hydra (rod)", "text": "Hydra (rod)\n\nHydra je rod nezmarů, jednoduchých sladkovodních žahavců (z třídy polypovců), dravých živočichů vyznačujících se radiální symetrií. Český rodový název nezmar není zcela ekvivalentní, používá se i pro zástupce příbuzných rodů \"Protohydra\", \"Boreohydra\" a \"Psammohydra\" a také nepříbuzného parazitického nezmara jeseteřího.\n\nNezmaři se vyskytují ve většině neznečištěných sladkovodních rybníků, jezer a potoků v mírném a tropickém podnebném pásu. Lze je nasbírat sběrnou síťkou, kterou lehce protáhneme řasami. Jejich velikost je obvykle několik milimetrů a studují se nejlépe pod mikroskopem. Biologové se o nezmary zajímají mj. kvůli jejich regeneračním schopnostem.\n\nNezmaři jsou drobní živočichové, jejichž tělesná délka při plném roztažení se pohybuje od 1 mm do 20 mm. Mají trubicovité tělo spočívající na jednoduché přilnavé noze, zvané bazální ploténka. Žlázové buňky v bazální ploténce vylučují lepkavou tekutinu, jež ploténce zajišťuje přilnavost. Na volném konci těla je ústní otvor obklopený prstencem pěti až dvanácti tenkých, pohyblivých chapadel. Každé chapadlo je opatřeno vysoce specializovanými žahavými buňkami. Žahavé buňky (cnidocyty, též nematocyty) jsou specializovaná tělíska připomínající miniaturní žárovky uvnitř se stočeným vláknem. Na úzkém vnějším okraji buňky je kratičký aktivační senzor (cnidocil). Při doteku kořisti je obsah žahavé buňky prudce vymrštěn ven a jako šíp napuštěný neurotoxiny vystřelí do tělesa, které buňku “odjistilo”. Člověku je takový zásah přinejhorším nepříjemný, avšak některé druhy kořisti může zcela ochromit.\n\nTělo nezmara má dvě hlavní vrstvy oddělené rosolovitou nebuněčnou látkou zvanou mezoglea (někdy též ektoplasma). Vnější vrstva se nazývá ektoderm a vnitřní entoderm (gastrodermis, trávicí výstelka). Buňky, z nichž se tyto dvě vrstvy těla skládají, jsou poměrně jednoduché.\n\nNervovou soustavu nezmara tvoří nervová síť, v porovnání s nervovou soustavou savců velmi jednoduchá. Nemají patrný mozek ani skutečné svalstvo. Nervové sítě propojují smyslové fotoreceptory a buňky citlivé na dotek, ležící v tělní stěně a chapadlech.\n\nDýchání probíhá difúzí přes ektoderm. Tímto způsobem probíhá též určitá část vyměšování a přenosu živin.\n\nMnoho rodů polypovců prochází přeměnou z polypa na dospělou formu nazývanou hydromedúza. Všechny druhy nezmarů však po celý život zůstávají polypy.\n\nBiologové v 19. století tvrdili, že nezmar je tak jednoduchý tvor, že pouhým protlačením gázou jej lze rozdělit na jednotlivé buňky a poté, jsou-li ponechány v klidu, buňky se opět scelí v nezmara. Tento pokus se v 20. ani 21. století nepodařilo opakovat – vznikne jen nezmarová polévka. S některými druhy mořských hub by se pokus mohl spíše vydařit.\n\nPři vylekání či napadení může nezmar chapadla stáhnout do malých pupenů a trup se stáhne do malé rosolovité koule. V důsledku jednoduchosti nervové sítě nezmar reaguje vždy v podstatě stejně nezávisle na směru podnětu.\n\nNezmaři jsou obvykle přisedlí živočichové, ale občas se dokážou pohybovat poměrně čile, zvláště při lovu. Pohybují se tak, že se ohnou a přilnou k podkladu ústy a chapadly a poté uvolní nohu, jíž jsou přichyceni normálně. Trup se poté přehne a noha přilne k podložce na novém místě. Takovou řadou “přemetů” se nezmar dokáže přemístit přibližně o 100 mm za den. Nezmar se dokáže pohybovat též amébovitým pohybem spodní části těla nebo prostě tak, že se oddělí od podložky a nechá se nést proudem. Ten je nakonec zanese na nové místo, kde celý cyklus začíná znovu.\n\nNezmaři se živí zejména drobnými vodními bezobratlými živočichy, například perloočkami a korýši rodu Cyclops. Některé druhy nezmarů žijí v symbióze s různými druhy zelených řas. Nezmar poskytuje řase ochranu před dravci a řasa mu jí oplácí zdrojem potravy díky fotosyntéze.\n\nNezmar při krmení natáhne tělo do maximální délky a poté pomalu rozvinuje chapadla. Přes jednoduchou stavbu živočicha jsou chapadla mimořádně roztažná a mohou dosáhnou čtyř- i pětinásobku délky těla. Jakmile jsou plně rozvinuta, pomalu jimi pohybuje kolem sebe a čeká, až se jich dotkne vhodná kořist. Jakmile dojde k dotyku, žahavé buňky chapadla vypálí do kořisti a chapadlo se kolem ní ovine. Do 30 sekund se do útoku vloží ostatní chapadla a snaží se vzpírající se kořist přemoci. Do dvou minut chapadla kořist zcela obklopí a přisunou ji k otevřenému ústnímu otvoru. Do deseti minut je kořist uzavřena v gastrovaskulární (trávicí) dutině a započne trávení. Nezmar dokáže svou tělní stěnu značně roztáhnout, a tak strávit kořist až dvojnásobné velikosti, než je on sám. Po dvou až třech dnech jsou nestravitelné zbytky kořisti stahem svalů vyloučeny z ústního otvoru.\n\nZpůsob, jakým nezmar získává a zpracovává potravu, dokládá skutečnou složitost zdánlivě jednoduché nervové soustavy.\n\nMá-li dostatek jídla, nezmar se rozmnožuje nepohlavně vytvářením pupenů v tělní stěně, jež narostou do podoby miniaturních dospělců a po dozrání se odtrhnou. Utrpí-li nezmar poranění nebo utržení části těla, prodělá proces morfalaxe (regenerace tkáně přeskupením zachovaných buněk).\n\nV drsnějších podmínkách, často před tuhou zimou, se u některých nezmarů objevuje pohlavní rozmnožování prostřednictvím tvorby neoplodněných vajíček. Tato vajíčka jsou poté oplodněna semenem, jež pochází z varlat vznikajících na vnějším povrchu stonku. Oplodněná vajíčka vylučují pevný povlak a když dospělec zemře, tato vajíčka v klidovém stádiu spadnou na dno jezera či rybníka a vyčkávají na zlepšení podmínek; tehdy se z nich opět vylíhne miniaturní dospělec. Nezmaři se považují za hermafrodity.\n\nDle studie D. E. Martineze z Pomona College jsou nezmaři rodu \"Hydra\" prakticky nesmrtelní – po dobu 4 let nebyly pozorovány žádné známky stárnutí. V komentáři na tento článek P. W. Estep upozorňuje, že u všech pozorovaných jedinců docházelo ke značnému poklesu reprodukční schopnosti (schopnosti produkovat potomstvo), což je prý známkou stárnutí. Novější výzkum nicméně biologickou nesmrtelnost těchto nezmarů potvrzuje, protože jejich kmenové buňky mají díky zvláštním transkripčním faktorům (FOX proteinům) neomezenou schopnost se obnovovat.\n\nRod \"Hydra\" obsahuje nejméně 38 popsaných druhů. Mezi nejběžnější druhy našich vod patří:\n\n\nJméno nezmar se skládá z předpony ne- a kmene zmar, tj. zánik, zničení. Popisuje velmi přesně hlavní charakteristiku nezmarů: jejich biologickou nezničitelnost. V češtině se vžilo použití slova nezmar pro někoho, koho se jen velmi těžko zbavuje, nebo je velmi zdatný, odolný či otužilý. Od konce 70. let 20. století je v českých zemích známá hudební skupina Nezmaři.\n"}
{"id": "184844", "url": "https://cs.wikipedia.org/wiki?curid=184844", "title": "A1 Grand Prix 2006/07 Česká republika", "text": "A1 Grand Prix 2006/07 Česká republika\n\nA1 Grand Prix 2006 byl 2. závodem sezóny 2006/07 šampionátu A1 Grand Prix pro monoposty, který se konal na Masarykově okruhu ve dnech 7. a 8. října 2006.\n\nVítězem obou závodů se stal Alex Yoong reprezentující tým Malajsie. Český zástupce Tomáš Enge obsadil 5. místo ve sprintu a 2. místo v hlavním závodě.\n\n\n"}
{"id": "184845", "url": "https://cs.wikipedia.org/wiki?curid=184845", "title": "Henry Morgan", "text": "Henry Morgan\n\nHenry Morgan (velšsky Harri Morgan, * asi 1635 – 25. srpna 1688) byl privatýr (pirát, který plenil nepřátelská města díky pověření své země, v tomto případě španělská města v Jižní a Střední Americe) velšského původu, který si získal jméno nejprve jako jeden z nejvýznamnějších vůdců karibských pirátů a posléze jako jejich nepřítel, když vstoupil do anglických služeb a přijal úkol pirátství potlačit. Roku 1670 se svými bukanýry dobyl na španělské koruně město Panamá, které následně lehlo popelem. V letech 1674–1675, 1678 a 1680–1682 byl výkonným guvernerém Jamajky.\n\nO mládí Henryho Morgana se neví téměř nic kromě toho, že pocházel z Monmouth County ve Walesu. I onen všude uváděný letopočet narození není jistý, ale dejme tomu, že se skutečně narodil v roce 1635. Měl dva strýce, kteří se vyznamenali a zbohatli ve vojenských službách Británii, a proto se rozhodl jít v jejich stopách. \n\nDo Karibiku se dostal pravděpodobně v polovině 50. let, tedy ani ne jako dvacetiletý. Podle všeho byl v oddílech generála Roberta Venablese a admirála Williama Penna, když roku 1655 dobyli na Španělích Jamaiku. První oficiální záznam o jeho působení v Karibiku je však spojován až s říjnem 1662. To se už jako kapitán účastnil dobytí Santiago de Cuba pod komodorem Christopherem Mingsem. Mings měl mezi bukanýry dobrou pověst, neboť uměl získat kořist a jeho výpravy proti Santiagu se proto zúčastnilo mnoho anglických, francouzských i holandských kapitánů. \n\nMezi kapitány Morgan prokázal nevídanou odvahu a zápal pro boj a oblíbil si jej další z účastníků výpravy, kapitán Edward Mansfield, patrně holandský rodák z Curaçaa, dříve pirát a nyní poddaný britského krále. \nPrvním velkolepým podnikem, jímž se Morgan zapsal do dějin Karibiku jako úspěšný loupežník, bylo dobytí významného přístavu tehdejšího vicekrálovství Guatemala - Granady ležící ve vnitrozemí dnešní Nicaraguy. Morgan za účelem překvapivého nájezdu opatřil v Mexiku velké ploché kánoe, jimiž se jeho muži dostali přes mělké jezero Nikaragua. Překvapení se mu zdařilo a jeho muži město dobyli a dokonale vydrancovali. \nÚspěch výpravy byl tak velký, že když přetížené pirátské lodě zakotvily v létě 1665 v Port Royalu na Jamajce, nabídl tamní anglický guvernér kapitánu Morganovi spolupráci. Bodejť ne, Morgan získal v Granadě 500 000 tolarů a byl ochoten z nich odvést díl královské koruně. Nyní měl být při útoku na holandskou kolonii v Curaçau podřízen Mansfieldovi. Oba však po opuštění Port Royalu změnili plány a dobyli ostrov Santa Catalina (dnes San Andrés a Providencia), kolumbijský departament asi 220 km východně od břehů Nikaragui. Tady vytvořili na deset let výhodnou pirátskou základnu, z níž bylo možno přepadat španělské lodě plující kolem břehů Střední Ameriky. Následujícího roku Mansfield zemřel a jeho drsnou pověst převzal jeho viceadmirál a nástupce Henry Morgan, jenž se roku 1667 stal uznávaným vůdcem všech anglických bukanýrů v Karibiku. \n\nJeho nejslavnějšími úspěchy byla dobytí měst Puerto Príncipe na Kubě (1667), Maracaibo (1669) a Panamy (1671). Navzdory všeobecnému povědomí Morgan nebyl pirát, ale korzár přepadající nepřátelské lodě a města z pověření anglického guvernéra Jamajky. Celá situace měla jen jeden háček, ale zato velký. Španělské lodě byly přátelské, neboť Anglie v té době nebyla se Španělskem ve válce. Do Londýna proto proudily diplomatické stížnosti na počínání anglických korzárů po desítkách.\n\nZa porušení podmínek míru se Španělskem byl sice Morgan zatčen a dostal se až před anglický soud, ale bohatá kořist mu zajistila beztrestnost. Místo na šibenici nebo do temného londýnského vězení byl roku 1674 poslán zpět do Port Royalu. Korunu tomu nasadil sám král Karel II., který piráta všech pirátů povýšil do šlechtického stavu a svěřil mu správu ostrova Jamajka. \n\nPo madridském míru Sir Henry Morgan pověsil svoje staré \"povolání\" definitivně na hřebík a podle svých slov se vydal na \"správnou cestu\". Stal se stejně jako jeho kapitáni statkářem a počestným občanem britské koruny platícím daně. V roce 1683 byl z funkce propuštěn a o pět let později zemřel, pravděpodobně na následky těžkého pití.\n"}
{"id": "184846", "url": "https://cs.wikipedia.org/wiki?curid=184846", "title": "Web Hypertext Application Technology Working Group", "text": "Web Hypertext Application Technology Working Group\n\nThe Web Hypertext Application Technology Working Group (zkráceně WHATWG) je pracovní skupina snažící se o návrh nových technologií umožňujících autorům psát a nasazovat webové aplikace mnohem snadněji pomocí rozšíření existujících technologií. Na rozdíl od konsorcia World Wide Web Consortium (W3C), jejímž předsedou je Tim Berners-Lee, a která se snaží o nezávislost, je WHATWG více založena na příspěvcích konkrétních přispěvatelů jako jsou Google, Mozilla Foundation, Opera Software či Apple Computer.\n\nZaložení WHATWG bylo odpovědí na pomalý vývoj webových standardů pod křídly W3C. Řada členů WHATWG se však podílí též na standardech od W3C a samotná pracovní skupina se snaží připravit specifikace tak, aby je bylo možné schválit přímo W3C.\n\nAktuálně (2007) jsou rozpracovány tři specifikace:\n\n\n7. března 2007 byla založena nová pracovní skupina „HTML Working Group“ u W3C, jejíž cílem je vytvořit novou verzi jazyka HTML. Po hlasování bylo v květnu 2007 rozhodnuto, že návrhy Web Applications 1.0 a Web Forms 2.0 se stanou základem práce na HTML 5. Funkcí jednoho ze dvou editorů byl navíc pověřen Ian Hickson, který je editorem WHATWG.\n\n\n"}
{"id": "184848", "url": "https://cs.wikipedia.org/wiki?curid=184848", "title": "Morfalaxe", "text": "Morfalaxe\n\nMorfalaxe je biologický termín, označující regeneraci tkáně různých organismů v důsledku ztráty nebo odumření stávající tkáně. Původ slova je z řečtiny: \"morfos\" = tvar; \"allakt\" = přeměnit.\n\nUčebnicovým příkladem morfalaxe je nezmar, živočich kmene žahavců. Je-li rozdělen na dva kusy (například rozříznut skalpelem), z každé části znovu vyroste plně životaschopný a soběstačný nezmar. Pozoruhodným rysem morfalaxe je, že převážná většina regenerované tkáně pochází z již existující tkáně organismu. Každá z rozdělených částí nezmara se tedy přemění na menší verzi původního nezmara. Dochází tedy k „přeměně“ tkáně.\n\nMorfalaxe je jiný typ regenerace (obnovy) tkáně než epimorfóza, při níž dochází k poměrně značnému buněčnému množení. Přestože při obou procesech probíhá buněčná diferenciace, při morfalaxi většina regenerované tkáně pochází z reorganizovaných či přeměněných buněk, zatímco při epimorfóze většina vzniká buněčnou diferenciací.\n"}
{"id": "184849", "url": "https://cs.wikipedia.org/wiki?curid=184849", "title": "Rudolf Veselý", "text": "Rudolf Veselý\n\nRudolf Veselý (16. dubna 1884, Soběslav – 3. listopadu 1966, Praha) byl pedagog, botanik-mykolog a publicista.\n\nAbsolvent učitelského ústavu v Soběslavi po učitelské praxi v Praze a dálkovém studiu Přírodovědecké fakulty UK se zabýval systematikou a taxonomií hub. Spolu s Františkem Smotlachou založil v roce 1921 Československou mykologickou společnost. Zpracovaná díla o houbách a atlasy (vydané i v cizině) většinou sám ilustroval. Daroval soběslavskému a táborskému muzeu sbírku hub a lišejníků.\n\n"}
{"id": "184866", "url": "https://cs.wikipedia.org/wiki?curid=184866", "title": "Armstrong Whitworth Albemarle", "text": "Armstrong Whitworth Albemarle\n\nArmstrong Whitworth AW.41 Albemarle byl britský dvoumotorový letoun stavěný z nestrategických materiálů. Byl vyvíjen firmou W.G. Armstrong Whitworth Aircraft Ltd původně jako střední bombardovací a průzkumný letoun, ale nakonec byl nasazen k vlekání kluzáků a výsadkům parašutistů a přepravě vybavení. V této roli se uplatnil při spojeneckých invazích.\n\nLetoun vznikl na základě Specifikace P.9/38 Ministerstva letectví z roku 1938, jež požadovala střední bombardér využívající v co největší míře levné dostupné materiály, konkrétně měl být letoun konstruován ze svařených ocelových trubek a překližky. Takové řešení umožňovalo zapojit do výroby součástí také menší kovozpracující a dřevařské podniky, na druhou stranu měl nárůst váhy negativní dopad na letové výkony. Brzy nato vydalo Ministerstvo letectví dokument B.18/38, který již upřesňoval požadavky: letoun měl být schopen přepravit 680 kg (1500 lb) bomb na vzdálenost 3200 km (2000 mil) rychlostí 402 km/h (250 mph) ve výšce 1524 m (5000 ft). Následující rok byla podepsána smlouva na 200 strojů (včetně dvou prototypů), po uzavření dalších dvou smluv se toto číslo vyšplhalo na 880, ale později byla objednávka 478 z nich zrušena.\n\nPrvní prototyp (P1360) byl zalétán 20. března 1940 továrním pilotem C. K. Turner-Hughesem a byl poháněn hvězdicovými motory Bristol Hercules XI; druhý prototyp (P1361) poprvé vzlétl 20. dubna 1941 a měl rozpětí prodloužené na 23,47 m (77 ft). První bombardéry Albemarle byly dodávány od října 1941, ale vzápětí byla výroba přerušena, neboť bylo rozhodnuto o úpravě typu na transportní. První takové verze přicházely do služby až na začátku roku 1943. Celkem bylo vyrobeno šest stovek exemplářů, všechny firmou A. W. Hawkesley Ltd. v Brockworthu.\n\nPůvodní bombardovací-průzkumná verze vyrobená v počtu 42 kusů. Výzbroj se skládala ze čtyř kulometů ráže 7,7 mm (0,303 in) v horní střelecké věži a dvou stejných zbraní ve výsuvné spodní ručně ovládané věži. V pumovnici měly být neseny pumy do celkové hmotnosti 1361 kg (3000 lb). Osádka byla šestičlenná – dva piloti vedle sebe v kokpitu, navigátor v přídi, radiooperátor v přední části trupu a dva střelci. Palivové nádrže byly umístěny v trupu i v křídle.\n\nStroje nebyly nasazeny.\n\nVerze upravená pro transport vojáků a materiálu (Special Transport). Byla odstraněna spodní střelecká věž, trupové palivové nádrže a bombardovací vybavení. Na pravé straně trupu přibyly nakládací dveře. Letouny ST Mk. I se vyráběly ve třech sériích, které se od sebe lišily různými menšími úpravami. Stroje první série (osm letounů ST Mk. I Series 1) měly horní střeleckou věž nahrazenou ručně ovládaným střelištěm Rose se dvěma kulomety a letouny druhé série (14 kusů) obdržely hák typu Malcolm pro vlekání kluzáků.\n\nDo Sovětského svazu bylo vyvezeno 10 z celkem 78 vyrobených strojů této verze.\n\nVerze určená k vlekání kluzáků s podobným vybavením jako ST Mk. I, ale bez možnosti přepravy parašutistů. Bylo vyrobeno 80 letounů.\n\nTato varianta byla až na několik změn ve vybavení podobná ST Mk. I, stroje mohly přepravovat 10 plně vyzbrojených vojáků a byly vyzbrojeny horní střeleckou věží se čtyřmi kulomety. Vyrobeno 99 letadel.\n\nByl vyroben jen jeden exemplář, určen k vlekání kluzáků. Jen nepatrně se odlišoval od předcházející GT Mk. I.\n\nProjekty testující jiné pohonné jednotky – Rolls-Royce Merlin III, respektive Wright Double Cyclone (1600 hp).\n\nTransportní verze vycházející ze ST Mk. II, ale s pozměněným palivovým systémem. Byla zalétána 27. července 1943 a vyrobena v počtu 49 kusů.\n\nKonečná transportní verze, vyzbrojena horní střeleckou věží. Bylo vyrobeno 133 strojů.\n\nKonečná verze pro vlekání kluzáků, taktéž s horní střeleckou věží. Vyrobena v počtu 117 kusů.\n\nPrvní letouny Albemarle vstoupily do služby počátkem roku 1943 u 295. perutě RAF a později vyzbrojily ještě 296., 297. a 570 peruť. U těchto útvarů sloužily k přepravě vojáků, zatímco u 511. perutě přepravovaly materiál a 161. peruť se nimi plnila různé speciální úkoly.\nLetouny byly poprvé bojově nasazeny při vylodění na Sicílii v červenci 1943, dále se zapojily do vylodění v Normandii 6. června 1944 a při výsadkové operaci Market-Garden, která proběhla 17. až 25. září 1944 v Nizozemí.\n\nAW.41 Albemarle byl středoplošník poháněný dvěma hvězdicovými čtrnáctiválcovými motory Bristol Hercules XI. Trup byl tvořen kostrou z ocelových trubek, na níž byly připevněny desky ze dřeva a překližky. Ocelová konstrukce křídla byla pokryta překližkou, stejně jako ocasní plochy. Svislé ocasní plochy byly podobně jako u většiny britských bombardérů zdvojené. Novinku mezi britskými letadly představoval příďový podvozek. Přední kolo se zatahovalo směrem dozadu do trupu, hlavní podvozkové nohy se zatahovaly směrem dozadu do motorových gondol, kde byly částečně zakryty.\n\n\n\n\n\n\n"}
{"id": "184870", "url": "https://cs.wikipedia.org/wiki?curid=184870", "title": "Pivovar Vyškov", "text": "Pivovar Vyškov\n\nVyškovský pivovar je pivovar v okresním městě Vyškov založený roku 1680.\n\nZačátky vaření piva ve Vyškově lze odhadovat již na počátek 15. století, kdy biskup Tas z Boskovic obnovil roku 1460 vyškovským měšťanům právo várečné, o které přišli v době husitských válek. V té době se pivo vařilo i na vyškovském zámku, což potvrzuje i záznam v soupisu biskupských statků s poznámkou o povinnosti všech měšťanů dodávat do zámku dělníky pro manipulaci s pivem, tzv. \"ližníky\".\nRoku 1498 potvrdil právo vařiční se všemi jeho privilegiemi měšťanstvu vyškovskému biskup Stanislav Turzo i s tzv. mílovým právem. To znamenalo, že míli od města nesměl nikdo vařit ani čepovat pivo.\nK velké změně došlo roku 1588, kdy biskup Stanislav Pavlovský rozšířil již platné \"vařiční právo\" pro město Vyškov a vaření piva se rozšířilo na další dvě místa.\n\nVařilo se tedy:\n\n\nV roce 1677 vyhořelo pět hrnčířských domků na Hrnčířském rynku a biskup Karel z Lichtenštejnu vydal nařízení o vystěhování hrnčířů z tohoto místa na opačnou stranu města a na takto uvolněném místě v sousedství zámku a zámeckých zahrad dal vystavět nový biskupský pivovar.\nZápis o tomto rozhodnutí v archívních knihách zní takto:\n\nDodnes je na pivovaru v jeho čelní zdi vsazen kamenný znak biskupa Karla z Lichtenštejnu, na němž je český nápis:\nRok 1680 lze tedy považovat za začátek historie současného pivovaru s první várkou bílého pšeničného piva.\n\nTéměř sto dvacet následujících let si správu pivovaru vedla vrchnost sama, jelikož pivovarnictví patřilo mezi nejvýnosnější odvětví biskupského podnikání. Z této doby zůstalo zachováno jen velice málo zpráv, z nichž nejzajímavější je žádost arcibiskupské správy o náhradu škody a exemplární potrestání sladovnického tovaryše, kterému jeho neopatrností shořelo 8 košů sladu.\n\nPřechodná klesající výnosnost vedla arcibiskupství k rozhodnutí ustoupit od přímého řízení a správy některých odvětví a tak byl v letech 1803–1812 pivovar poprvé v historii pronajat, a to sládkovi Františku Čápovi za cenu 500 zlatých ročně. V této době jsou vedeni jako zaměstnanci kromě již uvedeného sládka ještě jeden pivovarník, jeden bednář, jeden vrchní pivovarský sluha, dva sluhové a tři pomocníci. Po úmrtí sládka a nájemce Františka Čápa je pivovar opět pod správou arcibiskupství.\n\nV polovině 19. století bylo zrušeno tzv. Propinační právo, které znemožňovalo zakládání nových pivovarů a nastal jejich prudký růst. Vyškovský arcibiskupský pivovar přestal vynášet očekávané zisky a tak roku 1855 byl pivovar opětovně pronajat. Nájemcem se stal pan Anton Hauer za 3.800 zlatých s podmínkou odběru pustiměřského chmele a placení části nákladů na ubytování vojska. Roku 1862 povoluje arcibiskupství nájemci zřízení šenku v prostorách samotného pivovaru, aby bylo docíleno vyšší kvality a odbytu piva při stále platícím zákazu čepování piva z cizích pivovarů ve městě a blízkém okolí.\n\nZ roku 1856 pochází záznam, na němž jsou uvedeny roční požitky pana Františka Bábka, pivovarského bednáře, odcházejícího do řádné penze. Ty činily 29 zlatých 52 krejcarů, čtyři sudy piva, 30 kg másla, 28 q obilí, 5 q luštěnin a 4 m dřeva k topení.\nPo smrti Antona Hauera roku 1867 se novými nájemci stali pánové Gabriel Milchespeiser a Eduard Katscher, kteří měli navíc ještě v nájmu sladovny ve Vyškově, Rousínově, Pozořicích, Ivanovicích a Mořicích. Dle smlouvy platila tato firma za pivovar ročně 8.000 zlatých pachtovného.\n\nV dubnu 1873 vypukl v pivovaru velký požár, který zničil téměř vše. Rozpočet na opětovné uvedení do provozu činí 30.000 zlatých. Arcibiskupství se zavazuje financovat opravy a zároveň zásadně modernizovat celou výrobu, což trvá téměř 10 let.\n\nV roce 1891 si pivovar pronajímá veřejná obchodní společnost Jung a spol., kterou tvoří čtyři společníci, z nichž nejznámější je politicky činný Arnold Janda, poslanec Zemského sněmu za okresy Vyškov a Ždánice. Nájemné bylo domluveno na 6 500 zlatých ročně, ale do úschovy muselo být deponováno 22 000 zlatých jako protihodnota převzatého majetku a zařízení. Josef Jung, po němž je firma pojmenována, je současně také nájemcem pivovaru v Hukvaldech.\n\nPro pivovar nastává období budování a modernizace – jsou vystavěny kanceláře, byty nájemců, kotelny, stáje, je zahájena modernizace strojního zařízení, oprava sklepů a také oprava dřevěného vodovodu z Drnovic z pramene \"Ovčačka\".\nNa přelomu let 1905 a 1906 je vyráběno také 15° pivo Porter a 12° pivo poprvé dostává označení Březňák.\nV roce 1912 se začíná poprvé v historii pivovaru vařit tmavé pivo, a to o síle 12°.\n\nPoměrně těžká léta zažíval pivovar během První světové války. Její počátek chod pivovaru zásadně neovlivnil, zatímco druhá polovina měla neblahý vliv na fungování pivovaru a zejména na kvalitu výroby. Z pivovaru byla odkomandována většina tažných koní pro válečné účely, byla zrekvírována řada kovových výrobních zařízení, počet zaměstnanců klesl na minimum. K výrobě piva se používalo náhražek, např. cukru, rýže nebo čiroku. Původní desítka a dvanáctka se přestala vařit a místo nich se vařilo pouze 5° a 6° pivo.\nMěsíční dělnická mzda v této době činila 70 korun a 3 litry piva. Na Vánoce byl vyplácen jednorázový příplatek 20 korun a příspěvek na koupi mouky.\n\nDalší rána přišla následovně v roce 1917, kdy byla velkým požárem zničena nemalá část Vyškova a pivovar téměř kompletně vyhořel. Náklady na jeho znovuzprovoznění činily tehdejších 194.300 korun. K právům a povinnostem nájemce mimo jiných patří i \"právo pobírání vody z měšťanského vodovodu\" a naopak povinnost \"veškeré pivo potřebné pro personál farního úřadu vyškovského dodávati každoročně zdarma\". Následující rok je poslední, kdy jsou veškeré účetní knihy a korespondence vedena v německém jazyce.\n\nV roce 1920 umírá společník Arnold Janda a jeho místo zaujal syn Arnold Janda ml., s jehož nástupem začíná nová fáze modernizace pivovaru. Od roku 1926 nese nájemní společnost nový název „Janda, Dvorský a spol.“, pachtovní smlouva je prodloužena za nájemné 80 000 Kčs ročně.\nV roce 1927 byla zásadním způsobem zmodernizována stáčírna lahví a byla vybavena poloautomatickou plničkou, následovně byl pořízen automobil, parní Sentinel (první v Československu) zakoupený v Anglii krátce po 1. světové válce pro vyškovský pivovar. Obyvatelé regionu si stěžovali na úřadech na velkou spotřebu vody (450 l na 100 km), kterou Sentinel odebíral z místních zdrojů, což bylo proti tehdejším předpisům. I z důvodu velké váhy byl prodán do Prostějova, protože většina místních mostků nevydržela jeho váhu.\n\nPokračující léta do počátku 2. světové války neprobíhala nikterak uspokojivě. Rostla nezaměstnanost, klesaly výdělky, prohlubovala se hospodářská krize, jejíž důsledky se projevily i na odbytu piva. Nájemce vyrovnal zčásti tento úbytek získáním třiceti nových odbytových míst v Brně, ale na úkor enormních finančních nákladů, investovaných do získaných pohostinství.\nV roce 1937 zemřel společník Arnold Dvorský a právo k zastupování společnosti získává výhradně pan Arnold Janda. Pod jeho vedením dochází opětovně k modernizaci pivovaru, např. zavedením nových tanků, chladicích kompresorů, vybavením nové laboratoře, stavbou garáží a mnoho dalších.\n\nZřízením protektorátu v roce 1939 došlo k zásahu do řad zaměstnanců, jejich převážná většina byla určena na práce v nových vojenských objektech, část byla poslána do Německa a byla zabavena nákladní auta pro potřeby armády. V této době začala rapidně klesat kvalita i stupňovitost piva, která se v roce 1944 zastavila dokonce na 3,7°. Odbyt lahvového činil 25 %, zbytek tvořilo pivo sudové.\n\nNařízením ministerstva hospodářství a práce ze dne 24. listopadu 1943 měl být pivovar ke konci roku definitivně odstaven a ukončena jeho dlouholetá historie. Nařízení bylo však 30. prosince 1943, zrušeno na základě intervence německého důstojníka Dr. Karla Landsmanna, který získal část podílu na pivovaru od své tchyně, vdovy Marie Dworské a část od drobných českých podílníků, kteří mu byli nuceni své části odprodat. Druhá půle zůstává Arnoldu Jandovi, ale název společnosti se mění od roku 1944 na „Dr. Landsmann a Janda“.\n\nPři přechodu fronty koncem dubna 1945 vyšel pivovar z bojů, které se vedly v centru Vyškova, těžce poškozen. Nastala naprosto zoufalá situace hrozící koncem pivovaru, jelikož své vykonal požár, ruští vojáci zabavili veškerý dobytek, koně i s povozy a s veškerými zásobami. Následně pivovar přebírá Antonín Kunc pod dočasnou národní správu na základě konfiskace poloviny majetku po Němci Dr. Landsmannovi. Má za úkol spolu s pomocí sládka J. Leideho provést pokus o obnovu provozu pivovaru, což se za značného úsilí pracovního a zejména vyjednávacího podařilo.\nDne 13. června1945 byla na provizorní varně bez střechy pod širým nebem uvařena první poválečná várka světlého piva.\n\nTo, že se podařilo rozjet provizorní výrobu, bylo základem rozhodnutí o obnově pivovaru. V následujících třech letech bylo proinvestováno jen do technologií více než 1 200 000 Kčs, do budov 1 100 000 Kčs. Jediné, co se nepovedlo je, že nebyla obnovena činnost sladovny.\n20. června 1945 je ustanoven do funkce národního správce František Tománek a následující roky se vyznačují jak budováním, tak i jednáním o konfiskátu polovičního podílu na majetku firmy po Dr. Landsmannovi. Zájem o konfiskát mělo jednak město Vyškov, arcibiskupství Olomoucké, Arnold Janda a nakonec i samotní zaměstnanci. Celou záležitost vyřešil svérázným způsobem únor 1948. Pivovar byl rozhodnutím ministerstva výživy z 1. března 1948 znárodněn a zařazen do společnosti Středomoravské pivovary n.p. se sídlem v Brně, ředitelem byl jmenován předchozí národní správce František Tománek. Rajonizace, provedená vedením Středomoravských pivovarů v roce 1949 zbavila pivovar možnosti zavážet pivo na doposud tradiční odběrní místa např. v Brně a striktně vymezila působnost pivovaru až do roku 1958, kdy se započalo s dodávkami na Slovensko.\n\nPadesátá léta byla poměrně klidná bez zásadních investic, jen s drobnou údržbou a opravami strojního zařízení. Pivovar se potýkal pouze s problémem vysílání pracovníků na dlouhodobé brigády do dolů, na ošetřování chmelnic, sběr brambor a cukrové řepy a přitom měl sám problémy s nedostatkem pracovníků pro zajištění výroby a rozvozu. V roce 1952 bylo nařízeno postavit dokrmnu skotu pro zlepšení zásobení obyvatelstva a tato musela vyprodukovat ročně 34 ks jatečného dobytka.\n\nV roce 1953 nastupuje do funkce ředitele sládek J. Leide a v roce 1959 je nahrazen Hynkem Brablíkem. Sládkem je v této době Miroslav Kolda, který se později v roce 1971 stává ředitelem. V roce 1957 je vedeno pracovníky ředitelství podniku a místních vedoucích orgánů jednání o budoucnosti pivovaru, který je následovně zařazen do kategorie III. To fakticky znamenalo, že byl zařazen mezi podniky na dožití bez jakýchkoliv investic a s jeho uzavřením se počítalo někdy kolem roku 1970. Mnohem větší šance se dávaly sodovkárně, která byla k pivovaru přičleněna v roce 1961 a u níž se naopak plánovaly investice poměrně velkorysé. V roce 1958 dochází opět k posunu v kvalitě vařeného piva, 7° pivo je nahrazeno 10° a po dlouhé době se začíná vařit 12° pivo světlé. Výměrem ministerstva potravinářského průmyslu ze dne 8. června 1960 dochází ke změně názvu pivovaru a k jeho zařazení do společnosti Jihomoravské pivovary, národní podnik Brno.\n\nNeustále rostoucí spotřeba piva a rozvíjející se aglomerace Brna, kam mohl pivovar od roku 1966 opětovně dodávat, však celou situaci obrátila a díky každoročnímu růstu odbytu bylo rozhodnuto o rekonstrukci pivovaru. Došlo např. k výměně dřevěných kádí ve spilce za železné, rekonstrukci stáčíren a sklepů v celkové částce 15 mil. Kčs, rozložených postupně až do roku 1980.\nV roce 1968 přichází do pivovaru Josef Veselý, který se v roce 1971 stává sládkem a je jím až do roku 2004. 16. ledna 1994 byla založena akciová společnost Jihomoravské pivovary se sídlem v Brně, v níž byly vyčleněny všechny pivovary a sodovkárny bývalého podniku, kde nebyly jasné majetkové poměry, nebo již byly vedeny spory restituční a spory o určení majetku. Zřizovatelem bylo ministerstvo zemědělství a součástí se stal i pivovar Vyškov, neboť byl vznesen požadavek arcibiskupství Olomouckého o vrácení majetku, tj. budov a pozemků v areálu pivovaru do jejich vlastnictví. Po postupném řešení jednotlivých kauz zůstalo ve společnosti Jihomoravské pivovary pět provozů a v roce 2002 bylo sídlo společnosti převedeno do Vyškova.\n\nK dnešnímu dni je pivovar vybaven moderní technologií a linkami na stáčení piva do lahví o obsahu 0,5 a 0,355 litru, sudů KEG o obsahu 20, 30 a 50 litrů. Na jaře roku 2017 zastavil pivovar výrobu, v létě pak milovníci zlatavého moku na pivo z Vyškova už v obchodech a hostincích nenarazili. \n\n\"Typy vozů v majetku pivovaru v celé jeho historii:\"\n\n\nFrantišek Čáp, František Čáp ml., Anton Hauer, Antonín Klaus, Miroslav Kaufman, Josef Jung ml., Jan Šulc, Bedřich Kuběčka, Jaroslav Leide, Miroslav Kolda, Josef Veselý, Dušan Táborský, Ing. Jakub Hájek\n\n\n\nVeškeré pivní tácky pivovaru Vyškov\n\n\n"}
{"id": "184871", "url": "https://cs.wikipedia.org/wiki?curid=184871", "title": "Emauzy", "text": "Emauzy\n\nEmauzy mohou znamenat\n"}
{"id": "184878", "url": "https://cs.wikipedia.org/wiki?curid=184878", "title": "Juan Ignacio Molina", "text": "Juan Ignacio Molina\n\nJuan Ignacio Molina (znám též pod poitalštěným jménem Giovanni Ignazio Molina; 24. června 1740 - 12. září 1829) byl chilský kněz, jezuita a přírodovědec. Jako první popsal řadu jihoamerických druhů, jeho autorská zkratka je citována jako Molina.\n\nMolina se narodil v Guaraculén, haciendě poblíž Villa Alegre, v současné provincii Linares, v oblasti Maule. Jeho rodiči byli Agustín Molina a Francisca González Bruna.\n\nVzdělával se nejdříve v Talce a později na jezuitské škole v Concepciónu. Po ukončení studií vstoupil do jezuitského řádu.\n\nV roce 1768 byl spolu s ostatními jezuity vyhnán z Chile, poté sídlil v Bologni, kde se stal profesorem přírodních věd. V roce 1782 napsal knihu \"Saggio sulla Storia Naturale del Cile\", ve které popsal historii chilské přírody a řadu dosud nepopsaných druhů (např. nutrie říční, osmák degu, kočka pampová, boldovník vonný, \"Acacia caven\"…)\n"}
{"id": "184879", "url": "https://cs.wikipedia.org/wiki?curid=184879", "title": "Molina", "text": "Molina\n\nMolina může být:\n\n\n"}
{"id": "184884", "url": "https://cs.wikipedia.org/wiki?curid=184884", "title": "DMX512", "text": "DMX512\n\nDMX512 (někdy také \"Digital Multiplex\") je povelový protokol pro digitální přenos řídících informací, vyvinutý pro řízení světelné jevištní techniky a světelných efektů. Jde o digitální náhradu analogového řízení, kde základní řídicí veličinou je konkrétní hodnota napětí. Specifikace vychází z průmyslového standardu EIA485, který byl dříve značen jako RS-485, případně RS485. Protokol není opatřen časovými značkami, není opatřen kódováním ani jinou ochranou signálu, ani nepřenáší zpětnou vazbu. Z tohoto důvodu jsou z ovládaných zařízení vyloučena zařízení pro pyrotechnické efekty, protože protokol nezaručuje ochranu proti náhodnému odpálení při poruše signálu.\n\nProtokol DMX512 byl navržen v roce 1986 institutem USITT [1] pro řízení stmívačů a dalších speciálních efektů pomocí digitálního rozhraní. Měl nahradit do té doby používané analogové řízení, kde jako řídící veličina sloužila konkrétní hodnota napětí na řídícím kabelu. S tím bylo spojeno hned několik potíží: Pro každý řízený vstup (např. jeden kanál stmívače) byl potřeba jeden vodič, navíc nebyla vždy přesně dána řídící veličina, neboť vlivem výrobních tolerancí mohla různá zařízení chápat či vydávat mírně odlišné povely. Také analogový přenos byl náchylnější na rušení, což v blízkosti výkonných stmívacích a spínacích jednotek (zdroje rušení) bylo nevýhodné. Různí výrobci pro svá zařízení používali různé způsoby ovládání, s různými typy kabeláže, což znesnadňovalo až znemožňovalo jejich vzájemné propojování do rozsáhlejších celků. \n\nZákladem protokolu DMX512 je jeho elektrická specifikace. Ta vychází z osvědčeného průmyslového standardu EIA485 (dříve značeno RS-485 popř. RS485), a vzhledem k používání tohoto standardu v průmyslu jsou i technické prostředky pro jeho implementaci levné a přizpůsobené pro náročné podmínky. \n\n\n\n\n\n\n\n\n\n\n\n\n\n\nJako převodníky mezi úrovní TTL a EIA485 jsou běžně dostupné obvody např. SN75176B od Texas Instruments v provedení DIP 8 či SOP 8, který používá například interface DMX PIPE, nebo dražší a méně dostupné obvody MAX485 od Maxim Integrated Products, nebo jejich levnější ekvivalent mnohých výrobců, jako např. ADM485, ST485, atp. Pro galvanické oddělení existuje i řada dalších obvodů, které mají vše potřebné na jednom čipu. Jde např. o obvody ISO485P od Burr-Brown, nebo ADUM5241 od Analog Devices.\n\nPřenosová rychlost protokolu DMX512 byla stanovena na 250 kBit/s. Data jsou po sběrnici posílána sériově a jak název napovídá, paketem obsahujícím maximálně 512 datových bajtů. Po sběrnici se posílají pouze data bez adresy. Každé zařízení má nastavenou svou vlastní počáteční adresu a od této adresy přečte požadovaný počet bajtů. Počáteční adresa může tedy nabývat hodnotu 0 až 511. Budou-li mít dvě stejná zařízení stejnou adresu, budou také na posílané povely reagovat společně. Tak lze připojit ke sběrnici i více zařízení - za předpokladu, že bude jejich funkce společná. Časování v protokolu DMX512 je vyobrazeno na obrázku 1 a příslušné hodnoty jsou v tabulce 1. \n\nKlidový stav sběrnice je logická 1. Přenos je realizován asynchronně a jeho začátek je synchronizován vysláním nulové úrovně „Break“ (Reset), která musí trvat nejméně 88 us, a následující synchronizační mezerou MAB (Mark After Break) s vysokou úrovní a minimální délkou trvání 8 us. Dále následuje první poslaný rámec (start code) a za ním zbývajících 512 datových rámců. Každý rámec (přenesený bajt) se skládá z jednoho start bitu, osmi datových bitů bez parity a dvěma stop bity. Mezi jednotlivými rámci mohou být mezery MTBF (Mark Time Between Frames) a MTBP (Mark Time Between Packet) v délce nejvíce 1 s. \n\nObrázek 1 – Časový diagram přenosu jednoho datového paketu v protokolu DMX512\n\nZ přenosové rychlosti 250 kBit/s vyplývají následující časové údaje: Doba trvání jednoho bitu je 4 us a datového rámce 44 us (11 bitů). Celý přenos s celkovým počtem 512 datových bajtů má délku trvání danou následující rovnicí:\n\nBreak + MAB + (1 + 512) * rámec = 88 + 8 + 513 * 44 = 22668 us\n\nZ toho vyplývá nejvyšší opakovací frekvence přibližně 44,12 Hz při plně využité sběrnici.\n\nDalší stavy, které se mohou na sběrnici objevit, jsou dlouhodobý výskyt vysoké, nebo nízké úrovně. Pakliže je delší než 1 s, je stav vyhodnocen jako ztráta signálu. Reakce na tento stav je nechána na libovůli výrobce. Často zařízení setrvávají v naposledy nastavené pozici, někdy se resetují.\n) Převodní jednotka „k“ má hodnotu 1000 a trvání bitu je 4 us.\n\n) V normě je tento rámec definovaný jako nulový, za předpokladu, že následující datové bajty se budou týkat pouze stmívacích jednotek. V praxi je však jeho hodnota ignorována, neboť jsou mnohdy na jedné sběrnici společně stmívače a jiná zařízení. Dodržení této normy by přineslo komplikace s potřebou měnit tuto hodnotu, a tím by došlo k násobnému zvýšení latence.\n\nSamotné jednotky jsou zapojeny v topologii sběrnice, kde na straně vysílače a přijímače musí být zakončovací odpor (terminátor). Lze použít také rozbočovačů (splitters) a opakovačů (repeaters). Příklad takového zapojení modulů je uveden na obrázku 2.\nJak již bylo v úvodu řečeno, pro propojení se používá symetrického kabelu, tedy dvou aktivních datových vodičů se společným stíněním. Podle normy DMX512/1998 je standardní konektor pětipinový XLR, kde je zásuvka na straně vysílače a vidlice na straně přijímače, avšak v praxi se setkáte s používáním třípinové verze konektoru XLR. Pro propojení modulů je někdy navrhováno použití symetrického mikrofonního kabelu. V tomto případě je ale důležité zkontrolovat, zdali není stínění zapojeno na kostru konektoru. Správně podle normy musí být na pinu číslo 1. Podle manuálového listu od výrobce osvětlovací techniky American DJ případné připojení stínění na kovový kryt konektoru může zapříčinit zkrat nebo nevyzpytatelné chování. Zapojení konektoru XLR je vyobrazeno na obrázku 3, zapojení propojovacího kabelu v tabulce 2 a zapojení redukce mezi tří a pětipinovým konektorem je v tabulce 3.\n\nTabulka 3 – Zapojení redukce mezi 3 pinovým a 5 pinovým konektorem XLR\n\n[http://www.usitt.org <nowiki>[1]</nowiki> Oficiální stránky institutu USITT]\n\n[http://www.soh.cz/podpora/teorie<nowiki>[2]</nowiki> Řízení světelné techniky komunikující protokolem DMX512]\n\n[http://www.osvetlovac.info/<nowiki>[3]</nowiki> Česko-slovenský web věnující se osvětlování]\n"}
{"id": "184886", "url": "https://cs.wikipedia.org/wiki?curid=184886", "title": "Psoriáza", "text": "Psoriáza\n\nPsoriáza (nebo také lupénka, latinsky \"psoriasis vulgaris\") je jedním z nejčastějších kožních neinfekčních onemocnění postihující především kůži, avšak kromě pokožky může postihovat též nehty a klouby. Nemoc postihuje přibližně 2–3 % populace, avšak v europoidní populaci může být její výskyt častější, jelikož jsou projevy nemoci mnohdy nevýrazné a není diagnostikována. Může být dědičná.\n\nNejčastěji se změny kůže poprvé objevují mezi 10. a 25. nebo mezi 35. a 60. rokem života. V průběhu života může docházet k opakovaným výskytům nemoci.\n\nOnemocnění kloubů, které je do jisté míry podobné revmatoidní artritidě, se nazývá \"psoriatická artritida\". V některých případech mohou být nejprve postiženy klouby a teprve později kůže.\n\nPřestože přesná příčina, proč psoriáza u některých lidí vzniká, není známa, jsou definovány některé vlivy, které při vzniku psoriázy hrají určitou roli. Tyto vlivy můžeme rozdělit do následujících kategorií:\n\n\n\nPsoriáza je především onemocnění kůže, avšak u 10–20 % pacientů je možno pozorovat také postižení kloubů (kloubní projevy), takzvanou \"psoriatickou artritidu\". U takto postižených pacientů se rozvíjí chronický zánět jednoho nebo více kloubů, dlouhotrvající zánět může vést až k deformaci kloubu a úplné ztrátě jeho funkce. Kromě zmíněných oblastí velkých kloubů, kde se ložiska vyskytují nejčastěji, může psoriáza postihnout téměř jakékoli místo na těle včetně vlasové části hlavy či genitálií. Protože psoriáza se může vyskytovat v několika různých formách, nejsou její příznaky vždy u všech pacientů stejné. Nejčastější forma psoriázy se označuje jako \"psoriáza ložisková\" \"(psoriasis vulgaris)\". U pacientů jsou především na loktech a kolenou pozorována červená šupinatá ložiska na kůži, která se olupují.\n\nNa rozdíl od ekzému se psoriáza nejvíce projevuje na vnější, takzvané extenzorové straně loktů a kolen. Při mírných formách choroby se na těle vyskytují jen ojedinělá nevelká ložiska červené kůže s bílými olupujícími se šupinami, v závažných případech však může olupující se pokožka pokrývat téměř celé tělo. Kromě kůže bývají často postiženy také nehty na nohou i na rukou. Někdy se také vyskytuje poškození nehtů přítomné samostatně, bez psoriatických ložisek na kůži. Psoriáza na nehtech vytváří mělké jamky, které se podobají jamkám v náprstku. Může také dojít ke zbytnění nehtového lůžka, které se pak lžičkovitě prohýbá nahoru. Pokud je ložisko lupénky pod nehtem, prosvítá skrze nehet nahoru jako nažloutlá skvrna.\n\nLéčivé přípravky se při této formě léčby aplikují pouze lokálně, tzn. přímo na postiženou kůži. Používají se masti, gely, tělová mléka a podobně. Lokální léčba se užívá především u méně závažných forem psoriázy. Její výhodou je minimální výskyt nežádoucích účinků, neboť účinné látky pronikají především do kůže, do celého organismu však jenom minimálně. Přípravky užívané pro lokální léčbu lupénky se rozdělují do skupin podle obsahu konkrétní účinné látky: černouhelný dehet, kortikosteroidy, Kalcitriol, retinoidy, Antralin, Kalcipotrien a keratolytika a hydratační přípravky.\n\nVyužívá se jich u závažnějších forem nemoci, jedná se o léky podávané v tabletách či injekcích. Protože účinná látka systémově podaného léku se dostane skrze krevní oběh do celého organismu, zvyšuje se oproti lokální léčbě riziko nežádoucích účinků. Právě kvůli zmírnění nežádoucích účinků se systémové léky často kombinují nebo střídají s jinými formami léčby. Pacienti, kteří systémovou léčbu užívají, musí pravidelně podstupovat krevní a jaterní testy, aby se včas odhalilo případné poškození organismu. Nejčastější systémově podávané léky užívané při léčbě psoriázy jsou Metotrexát, Cyklosporin a Retinoidy.\n\nV takzvané biologické léčbě se užívají látky vyráběné genetickým inženýrstvím, které se blízce podobají přirozeným molekulám produkovaným v organismu. Tyto látky mají schopnost zastavit v určitém místě sled kroků, které vedou ke spuštění reakce imunitního systému a udržování chronického zánětu. Látky užívané v biologické léčbě účinkují konkrétně na určitý aspekt v imunitní reakci organismu.\n\nBiologická léčba zasahuje do imunitních mechanismů cíleně. Tlumí zánět v časné fázi, tedy v situaci, kdy ještě není dostatečně nastartovaný. Kůže se vyčistí a zůstává čistá. Léčba dále zlepšuje výskyt a závažnost přidružených onemocnění, která jsou typická pro pacienty s psoriázou, např. metabolického syndromu, kardiovaskulárního onemocnění, zánětu kloubů, depresí, úzkostí, únavy atd. Vrací pacienta do normálního pracovního i společenského života.\n\nDnešní poznatky ukazují, že každodenní a přitom nepříliš dlouhé vystavení se slunečnímu záření zmírňuje příznaky psoriázy. Pozdější poznatky také dokazují, že za léčivé účinky slunečního záření je zodpovědné ultrafialové záření, jeho krátkovlnná složka. To se dále rozděluje na tři složky: UVA, UVB a UVC záření. K léčbě psoriázy se užívá UVB složka. Existují dva typy UVB lamp, které emitují léčebně působící záření, širokopásmové a úzkopásmé. Pro zvýšení účinnosti fototerapie je možné současně aplikovat přípravky s retinoidy, dehtem nebo antralinem.\n\nTento názor se v poslední době mění. Vcelku obecná shoda je v chorobách, kde je vhodné nasazení fototerapie: Jsou to psoriáza, atopická dermatitida a vitiliga, nověji sklerodermie, morfea a další. K dispozici je spektrum UVA, UVA-1, UVA-2, UVB, UBC. UVA-1 se zdá nejúčinnější, protože proniká kůží a poškozuje ji minimálně. Nelze ho kombinovat se senzibilizujícími prostředky (PUVA).\n\nKombinace látky psoralenu a UVA složky ultrafialového záření se označuje jako PUVA. Při této metodě je pacient ozařován UVA zářením a zároveň užívá tablety psoralenu nebo tuto látku aplikuje lokálně. Přesný mechanismus, jakým PUVA potlačuje projevy psoriázy, není znám. Předpokládá se, že psoralen (viz furanokumarin) zvyšuje citlivost kůže k léčebným účinkům UVA záření.\n\nStále častěji se k léčbě nebo alespoň ke zmírnění příznaků používá sůl z Mrtvého moře a krémy z Aloe vera , v poslední době se objevují studie a poznatky, které potvrzují, že léčba lupénky je možná také s použitím oleje extrahovaného z tuku pštrosa emu.\n\nČlánek poskytuje souhrnný pohled na psoriázu, zaměřuje se především na terapii onemocnění.\n\n"}
{"id": "184888", "url": "https://cs.wikipedia.org/wiki?curid=184888", "title": "Březná (řeka)", "text": "Březná (řeka)\n\nBřezná ( pl: \"Brzeżna\") je levostranný a celkově největší přítok Moravské Sázavy v okresech Ústí nad Orlicí a Šumperk v Pardubickém a Olomouckém kraji. Je jednou ze systémových vodotečí Zábřežské vrchoviny. Délka toku činí 31,8 km. Plocha povodí měří 130,3 km².\n\nŘíčka pramení na severozápadním svahu vrchu Bouda (956 m n. m.) v nadmořské výšce okolo 860 m. Protéká Moravským Karlovem, Bílou Vodou, Mlýnickým Dvorem, Březnou, Štíty a Crhovem. V Hoštejně se vlévá zleva do Moravské Sázavy na jejím 16,9 říčním kilometru v nadmořské výšce okolo 130 m.\n\n\nHlásný profil:\nStřední a dolní tok Březné od obce Štíty po soutok s Moravskou Sázavou je součástí Přírodního parku Březná. K parku patří i romantické údolí Moravské Sázavy mezi Hoštejnem a Zábřehem.\n\n"}
{"id": "184889", "url": "https://cs.wikipedia.org/wiki?curid=184889", "title": "Biebrzanský národní park", "text": "Biebrzanský národní park\n\nBiebrzanský národní park, [ je národní park v Polsku. Správa národního parku je v osadě Osowiec-Twierdza. Park byk založen v roce 1993 a zaujímá plochu 592 km.\n\nPark byl založen 9. září 1993 jako jeden z 23 polských národních parků. Roku 1995 byl zapsán na seznam ramsarských mokřadů.\n\nNachází se v Podleském vojvodství na severovýchodě Polska. Severovýchodní hranice parku je blízko Běloruska. Parkem protéká řeka Biebrza.\n\nMá rozlohu 59 233 ha a je tak největším národním parkem Polska.\n\nKrajinný pokryv:\n\n"}
{"id": "184893", "url": "https://cs.wikipedia.org/wiki?curid=184893", "title": "Okruh k objíždění obce", "text": "Okruh k objíždění obce\n\nOkruh (často městský okruh) je v silniční dopravě označení pozemní komunikace (zpravidla silnice nebo místní komunikace), která je určena k objíždění obce nebo její části, většinou proto, aby centrum obce nebylo zahlceno množstvím vozidel. Jako obchvat se kromě okruhu obvykle označuje také odklon silnice mimo centrum města, který netvoří uzavřený okruh.\n\nV současné době se okruhy kolem měst budují většinou v podobě rychlostních komunikací. Tam, kde takové moderní komunikace nejsou, je často okruh vyznačen na běžných městských komunikacích, má pouze charakter směrového značení umožňujícímu řidiči orientaci. \n\nV Česku a na Slovensku jsou okruhy k objíždění obce označovány speciálním směrovým značením. Obecnou úpravou silničního provozu je stanoveno, že na vyznačeném okruhu je zakázáno stání vozidel.\n\n§ 9 vládního nařízení č. 100/1938 Sb. n. a z., účinného od 28. 5. 1938, pouze slovně stanovil: Silnice dopravně zvlášť významné buďtež značkovány barvou, čísly nebo písmeny. Ministerstvo veřejných prací určí, které silnice budou takto značkovány, kterými značkami a jak značky budou umístěny. Vládní nařízení č. 242/1939 Sb. vlády Protektorátu Čechy a Morava, účinné od 1. 11. 1939, obsahovalo kruhovou značku s nápisem Fernverkehr / Dálková doprava, určenou pro okružní nebo sběrné třídy pro dálkovou dopravu. Tato značka, tentokrát již jen s českým nápisem Dálkový provoz, je uváděna v přehledu dopravních značek ještě v roce 1957.\n\nPro značení okruhů byly používány barevné pruhy ohraničené bílými pruhy na stožárech osvětlení, podobné českému a československému pásovému turistickému značení. V Praze byly pro jednotlivé okruhy použity červený a modrý pruh, později se přešlo na zelenou barvu pro všechny okruhy a ty byly rozlišovány číslem. \n\nČtvercová dopravní značkou se zeleným vodorovným pruhem uprostřed a dvěma stejně širokými bílými pruhy při horním i dolním okraji značky byla mezi vyobrazení dopravních značek poprvé zavedena od 1. 1. 1976 vyhláškou č. 100/1975 Sb., v předchozí vyhlášce nebyla zobrazena. V případě více okruhů, se ve spodní části značky označovaly římskými čísly postupně od středu obce. Podpůrně se podle vyhlášky užívalo i pruhů stejné barvy na sloupech veřejného osvětlení apod. Symbol této značky později mohl být na dálnici a silnici pro motorová vozidla nahrazen textem s názvem okruhu provedeným černým písmem na bílém podkladu a umístěným nad příslušnou návěstí.\n\nVyhláška 294/2015 Sb. s účinností od 1. 1. 2016, tuto značku nahradila novou značkou IP 1 zcela odlišného vzhledu. Značky umístěné před účinností této vyhlášky, které svým provedením neodpovídají nové vyhlášce, pozbývají platnosti až 31. prosince 2025. Od roku 2016 se označuje čtvercovou dopravní značkou s kruhovou šipkou uprostřed. Na značce nebo dodatkové tabulce lze uvést číslo nebo název okruhu, přičemž číslování okruhů je na vzoru nově provedeno arabským číslem místo dosavadních římských čísel. Základní vzor značky je modrobílý, avšak podle doprovodného textu může být barevné provedení odlišné od vyobrazení. Vzor uvádí černobílé provedení, v návrzích vyhlášky bylo jako vzor alternativy uvedeno zelenobílé provedení. Změna směru okruhu již není ve vyhlášce uvedena jako samostatná dopravní značka, ale pro vyznačení se mají používat dodatkové tabulky v podobě směrové šipky. Značky původního vzoru umístěné podle staré vyhlášky platí na základě přechodného ustanovení až do 31. prosince 2025.\n\nVe většině zemí neexistuje speciální piktogram ani značka pro okruh k objíždění obce. Někde jsou okruhy značeny pouze číslem silnice, někde slovně specifickým názvem (R0 Ring Brussel, Ring 3, Kehä / Ring I, Westring Zürich, Nordring Zürich) nebo zkratkou (МКАД = Московская кольцевая автомобильная дорога),\n\n\n\n"}
{"id": "184894", "url": "https://cs.wikipedia.org/wiki?curid=184894", "title": "Georg Wulf", "text": "Georg Wulf\n\nGeorg Wulf (17. května 1895, Brémy – 29. září 1927, tamtéž) byl německý průkopník letectví.\n\nGeorg Wulf byl synem nižšího celního úředníka. Po základní škole pokračoval ve vzdělání na \"Oberrealschule an der Dechanatstraße\" v Brémách.\n\nV roce 1910 postavil Henrich Focke s podporou svého bratra Wilhelma jednoduché letadlo z bambusu a ocelových trubek, typu \"kachna\" s motorem o výkonu osm koňských sil. První pokusy o start na brémském vojenském cvičišti sice nebyly úspěšné, zato vzbudily zájem o pět let mladšího leteckého nadšence Georga Wulfa. Ten nabídl Fockemu svou spolupráci. \n\nWulf byl takovým leteckým nadšencem, že opustil školu ještě před maturitou a raději se věnoval amatérské stavbě letadel. Wulf a Focke se už od roku 1911 zabývali plány na stavbu letadel, avšak byli omezováni skromnými prostředky. Přesto o rok později postavili první letuschopný jednoplošník, se kterým také Wulf vzlétl.\n\nPo první světové válce se v Německu v důsledku Versailleské smlouvy nesměla stavět žádná letadla, a tak dvojice pokračovala tajně ve sklepě tehdejšího \"Zemského muzea historie umění\" (založeného Fockeho otcem). V roce 1924 založili Henrich Focke a Georg Wulf firmu Focke-Wulf Flugzeugbau AG. Wulf byl technickým ředitelem a zkušebním pilotem v jedné osobě. \nPostavili lehký jednoplošník podle své původní studie, se kterým v listopadu 1921 Wulf poprvé vzlétl. Následovaly dva typy označené \"Möwe\" (\"Racek\") a \"Ente\" (\"Kachna\"). \n\nPři testovacím letu na jednom z prototypů F 19 Ente 29. září 1927 se Wulf při havárii smrtelně zranil. \n\nJe pohřben na hřbitově v brémské místní části \"Osterholz\".\n\n"}
{"id": "184895", "url": "https://cs.wikipedia.org/wiki?curid=184895", "title": "Severní státní dráha", "text": "Severní státní dráha\n\nSeverní státní dráha byla první rakouským státem vlastněná železniční trať na českém území.\n\nSouhlas se stavbou potvrdil císař Ferdinand I. 26. listopadu 1842 a do konce roku byla podepsána mezistátní dohoda mezi Rakouskem a Saskem. Kancléř Metternich údajně vyjádřil obavu, že nového spojení do Drážďan využijí především darebáci a revolucionáři k šíření podvratné činnosti.\n\nTrať vedla z Olomouce přes Českou Třebovou do Prahy a Drážďan. V České Třebové se připojovala odbočná trať z Brna. V Olomouci a Brně se Severní státní dráha napojovala na Severní dráhu císaře Ferdinanda.\n\nÚsek Drážďany – pohraniční stanice Dolní Žleb – Podmokly stavěla a provozovala společnost „Sasko-česká státní dráha“.\n\nKdyž v roce 1854 dosáhl rakouský státní deficit výše několika set miliónů zlatých, byla Severní státní dráha prodána nově utvořené Rakouské společnosti státní dráhy, ovládané francouzským kapitálem.\n\n\n\n\n"}
{"id": "184898", "url": "https://cs.wikipedia.org/wiki?curid=184898", "title": "Jan Perner", "text": "Jan Perner\n\nJan Perner (7. září 1815, Bratčice – 10. září 1845, Pardubice) byl český projektant a stavitel železničních tratí.\n\nNarodil se v rodině mlynáře. Byl při narození neduživý a tak rodiče pospíšili jej nechat pokřtít ještě téhož dne v obavě, aby případně nezemřel bez křtu. V letech 1822 – 1827 vychodil školu v Potěhách, do roku 1830 pak studoval na Týnské hlavní škole v Praze. Navzdory přání otce ve studiu pokračoval na pražském technickém učilišti (polytechnice). Ředitelem a zakladatelem této školy byl František Josef Gerstner.\n\nRoku 1836 se přihlásil na Gerstnerův inzerát hledající inženýry pro stavbu železnic v carském Rusku. Gerstner ho poslal na studijní cestu po Německu, Belgii a Anglii. Začal pracovat na stavbě dráhy z Petrohradu do Carského Sela a Pavlovska (práce vedl František Antonín Gerstner, syn uvedeného ředitele polytechniky). Poté, co údajně nechal tělesně potrestat ruského dozorce, však došlo ke konfliktu s úřady a Perner musel na podzim 1836 práci i Rusko opustit.\n\nOd 1. června 1837 nastoupil Perner na stavbu Severní dráhy císaře Ferdinanda. Do léta 1839 vedl stavbu úseku z Břeclavi do Brna. Poté byl pověřen projekčními pracemi v úseku z Ostravy do Osvětimi.\n\nJan Perner se zúčastnil velkých trasovacích prací pro spojení Vídně s Prahou. Uvažovalo se sedm variant, z nichž trasa přes Olomouc a dále Polabím byla nejdelší. V tuto trasu měl Perner takovou důvěru, že přiměl své příbuzné k rozsáhlým spekulacím (šlo o nákup pozemků a stavebního dříví). Riskantní sázka mu vyšla.\n\nKoncem roku 1841 došlo k významnému kroku – stát se rozhodl převzít výstavbu páteřních železničních tratí. Zamýšlená Severní státní dráha měla vést z Olomouce do Prahy a Drážďan. 1. března 1842 se stal státním úředníkem s funkcí \"vrchní inženýr státních drah\". Dne 26. listopadu 1842 schválil císař jeho návrhy na trasu dráhy z Prahy do Drážďan. Současně řešil umístění nádraží státní dráhy v Praze.\n\nSlavnostní otevření dráhy mezi Olomoucí a Prahou bylo stanoveno na 20. srpna 1845, pro zahájení veřejné osobní dopravy 1. září a pro zahájení nákladní dopravy 1. říjen 1845.\n\nDne 9. září se vracel z cesty na Moravu v prvním voze za lokomotivou. Po projetí choceňským tunelem sestoupil na poslední stupeň schůdku vagónu a narazil o návěstní sloupek – označník. Se zraněním hlavy a pravé paže ještě nastoupil do vlaku a pokračoval do Pardubic. Zde ještě vystoupil, ale po několika krocích se zhroutil. Byl odvezen do otcova domu, kde druhý den v 11 hodin zemřel. Pohřeb se konal v pátek 12. září 1845 odpoledne ve 4 hodiny za účasti mnoha lidí. Z Prahy byl vypraven zvláštní vlak. Je pohřben na pardubickém Centrálním hřbitově ve společné hrobce s architektem Ladislavem Machoněm.\n\nDůvodem společné hrobky je to, že otec Ladislava Machoně byl Václav Machoň, který učil na reálce a vzal si za manželku Kateřinu Pernerovou. Ta byla z rodu Pernerů v Týnci nad Labem. To je poboční větev hlavní rodinné linie Pernerů z Bratčic u Čáslavi. V březnu 2015 hrobku získala nově vzniklá Společnost Jana Pernera za symbolickou jednu korunu a příslib, že ji opraví a bude o ni nadále pečovat. Souhlas s převodem poskytl Jiří Machoň, vnuk slavného architekta.\nPernerova hrobka je po renovaci zařazena do unikátní naučné stezky po pardubickém městském hřbitově.\n\n\nV souvislosti s blížícím se 200. výročím narození Jana Pernera v roce 2015 vznikla Společnost Jana Pernera, z.s., která je občanským, neziskovým sdružením. Vznikla za účelem uchovávat památku projektanta a stavitele železničních tratí Ing. Jana Pernera. Cílem je propagovat jeho jméno a zásluhy v rozvoji dopravy a napomáhat vzdělávání, osvětě i propagaci v oblasti cestovního ruchu.\n\nSpolečnost Jana Pernera, z.s. byla garantem programu celoročních oslav dvou životních jubileí Ing. Jana Pernera, které se uskutečnilo v roce 2015 za účasti řady významných osobností. Akce nesla název \"Rok Jana Pernera\" a připomínala 200. výročí narození a zároveň 170. výročí tragického úmrtí Ing. Jana Pernera. Společnost Jana Pernera, z.s. úzce spolupracuje se Společností Jana Kašpara, z.s. Společnost Jana Kašpara mimo jiné vybudovala naučnou stezku „Hroby zakladatelů dopravy v českých zemích“, která provází návštěvníky Městských hřbitovů v Pardubicích po místech posledního odpočinku významných osobností v oboru dopravy. Jedno ze zastavení je věnováno právě Ing. Janu Pernerovi.\n\nDvousté výročí narození a zároveň 170. výročí jeho úmrtí si připomenulo město Pardubice, kde Perner žil a kde také zemřel tři dny po svých 30. narozeninách. Při této příležitosti byla slavnostně odhalena renovovaná rodinná hrobka Pernerů a Machoňů. Slavnostní odhalení se mimo jiné účastnil hejtman Pardubického kraje Martin Netolický, historik a předseda Společnosti Jana Pernera Jiří Kotyk a vnuk Ladislava Machoně. Další hroby, které jsou součástí naučné stezky, patří průkopníkům české aviatiky Janu Kašparovi a Eugen Čihákovi, dále baronu Arthur Krausovi. \n\n\n"}
{"id": "184904", "url": "https://cs.wikipedia.org/wiki?curid=184904", "title": "Seznam pivovarů v Česku", "text": "Seznam pivovarů v Česku\n\nSeznam pivovarů v České republice je výčtem aktuálně provozovaných pivovarů rozděleným podle krajů. Minipivovary a pivovary zrušené jsou uvedeny samostatně.\n\n\n\n\n\n\n\n\n\n\n\n\n\n\n\n\n"}
{"id": "184914", "url": "https://cs.wikipedia.org/wiki?curid=184914", "title": "Zemský národní výbor", "text": "Zemský národní výbor\n\nZemský národní výbor (ZNV) je označení národních výborů, které vykonávaly v Československu v letech 1945–1948 správu zemí. Existovaly tak dva, v Praze a v Brně. Od roku 1949 existovalo místo nich vícero krajských národních výborů (KNV). \n\nDále existovaly nižší složky národních výborů:\n"}
{"id": "184916", "url": "https://cs.wikipedia.org/wiki?curid=184916", "title": "Krokodýl Johnstonův", "text": "Krokodýl Johnstonův\n\nKrokodýl Johnstonův (\"Crocodylus johnsoni\" Krefft, 1873) nazývaný též krokodýl australský je druh sladkovodních krokodýlů žijící na severním pobřeží Austrálie.\n\n\nOproti jiným druhům krokodýlů má delší končetiny, které mu společně s pružným ocasem umožňují rychlý pohyb po souši i na delší vzdálenosti. Tato vlastnost je důležitá v období sucha, kdy vysychají celé řeky a krokodýl johnsonův se může z vysychajícího jezírka přesunout. K dalším typickým znakům patří úzký, špičatý čenich a poměrně světlé zbarvení. Patří k menším druhům krokodýlů, zřídka dosahuje délky přes 250 cm. Živí se rybami.\n\nKrokodýl Johnsonův se vyskytuje v řekách na severním pobřeží Austrálie.\n\n"}
{"id": "184918", "url": "https://cs.wikipedia.org/wiki?curid=184918", "title": "Přírodní park Kladecko", "text": "Přírodní park Kladecko\n\nPřírodní park Kladecko byl v roce 1990 vyhlášen klidovou oblastí, kterou najdete v okolí obce Kladky. Mimo jiné zahrnuje přírodní rezervace Průchodnice a Rudka, a přírodní památky Skalky, Taramka, U nádrže a Na Kozénku. Na mnoha místech se vyskytují ohrožené a vzácné druhy rostlin a živočichů. Nectavským údolím sice vede silnice i železnice, ale obce na Kladecku mají stále svůj původní vrchovinný ráz a krajina není zasažena chatovou zástavbou.\n\nZ minulosti je zde doložena stará obchodní cesta kolem Romže, což byla významná spojnice mezi Hanou a Malou Hanou. Zvláštním fenoménem jsou zaniklé středověké osady, o nichž existuje jen málo historických zpráv. Jednou z nich je například osada Otín, která se podle pověsti propadla.\n\nV regionu se rovněž dolovala železná ruda (hematit). Nejvýnosnější byly šachty sv. Trojice, sv. Kryštofa, sv. Bernarda a sv. Jana Nepomuckého. V Nectavském údolí byla v blízkosti třetího mlýna postavena vysoká pec. K tavení rudy se používalo dřevěné uhlí. Potok Nectávka měl ale v létě málo vody a v zimě zamrzal. Protože k pohonu zařízení bylo třeba množství vody, byla pec v provozu sotva pět měsíců v roce. V roce 1729 byl provoz zastaven. V Roudných lze stále nalézt značné kusy železné rudy, která často obsahuje i červený jaspis. V polovině 19. století byla otevřena šachta ve Volší, odkud se ruda vozila potahy do Vranové nebo do Blanska.\n\nNaučná stezka Přírodního parku Kladecko začíná u obce Šubířov, přibližuje se k obcím Kladky, Ludmírov, Dzbel a končí u zámku v Jesenci. Prochází jihozápadní částí přírodního parku, který je součástí Zábřežské vrchoviny. Nejvyšším místem parku je vrch Dzbel (604 m n. m.). Stezka je dlouhá asi 8 km a lze ji beze spěchu projít za tři hodiny. Při procházení stezky narazíte i na údolí říčky Bělé. V této oblasti se vyskytuje mnoho vzácných rostlin i živočichů. Např. orchideje, upolíny a mnoho druhů chráněných ostřic. Nedaleko těchto krás stojí i hotel Upolín, který je ale zpustlý. Pod hotelem se nachází rybník, který je domovem různých druhů živočichů. Na okrajích roste orobinec širolistý. Na cestu se můžete vydat buď ze železniční zastávky Šubířov v Nectavském údolí nebo v Jesenci.\n\n"}
{"id": "184919", "url": "https://cs.wikipedia.org/wiki?curid=184919", "title": "VOŠ a SPŠ Kutná Hora", "text": "VOŠ a SPŠ Kutná Hora\n\nVyšší odborná škola, Střední průmyslová škola a Jazyková škola s právem státní jazykové zkoušky v Kutné Hoře (VOŠ a SPŠ Kutná Hora) je škola, jejíž kořeny spadají až do 19. století. Studentům nabízí vzdělání v oboru Elektrotechniky, automatizační techniky a informačních technologií které je zakončeno maturitní zkouškou, případně vyšší odborní vzdělání v oblasti automatizace a telekomunikací které je zakončeno absolutoriem a získáním titulu diplomovaný specialista (DiS.). Umožňuje též pokročilé studium cizích jazyků. Škola sídlí v Masarykově ulici č.p. 197.\n\nVzdělání je rozděluje na prvky všeobecných a odborných znalostí. Vyučované předměty mají průpravný charakter pro další odborné studium. Studenti získávají praktické zkušenosti v moderně zařízených dílnách školy. Podle představ o svém budoucím profesním zaměření si studenti 4.ročníků mohou vybrat nepovinné předměty. V současné době Střední průmyslová škola nabízí ke studiu dva obory denního studia.\nZaměření Automatizační technika – Zaměřuje se na oblasti aplikací počítačové techniky, automatizačních zařízení a robotiky.\nZaměření Sdělovací technika – Jejímž cílem je výuka v oblasti audio, video systémů, přenosů dat a telekomunikací.\nZaměření Počítačové systémy – Zaměřuje se na problematiku IT technologií, mikroprocesorových systémů, počítačových sítí a programových aplikací.\n\nObor, který se zaměřuje na problematiku IT technologií, počítačového hardware a software. Hlavními předměty jsou Operační systémy, Počítačové sítě, Programování a Databázové systémy.\nKoncepce vyššího odborného studia směřuje především k získání praktických znalostí a dovedností v daném oboru. Klade se důraz na mnohem hlubší a širší znalosti problematiky daného zaměření oproti Středoškolskému vzdělání. Naopak proti klasickému vysokoškolskému absolventu je vybaven pouze nezbytnými teoretickými základy, nutnými pro pochopení základních zákonitostí a dějů pro následné získání praktických znalostí a dovedností. Součástí výuky je i souvislá odborná práce během které studenti vypracovávají absolventskou práci. Po splnění všech povinností daných učebním plánem, po vypracování a úspěšném obhájení absolventské práce a po zvládnutí ústních zkoušek se student stává absolventem vyšší odborné školy s právem užívat titul \"diplomovaný specialista - DiS\". V současné době nabízí vyšší odborná škola ke studiu jeden obor denního studia.\nZaměření Automatizované systémy – Absolvent získá znalosti analogové a digitální techniky, mikroprocesorové techniky, dovednosti při aplikaci v oblasti výpočetní techniky, znalost procesů informatiky a přenosu dat souvisejících s automatizovaným řízením. \nZaměření Komunikační systémy – Absolvent získá znalosti digitální a mikroprocesorové techniky, zejména s ohledem na možnosti aplikace přenosových technologií, jako je televizní přenos telekomunikační systémy a přenos dat, získá znalosti v oblasti optoelektroniky a šíření rádiových vln. A pochopí princip a funkci moderních digitálních komunikačních systémů.\n\n\nV současné době škola spolupracuje s několika významnými společnostmi, které škole poskytují nejnovější technické prostředky pro praktickou výuku studentů a zároveň jim poskytují souvislou odbornou praxi. Mezi tyto společnosti patří :\n\n\n"}
{"id": "184920", "url": "https://cs.wikipedia.org/wiki?curid=184920", "title": "Pivovar Topvar", "text": "Pivovar Topvar\n\nPivovar Topvar je slovenský pivovar se sídlem v Topoľčanech. Spolu s pivovarem Šariš byl členem druhé největší pivovarnické společnosti na světě SABMiller (od roku 2006 do 2016) Nyní ho vlastní firma Asahi.\n\nPivovar Topvar se začal stavět v roce 1957 a dokončen byl v roce 1964, sladovnu zprovoznili už v roce 1960. V první polovině 90. let 20. století byl privatizován. Dnes má 11% podíl na slovenském trhu s pivem (prodává více než 500 tisíc hektolitrů piva ročně) a zaměstnával 420 lidí.\n\nOd 1. ledna 2007 je Pivovar Šariš součástí pivovarnické společnosti Pivovary Topvar, jež vznikla sloučením společností Pivovar Šariš, a. s. a Topvar, a. s. a vlastní ji druhá největší pivovarnická společnost na světě, jihoafrický SABMiller (společnost vlastní Pivovar Šariš již od roku 1997). Koncem roku 2009 vedení společnosti oznámilo ukončení výroby piva Topvar v Topol'čanech a přesunutí do pivovaru Šariš.\n\n\n\n"}
{"id": "184925", "url": "https://cs.wikipedia.org/wiki?curid=184925", "title": "Bělověžská dohoda", "text": "Bělověžská dohoda\n\nBělověžská dohoda je smlouva o vytvoření Společenství nezávislých států, podepsaná 8. prosince 1991 v rezidenci Viskuli v Bělověžském pralese (nedaleko běloruského Brestu), která zároveň ukončila existenci SSSR.\n\nSmlouvu podepsali prezidenti Ruska a Ukrajiny Boris Jelcin a Leonid Kravčuk a předseda Nejvyšší rady Běloruska Stanislav Šuškevič a dále premiéři Ukrajiny Vitold Fokin a Běloruska Vjačeslav Kebič a ruský státní tajemník Gennadij Burbulis.\n\nVýňatek ze smlouvy: \"„My, prezidenti Běloruska, Ruské federace a Ukrajiny konstatujeme, že Svaz sovětských socialistických republik jako subjekt mezinárodního práva a geopolitické reality končí svou existenci.“\"\n"}
{"id": "184929", "url": "https://cs.wikipedia.org/wiki?curid=184929", "title": "Deanne Bray", "text": "Deanne Bray\n\nDeanne Bray (* 14. května 1971 Kalifornie) je americká herečka.\nSluchadlo má, protože je nedoslýchavá, ale je členkou komunity Neslyšících(kdyby byla neslyšící, její ztráta by byla nad 95% a sluchadlo by jí nepomáhalo.)\n\nDeanne Bray se narodila v městečku Canoga Park, Los Angeles, Kalifornie. Většinu svého života strávila v jižní Kalifornii a poté ve Washingtonu se svojí matkou.\n\nDeanne je naprosto hluchá na pravé ucho a v levém uchu má ztrátu sluchu 78dB, ve kterém používá sluchadlo pro neslyšící. Bez něj by vůbec neslyšela zvuk či něčí hlas. Od malička trénuje naslouchání a odezírání ze rtů, tak může velmi dobře komunikovat, psát plynně anglicky a používat znakový jazyk. Jejím prvním učitelem byl Lil Skinner, který jí od 3 let pomáhal se znakovou řečí. Naučila se perfektně odezírat a podařilo se jí zapadnout do života mezi zdravé lidi.\n\nDeanne začínala hrát jako dospělý člověk, poté co byla objevena v hluché taneční skupině \"Prism West\", se kterou vystupovala na festivalu Kalifornské univerzity.\n\nDeanne Bray začala hostovat v různých show, včetně \"\" a \"Diagnosis Murder\". Objevila se též v show pro neslyšící společnost \"Caption This\". Nejvíce ji proslavila role Sue Thomas v seriálu \"\". V seriálu ztvárnila roli neslyšící ženy, která svoji kariéru postavila na vyšetřování případů pro F.B.I.\n\nMimo jiné, učila hluché a těžce neslyšící studenty středních škol matematiku a vědy v Kalifornii. Založila též program gramotnosti \"The Little Bookworm Club\". Dokončila ho jako \"Mistrovství ve vzdělání\". Tento program zahrnula do mnoho organizací a také slouží jako dodatek na desce rady v největší skupině neslyšících v Los Angeles.\n\nDeanne Bray žije v Kalifornii se svým manželem Troy Kotsur. Troy je také hluchý, jeho jsme mohli též zahlídnout v seriálu \"Sue Thomas: F.B.Eye\". V roce 2005 se jim narodila dcera \"Kyra Monique Kotsur\".\n\n\nVedlejší role\n\n\n"}
{"id": "184933", "url": "https://cs.wikipedia.org/wiki?curid=184933", "title": "Charles Forster Willard", "text": "Charles Forster Willard\n\nCharles Forster Willard (1883 – 1977) byl americký inženýr, pilot a automobilový závodník.\n\nCharles Willard úspěšně absolvoval Harvardovu univerzitu. Věnoval se automobilovému závodění, později se stal jedním z prvních žáků pilotní školy Glenna Curtisse. Willard získal čtvrté pilotní osvědčení v USA a v pořadí desáté vydané FAI. \nByl i členem americké Aeronautic Society. 10. prosince 1909 provedl první přelet nad Los Angeles; letěl s letounem Curtiss Golden Flyer.\n\nZúčastnil se mezinárodních leteckých závodů (\"Dominguez International Air Meet\") na letišti \"Dominguez Field\" v Los Angeles v lednu 1910. Zvítězil v soutěži o nejlepší přistání a získal prémii 250 dolarů. Vítězství v této soutěži jej okamžitě proslavilo.\n\nZabýval se radiotechnikou (spojením letadel a pozemních stanic) a později se stal hlavním konstruktérem hydroplánů u firmy Glenn L. Martin, kde pracoval s Glennem Curtisem. \n\nV roce 1961 svůj historický let nad Los Angeles zopakoval v dvojplošníku s výkonem 50 koňských sil. Letectví se věnoval až do své smrti v roce 1977.\n\n"}
{"id": "184936", "url": "https://cs.wikipedia.org/wiki?curid=184936", "title": "Alpské lyžování na Zimních olympijských hrách 1972", "text": "Alpské lyžování na Zimních olympijských hrách 1972\n\nAlpské lyžování na Zimních olympijských hrách 1972 poblíž Sappora.\n"}
{"id": "184937", "url": "https://cs.wikipedia.org/wiki?curid=184937", "title": "Damon Albarn", "text": "Damon Albarn\n\nDamon Albarn (* 23. března 1968, Londýn, Spojené království) je zpěvák, klávesista a autor písní, který je znám jako frontman britpopové skupiny Blur. V poslední době je více aktivní jako člen projektů Gorillaz a The Good, the Bad and the Queen. Během své dvacetileté hudební kariéry se 35 jeho singlů dostalo do britské Top 40. Albarn také Otevřeně vystupuje jako velký kritik válek v Afghánistánu a Iráku.\n\nV roce 2002 vyšlo album \"Mali Music\", které bylo nahráno na podporu organizace Oxfam v Mali v roce 2000. Albarn v té době navštívil i Nigérii, aby se zde zúčastnil nahrávání s africkým bubeníkem Tony Allenem. V této době Albarn také prohlásil, že by chtěl další album Blur nahrávat v Iráku, protože si velmi oblíbil iráckou hudbu.\n\nV roce 2003 nahrává \"Democrazy\" – několik demosnímků, které byly nahrány v hotelovém pokoji na turné \"Think Tank\", které v té době jel se skupinou Blur.\n\nAlbarn mezitím pracoval i na jiných projektech. Jeho song \"Closet Romantic\" je spolu s ranou nahrávkou skupiny Blur, písní \"Sing\", na soundtracku k filmu Trainspotting. Albarn si také zazpíval ve skladbě \"Put It Back Together\", která vyšla na albu Fat Boy Slima \"Palookaville\" (2004). Albarnův vokál je také slyšet v písni \"Time Keeps on Slipping\" na rapovém koncepčním albu nazvaném \"Deltron 3030\" a také v písni \"Lovage (Love that Lovage, Baby)\" projektu Lovage na albu \"Music to Make Love to Your Old Lady By\". Pod oběma alby je podepsán Dan the Automator, který také produkoval debutové album skupiny Gorillaz. V roce 2000 složil Albarn většinu písní k soundtracku ke komediální detektivce \"Ordinary Decent Criminal\".\n\nV říjnu 2007 vydal britský časopis Q speciál ke svým jedenadvacátým narozeninám. Byl věnován 21 nejvlivnějším hudebním umělcům. Albarnovi je tu věnováno 8 stránek, na kterých se rozebírá jeho práce pro Blur, Gorillaz a The Good, the Bad and the Queen.\n\nV červenci 2008 plánuje Albarn vydání nového alba, jehož nahrávání by se mělo účastnit několik desítek hudebníků. Jméno projektu a dokonce ani to, zda nějak souvisí s albarnovými předchozími projekty dosud není známo. V rozhovoru pro rozhlasovou stanici BBC 6 řekl Albarn: „Na novém albu se v jedné skladbě objeví i stočlenný čínský sbor. Společně s orchestrem čítá nějakých 120, 130 členů.”\n\nV roce 2007 vychází album The Good, the Bad and the Queen, které Albarn nahrál společně s baskytaristou Paulem Simononem (bývalý člen punkové skupiny The Clash), kytaristou Simonem Tongem (prošel skupinami Verve, Blur, Gorillaz) a bubeníkem Tonny Allenem (z legendární doprovodné skupiny Fela Kutiho, Africa 70). Album produkoval Danger Mouse, který také rozhodoval o konečném pořadí skladeb.\n\nPrvní singl z tohoto alba \"Herculean\" byl vydán na konci října 2006 a vyšplhal se až na 22. místo v britském singlovém žebříčku. Druhý singl, \"Kingdom of Doom\", vyšel (stejně tak jako celé album) v lednu 2007. Byl ještě trošku úspěšnější než předchozí — nejlépe se umístil na 20. místě singlového žebříčku. Třetí singl \"Green Fields\" už ale v tomto žebříčku nebodoval.\n\nV době největší slávy skupiny Gorillaz uvedli Damon Albarn a Jamie Hawlett společně s respektovaným čínským operním režisérem Chen Shi-Zhengem tradiční čínskou legendu \"Cesta na východ\". Představení dostalo název \"Monkey: Journey to West\". Premiéra se uskutečnila na konci června 2007 na Mezinárodním festivalu v Manchesteru.\n\nTato opera byla již druhou spoluprací Albarna a Hawletta s manchesterským festivalem, první bylo první veřejné vystoupení \"Demon Days Live\", na kterém se objevila většina hudebníků, kteří nahrávali desku \"Demon Days\", která vyšla pod hlavičkou Gorillaz.\n\nAlbarn měl dlouhodobý vztah s frontmankou skupiny Elastica Justine Frischmann. Tento vztah mu byl v polovině devadesátých let i bohatou inspirací. Svědčí o tom například píseň \"Yuko and Hiro\" z alba \"The Great Escape\" (1995), která je o albarnově lásce k Justine a o nemožnosti se vzájemně vídat. Singl \"Beetlebum\" z velice úspěšné desky \"Blur\" (1997) je zase o závislosti na heroinu, do které v té době Justine spadla, píseň \"No distance Left to Run\" z alba \"13\" (1999) je naopak o jejich rozchodu.\n\nDamon Albarn má silně antiválečné názory a je také hlasitým odpůrcem britské účasti ve válkách v Iráku a Afghánistánu. V roce 2002 si společně s Robertem de Naja ze skupiny Massive Attack pronajali jednu stranu v britském hudebním týdeníku NME, na které zveřejnili text, který se ptal po nutnosti britského vojenského zásahu. Rok na to si Albarn nazpíval jednu skladbu na album \"100th Wi(n)dow\", které vydali Massive Attack.\n\nV roce 2005 kritizoval Albarn (a mnozí další) londýnský charitativní koncert Live 8 za to, že na něm vystupuje jen velmi málo černošských hudebníků. Vystupovali tu pouze Ms. Dynamite, Snoop Dogg a Youssou N'Dour. Nakonec organizátoři přidali zvláštní koncert, který měl ukázat více černošských hvězd. Sám Albarn odmítl na Live 8 vystupovat. Odůvodnil to tím, že nechce vystupovat v takto „exkuzivní” společnosti a že podezírá některé vystupující z toho, že nechtějí pomáhat, ale chtějí jen posilovat svá místa na hudebním trhu.\n\nV devadesátých letech strávil Albarn hodně času v Reykjavíku, kde byl dokonce spoluvlastníkem baru/kavárny. V současné době vlastní dům v Grafarvoguru, které je nedaleko Reykjavíku. V roce 2000 napsal soundtrack k filmu \"101 Reykjavík\".\n\nAlbarn také kritizuje současnou popkulturu, říká: „Měli bychom odkrýt, na čem stojí podstatná část současné kultury a zamyslet se nad tím, jestli je to to, co chceme. Myslím, že nejdříve bychom měli začít s tzv. celebritami… Měli bychom se také co nejdřív zbavit takových věcí jako je The X Factor.”\n\n\n"}
{"id": "184942", "url": "https://cs.wikipedia.org/wiki?curid=184942", "title": "Glenn Curtiss", "text": "Glenn Curtiss\n\nGlenn Hammond Curtiss (21. května 1878 Hammondsport – 23. července 1930 Buffalo) byl americký průkopník letectví, zakladatel Curtiss Aeroplane and Motor Company, v současnosti části Curtiss-Wright Corporation.\n\nG. H. Curtiss začal s vyděláváním peněz již jako školák ve funkci poslíčka telegrafního úřadu. Svého prvního zaměstnání u fotografické společnosti Eastman-Kodak využil jako jeden z prvních leteckých průkopníků systematickým dokumentováním své činnosti na filmový pás. \n\nV roce 1895 si Glenn Curtiss koupil své první jízdní kolo. Účastnil se cyklistických závodů a v roce 1896 zvítězil v New Yorku. Roku 1901 si se zkušenostmi ze závodů otevřel ve svém rodném Hammondsportu na západě státu New York dílnu na výrobu jízdních kol, které prodával pod značkou „Hercules“. \n\nV roce 1902 začal Curtiss vyrábět na přání zákazníků vlastní motocykly osazené lehkými jednoválcovými motory, které sám konstruoval. V roce 1903 uvedl na trh jako první americký výrobce motocykl s dvouválcovým vidlicovým motorem nazvaný „Hercules–Twin“. Koncem roku 1903 změnil název firmy, která nyní nesla jeho jméno. \n\nV roce 1903 se svým strojem zvítězil v prvním americkém motocyklovém závodě do vrchu, v lednu 1904 stanovil se strojem „V–Twin“ s motorem o objemu 695 cm³ rychlostní rekord 67,3 mil v hodině (108,3 km/h) v závodě na 10 mil. \n\n24. ledna 1907 zajel s motocyklem Curtiss V8 o výkonu asi 40 koní na trati v Ormond Beach na Floridě neoficiální rychlostní rekord 219,4 km/h. Curtiss tak byl až do roku 1911 „nejrychlejším mužem světa“, tento titul uváděly i tehdejší noviny. Tento rekord na motocyklu překonal až 31. srpna 1930 Joseph S. Wright na stroji „OEC Temple“ firmy J.A.P..\n\nVzduchem chlazený motor vlastní konstrukce byl navržen pro použití v letectví. Motocykl je vystaven v Smithsonian Institution. Curtissův úspěch posílil jeho pověst vedoucího výrobce vysoce výkonných strojů a motorů.\n\nJiž od roku 1904 spolupracoval s kalifornským konstruktérem balonů a vzducholodí Tomem S. Baldwinem, kterému dodával pohonné jednotky pro vzducholodě. S vidlicovým motorem Curtiss 9 HP, určeným pro motocykly létala také Baldwinova vzducholoď „California Arrow“, která v roce 1904 v USA uskutečnila první let na uzavřeném okruhu. Šlo o první řiditelnou vzducholoď v USA. V roce 1907, pozval Alexander Graham Bell Curtisse k vývoji vhodného motoru pro stroj těžší vzduchu. Bell představil Curtisse jako „největšího odborníka na motory v zemi“ a přizval jej do své Aerial Experiment Association (AEA). \n\nPo pokusech s kluzáky pak v dubnu 1908 vzlétl první motorový letoun AEA nazvaný Aerodrome No.1, na jehož konstrukci i motoru se Curtiss podílel. Ještě téhož roku létal Aerodrome No.4 „Silver Dart“ s motorem Curtiss o výkonu 37 kW. V březnu roku 1909 pak Curtiss v Hammondsportu založil leteckou továrnu Curtiss Aeroplane Company. V letech 1909–1910 zaměstnával mnoho pilotů jako byli Eugene Ely, Charles K. Hamilton a Hugh Robinson. Letecké soutěže a exhibice napříč Severní Amerikou pomáhaly představit letectví zvědavému publiku. Curtiss plně využil těchto představení k propagaci svých výrobků.\n\nJeště před I. světovou válkou bylo v Hammondsportu vyvinuto a sestrojeno značné množství typů letadel několika kategorií. Roku 1915 byla na základě značného množství oficiálních zakázek během tří měsíců ve městě Buffalo postavena rozlehlá letecká továrna. V roce 1917 byla označovaná za největší na světě. Do roku 1919 v ní vzniklo přes 5200 letounů, z nichž 3375 bylo cvičných řady JN. \n\nPo válce stavba letadel pokračovala s převažující produkcí létajících člunů, například NC-4 pro US Navy. Roku 1929 továrna Curtiss Aeroplane & Motor Company zaměstnávala 3275 osob. To již došlo ke spojení s motorářskou firmou Wright, založenou Orvillem Wrightem.\n\nG. H. Curtiss z firmy oficiálně odešel již v roce 1921, ale stálé čestné místo v představenstvu si zachoval až do své náhlé smrti 23. července 1930 ve věku 52 let.\nUstanovením Kongresu z 1. března 1933 byl Glenn Curtiss in memoriam vyznamenán Záslužným leteckým křížem (\"Distinguished Flying Cross\"), ten je nyní ve sbírkách Národního muzea letectví a kosmonautiky. V roce 1964 byl uveden do National Aviation Hall of Fame, v roce 1990 do Motorsports Hall of Fame of America, v roce 1998 do Motorcycle Hall of Fame a do National Inventors Hall of Fame v roce 2003. \n\nNational Air and Space Museum uchovává sbírku Curtissových originálních dokumentů, sbírku letadel, motocyklů a motorů.\n\nNewyorské letiště LaGuardia se od roku 1929 nazývalo Letiště Glenna H. Curtisse (\"Glenn H. Curtiss Airport\").\n\nŽivotu a dílu Glenna Curtisse je věnováno i Glenn H. Curtiss Museum v jeho rodném Hammondsportu.\n\n\n"}
{"id": "184945", "url": "https://cs.wikipedia.org/wiki?curid=184945", "title": "Ruměnice pospolná", "text": "Ruměnice pospolná\n\nRuměnice pospolná (\"Pyrrhocoris apterus\", starším názvem ruměnice bezkřídlá – \"apterus\" znamená „bezkřídlý“) je ve střední Evropě hojně rozšířený druh ploštice. Dorůstá velikosti okolo 1 cm a živí se sáním semen rostlin, mrtvých živočichů či vajíček hmyzu. Velmi často se vyskytuje ve větších skupinách.\n\nRuměnice měří 10-12 mm. Má oválný obrys těla s nápadnou černo-červenou kresbou. Křídla většinou nejsou plně vyvinutá. Nohy jsou černé. Při bedlivějším pozorování lze zjistit, že každá ruměnice je v drobných detailech odlišná. Kresba a velikost skvrn na červeném podkladě se mírně mění. Její výrazné a kontrastní zbarvení ji chrání před nepřáteli – ptáky. Dává najevo, že není jedlá a to ji ochraňuje.\n\nSaje převážně rostlinné šťávy. Hlavní složkou stravy jsou především plody lípy – semena pokrytá sladkými šťávami.\n\nSamičky k sobě vábí samce sexuálně přitažlivými sekrety (feromony). Může se stát, že páření trvá celý den. Svá vajíčka klade samička do vlhké půdy, do štěrbin kůry, pod listí a mech. Ruměnice lze pozorovat až do pozdního podzimu. Přezimují dospělí jedinci. Žlázy larev produkují jako u jiných ploštic typicky páchnoucí sekret sloužící k odstrašení nepřítele.\n\nJde o druh, který je velmi rozšířený v Evropě, severní Africe, severní Asii a Střední Americe. Ve světě žije 400 druhů ruměnicovitých, z toho pouze dva v České republice. Vyskytuje se od dubna do září.\n\nJedná se o velmi společenský druh. Již od časného jara se objevuje (vyhřívá) v houfech u zdí či pat stromů. Vyskytuje se v parcích, alejích s akáty nebo kaštany, na hřbitovech. Ve velkém počtu žije na lípách, občas i na akátech nebo tam, kde kvete sléz. Přestože jim sluneční svit nevadí, dávají raději přednost stinným místům.\n\n\n"}
{"id": "184949", "url": "https://cs.wikipedia.org/wiki?curid=184949", "title": "Pushing the Beat (The Best of Scooter)", "text": "Pushing the Beat (The Best of Scooter)\n\nPushing the Beat (The Best of Scooter) je čtvrté kompilační album německé skupiny Scooter. Bylo vydáno pouze v USA, roku 2002 a obsahuje osmnáct skladeb.\n"}
{"id": "184955", "url": "https://cs.wikipedia.org/wiki?curid=184955", "title": "Yannick Bisson", "text": "Yannick Bisson\n\nYannick Bisson (* 16. května 1969 Montreal, Kanada) je kanadský herec.\n\nYannick se narodil v Montrealu, v kanadské provincii Québec. Již odmala se chtěl stát hercem. Jako mladý hoch se přestěhoval do Toronta, aby zde mohl studovat herectví. Začal hrát už když mu bylo 13 let. Nejdříve se objevoval v televizních reklamách, až později dostal poprvé smlouvu se společností CBS. Zlom v herectví nastal až v roce 1984, kdy se objevil ve filmu Hockey Night, ve kterém si zahrál po boku Ricka Moranise.\n\nHvězdnou slávu mu přinesla role \"Jacka Hudsona\" v seriálu , kde ztvárnil sympatického agenta FBI V seriálu si zahrál se svou manželkou Chantal Craigovou, se kterou se v roce 1991 oženil. Spolu mají tři dcery Briannu, Dominique a Mikaelu. Hraje též hlavní roli v kanadsko-britském detektivním televizním seriálu Případy detektiva Murdocha (\"Murdoch Mysteries\"). Seriál se v době uvedení stal v Kanadě diváckým hitem a s úspěchem je vysílán i v dalších zemích. Už vzniklo celkem 12 sérií. 13 série začala 16. září 2019.\n\n\n\n"}
{"id": "184956", "url": "https://cs.wikipedia.org/wiki?curid=184956", "title": "Pentagram", "text": "Pentagram\n\nJako pentagram se označuje pěticípá hvězda nakreslená pěti přímými tahy. Je prastarým magickým a ochranným znamením. Slovo \"pentagram\" pochází z řeckého slova πεντάγραμμον (\"pentagrammon\"), znamenajícího přibližně \"pět přímek\".\n\nPentagram velmi úzce souvisí s pravidelným pětiúhelníkem. Spojením dvou protějších vrcholů pětiúhelníku vzniká právě pentagram. Diagonály tvoří uprostřed opět pětiúhelník. Původní a nový pětiúhelník jsou v poměru zlatého řezu.\n\n\nPrvní zmínka o pentagramu byla zaznamenána již 4 000 let před Kristem. Ovšem v této době to byl symbol Venuše, římské obdoby Afrodity, tedy bohyně lásky a krásy. Také přestavoval symbol rovnováhy.\n\nV dnešní době jsou upřednostňovány dva významy v závislosti na zobrazení:\n\nPentagram, tak jak je chápán v západním světě, má také svůj původ z tradiční čínské medicíny, která byla v Číně používána již 3 stol. před naším letopočtem. Číňané původně tomuto uskupení pěti živlů (oheň, země, kov, voda a dřevo) říkali wu-xing (čti vu sing), čili pět proměnlivých fází nebo pět pohybů, do našeho jazyka překládáno jako pět elementů. Jsou to elementy, ze kterých se skládá celý vesmír. A naopak tedy můžeme celý vesmír, jeho jednotlivé složky rozřadit do těchto pěti skupin. Pentagram je v tradiční čínské medicíně používán pro diagnostiku zátěže daného okruhu orgánů. Ke každému elementu se řadí hlavní orgán, pod který spadá celá skupina dalších orgánů: oheň - srdce, země - slezina, kov - plíce, voda - ledviny a dřevo - játra.\n\nPentagram je základem etiopského státního znaku, který je umístěn i na státní vlajce.\n\n"}
{"id": "184965", "url": "https://cs.wikipedia.org/wiki?curid=184965", "title": "Žádlovice (zámek)", "text": "Žádlovice (zámek)\n\nZámek Žádlovice je barokní zámek z doby kolem roku 1760, park založen kolem roku 1810. Nachází se v Žádlovicích, 3 km jižně od Mohelnice.\nPůvodně tvrz, která vznikla po r. 1565 přestavbou jednoho z domů ve vsi. V držení Žádlovic se od poloviny 16. století vystřídala řada šlechtických rodů jako Podstatští z Prusinovic, Drahanovští z Pěnčína nebo Pavlovští z Pavlovic. Tvrz byla za třicetileté války (tehdy v majetku Jana Felixe Podstatského z Prusinovic) pobořena a v r. 1643 se uvádí jako pustá. Dalším majitelem byl od r. 1679 Albrecht Bukůvka z Bukůvky, který koupil spojený statek Žádlovice a Líšnice. Albrecht pak vystavěl v Žádlovicích v letech 1679–1705 na místě někdejší tvrze barokní zámek. Od Bukůvků koupil statek v r. 1764 hrabě Jan Křtitel Mitrovský, který dal v r. 1772 zámek přestavět v pozdně barokním stylu. V této podobě se udržel v podstatě do dnešní doby.\n\nHrabě Mitrovský také založil při zámku rozsáhlou botanickou zahradu a zámeckou knihovnu obohatil sbírkou přírodovědné literatury. Zámecká zahrada byla postupně kolem r. 1800 přeměněna v botanicky a esteticky velmi pozoruhodný přírodně krajinářský park, který patří k nejcennějším na severní Moravě.\nV r. 1945 se stal zámek majetkem státu.\n\n"}
{"id": "184968", "url": "https://cs.wikipedia.org/wiki?curid=184968", "title": "Stroboskopický jev", "text": "Stroboskopický jev\n\nStroboskopický jev patří mezi optické klamy.\n\nKe stroboskopickému jevu může dojít všude tam, kde je spojitý periodický pohyb reprezentován diskrétními (nespojitými) vzorky. Lze jej tedy pozorovat za situace, kdy je pohled na jistý děj zprostředkován prostřednictvím konečného a vhodného počtu vzorků tak, že se frekvence pozorovaného periodického pohybu přiblíží frekvenci zprostředkujícího vzorkování nebo jejímu celočíselnému násobku.\n\nJednou z jeho manifestací je tzv. \"wagon-wheel effect\" (efekt paprskového kola) čili zdánlivá rotace paprskových kol vozů neodpovídající jejich skutečnému pohybu při sledování filmu. (Jednoduše řečeno: kola se nepochopitelně zastaví, či se otáčejí proti směru jízdy.)\nJev je způsobován fyziologickými vlastnostmi lidského zraku, zejména setrvačností lidského oka,\ntatáž vlastnost oka lidem umožňuje spojité vnímání filmového a televizního obrazu, který je ve\nskutečnosti vytvářen nespojitě (24, resp. 25 navzájem různých obrázků za sekundu).\n\nPředpokládejme, že máme k dispozici zdroj přerušovaného světla, tzv. stroboskop s nastavitelnou frekvencí vyzařování jednotlivých záblesků. Dále předpokládejme, že v jeho světle pozorujeme předmět rotující šedesáti otáčkami za sekundu. Pakliže zdroj světla nastavíme právě na šedesát záblesků za sekundu, každý záblesk osvětlí rotující předmět v téže fázi jeho pohybu a nám se bude jevit nehybným. Pro názorné zjednodušení předpokládejme, že pozorujeme kotouč s vyznačeným poloměrem a každý záblesk tuto čáru osvětlí v „horní“ pozici.\n\nPakliže snížíme frekvenci záblesků na 59 za sekundu, každý záblesk osvětlí pozorovaný předmět o něco později, kotouč mezi tím urazí delší dráhu a vyznačená čára proto počne zdánlivě rotovat v kladném smyslu otáčení.\n\nZvýšíme-li naopak frekvenci záblesků na 61 za sekundu, každý záblesk osvětlí o něco dřívější pozici a disk se zdánlivě začne pohybovat proti smyslu otáčení.\n\nSoučasný filmový průmysl pracuje se zařízeními, tedy kamerami a promítačkami, která pracují s 24–30 okénky za sekundu. Představme si otáčející se kolo s dvanácti paprsky v záběru. Pakliže se toto otočí např. dvakrát za sekundu, dojde při 24 okénkách za sekundu ke shodě s expozicí snímků na filmovém pásu a divákovi se tato kola budou jevit jakožto nehybná. Pakliže kola nepatrně zrychlí, či zpomalí, dojde ke zdánlivému pomalému pohybu vpřed či vzad.\n\nStroboskopické přerušování světla je typické pro zářivková svítidla, která jsou (stejně jako žárovky) napájena proudem o frekvenci 50Hz. Ovšem tepelná (tím pádem i světelná) setrvačnost žárovkového vlákna způsobuje, že žárovky „nemrkají“. Toto se netýká zářivek, jejichž světelná emise je založena na jiném principu. Před rozvojem řídící elektroniky bylo běžné, že se výrobní haly osvětlovaly zářivkami nejméně dvou fází proudu (což vede ke střídavému a častějšímu osvětlování prostoru) – touto kombinací se předcházelo případným úrazům, kdy by se v hlučných provozech rotující části strojů mohly zdát být nehybné. Při použití elektronických předřadníků, které napájejí zářivku proudem o frekvenci 30 kHz, není připojování zářivek do více fází nutné.\n\nStroboskopického jevu se využívá kupříkladu při seřizování předstihu u spalovacích motorů (je k tomu potřeba stroboskopická lampa a seřizovací značky).\n\nDalší běžnou aplikací, využívající stroboskopický jev, je seřizování otáček disků gramofonů. Jejich okraje jsou značené ve specifických intervalech tak, aby se v tyto značky v zabudovaném osvětlení, při správném seřízení otáček, jevily být nehybnými.\n\nExistenci tohoto jevu není obtížné pokusně ověřit v domácích podmínkách, kde se běžně vyskytují CRT monitory a obrazovky, či právě zářivky. Roztočí-li se po zatemnění libovolný předmět (ventilátor, karton s vyznačenou ryskou) v blízkosti přerušovaného zdroje světla k otáčkám blízkým frekvenci zdroje světla, budeme pozorovat výše popsané jevy.\n\nStroboskop našel také uplatnění na diskotékách a koncertech, kdy rychlým blikáním dochází k rozfázování pohybů tančících diváků a hudebníků, což může být velice efektní.\n\nSlovo \"stroboskop\" má své etymologické kořeny v řeckém \"stróbo(s)\" + \"skópos\", tj. otáčení + pozorovat.\n\n"}
{"id": "184971", "url": "https://cs.wikipedia.org/wiki?curid=184971", "title": "Slavia", "text": "Slavia\n\nPůvodní význam výrazu Slavia je alegorie Slovanstva ve slovanské mytologii. Může se vyskytovat i v podobách Slávia, Slavie nebo Slávie. Má více přenesených významů:\n\n\n\n\n\n"}
{"id": "184973", "url": "https://cs.wikipedia.org/wiki?curid=184973", "title": "Člověk z půdy", "text": "Člověk z půdy\n\nČlověk z půdy, hudební komedie, je divadelní hra Jiřího Suchého. Premiéru měla 30. října 1959 v pražském divadélku ve Smečkách (což je dnešní sídlo Činoherního klubu) jakožto první představení Semaforu. Hudbu ke hře a k písničkám složil Jiří Šlitr, pod režií jsou podepsáni Václav Lohniský, Jiří Němeček a Jiří Vrba. Hra měla celkem 228 představení. V roce 1976 byla v Semaforu nově nastudována.\n\nNa námětu hry \"Člověk z půdy\" pracoval s Jiřím Suchým Ivan Vyskočil (pod názvem \"Ten z půdy\" či \"Podej mi ruku\").\n\nSpisovatel Antonín Sommer se straní společnosti a žije na půdě, kde ho občas vyrušují ze soustředění milenci. Jednou si ale jednu dvojici (Petra a Martinu) pozve k sobě a chystá se je zapsat do svého nového románu. Na scéně se ale objeví Malý lord, postava z dřívější spisovatelovy knihy, který ničí všechny její výtisky, aby se mohl osvobodit ze spisovatelova vlivu. Zachrání jak milence, tak Hedviku, postavu ze Sommerova nového románu, jejíž duše podle knihy pobývá na Měsíci. Ve hře také vystupuje čtveřice mužů, kteří nahrazují obvyklá revuální girls (zvaní girlsáci).\n\n\n\nHraje Ferdinand Havlík s orchestrem divadla Semafor.\n\n\nZvukové úryvky ze hry vyšly na výběrových LP \"Divadlo Semafor 1959 - 1969, 1\", Supraphon, 1978 (písničky \"K smíchu toto představení\", \"Hledám všude svoje spisy\", \"Včera neděle byla\" a \"Pane Sommer, adie\") a na 3LP \"Divadla malých forem\", Supraphon, 1965.\n\nObrazový záznam hry byl pořízen 13. března 1961 Československou televizí, roku 2006 vyšel na DVD v edici \"X krát divadlo\" časopisu Reflex (vydavatelství Thespis) jako první DVD této edice. Na tomto obrazovém záznamu hrají Miroslav Horníček, Rostislav Černý, Ivan Dvořák, Pavlína Filipovská, Zdeněk Braunschläger, Waldemar Matuška, Václav Štekl a Renata Tůmová.\nNěkteré písničky z tohoto záznamu vyšly také na DVD \"Největší hity 2\" (2007).\n\nMalý fragment představení je také k vidění v dobové minutové televizní reportáži nazvané \"Smích je když\" (záběry na smějící se publikum a píseň \"Nemá cenu bát se tmy\"). Roli Malého lorda hraje Jiří Suchý. Reportáž \"Smích je když\" byla také použita v dokumentárním seriálu \"Semafor atd.\" (1999).\n\nHra byla v Semaforu znovu nastudována v roce 1976, první představení se konalo 21. prosince 1976, oficiální premiéra pak 11. ledna 1977.\n\n\n\nKompletní záznam představení vyšel na 2CD v rámci šestidiskového kompletu \"Hry\" (2009). Zvukové úryvky ze hry vyšly na výběrovém LP \"Písničky a povídání ze Semaforu\", Panton, 1977 (píseň \"Mušketýr\" a monolog Malého lorda).\n\nHru uvedlo Činoherní studio JAMU 19. duben 1974 v režii Miroslava Krobota. Hráli: Zdeněk Junák (Antonín Sommer), Hana Doulová (Martina), Vítězslav Kryške (Petr), Přemysl Přichystal (Malý lord), Eva Rovenská (Hedvika), Vladimír Míka, Vladimír Volf, Vladimír Horčica a Karel Mišurec (vědci).\n\nPremiéru hry v sále Divadla Na Prádle v Praze oznámilo na 14. června 2007 divadlo \"Uvidíme\". Hra byla nastudována režisérem Petrem Smyczkem, hrají Mikuláš Outrata, Katka Stuparičová, Tomáš Tománek, Jan Donáth, Eva Burachovičová. \n\n\nPodle hry napsal Jiří Suchý v roce 1986 filmový scénář. Film byl připravován ve Filmovém studiu Gottwaldov (dramaturg Jan Gogola), nikdy ale nevznikl. Text scénáře vyšel v knize \"Encyklopedie Jiřího Suchého, svazek 16, film 1964–1988\" (Karolinum a Pražská imaginace, Praha 2004). Děj filmu je prokládán písničkami.\n\n\nV roce 1963 byl \"Člověk z půdy\" nahrán pro Československý rozhlas v obsazení René Gabzdyl (Petr), Marie Poslušná (Martina), Miroslav Horníček (Antonín Sommer), Renata Tůmová (Hedvika) a Jiří Suchý (Malý lord). Nahrávka vyšla v roce 1996 na CD (Primus a Klokočí).\n\n"}
{"id": "184977", "url": "https://cs.wikipedia.org/wiki?curid=184977", "title": "Psychonaut", "text": "Psychonaut\n\nPsychonaut byla rocková hudební kapela. Vznikla v Opavě, počátkem roku 1999 a zanikla na přelomu let 2007 a 2008.\n\nKapela pravidelně koncertovala po celém Česku, vystupovala v hudební televizi TV Óčko a pořadech jako je Noc s Andělem a podobně. Občas je bylo možno vidět i vedle hudebních hvězd jako je Matěj Ruppert nebo Roman Holý.\n\n\n\n"}
{"id": "184981", "url": "https://cs.wikipedia.org/wiki?curid=184981", "title": "Josh Groban", "text": "Josh Groban\n\nJoshua Winslow Groban (27. února 1981) je americký zpěvák a autor písní, nominovaný na cenu Grammy a známý díky svému vyzrálému a lyrickému barytonu. Svou kariéru soustředí zejména na koncertní zpěv a nahrávání, ačkoli prohlásil, že je jeho přáním věnovat se v budoucnu muzikálu.\n\nJosh Groban se narodil v Los Angeles židovskému otci a matce s norskými kořeny. Jeho otec později konvertoval ke křesťanství. Má bratra Christophera, který se narodil v ten samý den jako Josh, pouze o čtyři roky později.\n\nGroban debutoval jako zpěvák v sedmé třídě, ale pak toho na pár let zanechal. „Líbily se mi umělecké vyhlídky, ale mé školní známky kolísaly. Necítil jsem, že bych dostával dost tvůrčích nápadů. Tak jsem odešel na Bridges Academy, abych si známky vylepšil na jedničky.“ Na Bridges Academy Groban navštěvoval od 9 do 13 hod klasickou třídu a potom ještě divadelní třídu. Také se učil hrát na píšťalu a na kazoo.\n\nV letech 1997 a 1998 navštěvoval Groban Interlochen Arts Camp, specializující se na muzikál, ve stejné době začal mimo školu také brát hlasové hodiny. „Začal jsem bokem brát hodiny hudby. Líbil se mi muzikál. Měl jsem docela dobrý baryton, a tak jsem začal hrát a zpívat ve školních představeních.\n\nKoncem roku 1998 byl sedmnáctiletý Groban představen držiteli Grammy, producentu Davidu Fosterovi. Groban pracoval pro Fostera jako zpěvák při různých významných událostech, včetně večera udílení cen Grammy 1999 – kde, jako záskok za Andreu Bocelliho, zazpíval Fosterovu skladbu „\"The Prayer\"“ společně s Celine Dion – a v lednu 1999 na inauguraci Graye Davise na kalifornského guvernéra.\n\nGroban také navštěvoval losangeleskou County High School for the Arts, specializující se na divadlo, a absolvoval ji v roce 1999. Poté navštěvoval Univerzitu Carnegie Mellon v Pittsburghu, kde studoval drama.\n\nGroban opustil Carnegie Mellon už po čtyřech měsících v prvním semestru, kdy dostal nabídku na kontrakt u Warner Bros Record přes Fosterovo vydavatelství 143 Records. S ohledem na Grobanův zpěv Foster prohlásil: „Líbí se mi jeho přirozený talent v oblasti rocku a popu, ale mnohem radši mám jeho smysl pro klasiku. Má opravdovou hudební moc, se kterou je třeba počítat.“ Z toho důvodu a pod Fosterovým vlivem je Grobanovo první album se skladbami jako „\"Gira Con Me\"“ a „\"Alla Luce Del Sole\"“ zaměřeno více na vážnou hudbu.\n\nKrátce poté, co si ho pod svá křídla vzal Foster, se Groban objevil na turné „La Luna“ Sarah Brightman, se kterou zazpíval píseň „\"There For Me\"“ a objevil se i na jejím koncertním DVD „La Luna“. Jeho debutovou nahrávkou se stala píseň „\"For Always\"“ s Larou Fabian na soundtracku k filmu A.I. Umělá inteligence (2001). Groban se také angažoval v mnoha benefičních událostech. Na akci pořádané Andrém Agassim pro děti (The Andre Agassi Grand Slam Event for Children) zazpíval po boku takových hvězd, jako je Elton John, Stevie Wonder, Don Henley a Robin Williams. Zúčastnil se akce nadace Muhammada Aliho (Muhammad Ali´s Fight Night Fondation), která vzdala poctu Michaelovi J. Foxovi a dalším (jak Muhammad Ali, tak M. J. Fox onemocněli Parkinsonovou nemocí), „Rodinné slavnosti“, spolupořádané prezidentem Billem Clintonem a jeho ženou Hillary Clintonovou a Davidem E. Kelleym a jeho manželkou Michelle Pfeiffer, a akce Michaela Milkena (Michael Milken´s CapCure Event), která získává prostředky pro výzkum rakoviny.\n\nV roce 2001 si Groban zahrál v seriálu Ally McBeal, kde ztvárnil roli Malcolma Wyatta a zazpíval zde píseň „\"You´re Still You\"“. Roli v seriálu vytvořil Grobanovi na tělo tvůrce seriálu David E. Kelley, na kterého udělal dojem Grobanův výkon právě na výše zmíněné „Rodinné slavnosti“ a reakce publika na jeho zpěv. Postava Malcolma Wyatta se stala natolik populární (přišlo na ni 8 000 mailů od fanoušků seriálu), že se Groban do seriálu vrátil ještě jednou v další sezóně, tentokrát s písní „\"To Where You Are\"“.\nZpěvákovo debutové album \"JOSH GROBAN\" se na pultech objevilo 20. listopadu 2001. Během následujícího roku se stalo ze zlatého dvouplatinovým.\n\n24. února 2002 zazpíval Groban spolu s Charlotte Church píseň „\"The Prayer\"“ na závěrečném ceremoniálu Zimních olympijských her a do listopadu měl své první DVD - \"JOSH GROBAN IN CONCERT\" (2002). V prosinci téhož roku účinkoval na koncertu Nobelovy ceny míru v norském Oslo, kde zazpíval „\"To Where You Are\"“ a „\"The Prayer\"“ v duetu se Sissel Kyrkjebø . Později se připojil ke skupině The Corrs,Ronanu Keatingovi, Stingovi, Lionelu Richiemu a dalším umělcům na vánočním koncertu ve Vatikánu. V roce 2003 se pak objevil na koncertě ke Světovému dni dětí pořádaném Davidem Fosterem, kde opět zazpíval „\"The Prayer\"“, tentokrát s Celine Dion, a závěrečnou píseň „\"Aren´t They All Our Children\"“ s umělci jako Yolanda Adams, Nick Carter, Enrique Iglesias a Celine Dion.\n\nGrobanovo druhé, Fosterem produkované album \"CLOSER\", se objevilo na pultech 11. listopadu 2003. Groban prohlásil, že věří, že jeho druhé album lépe odráží jeho osobu a že posluchači budou schopni získat z jeho poslechu o jeho osobě lepší představu. „Všechno, co o mně lidé vědí, vědí skrze mou hudbu. Tentokrát jsem se pokusil otevřít dveře k mé osobě co možná nejvíc. Tyhle písně jsou obrovským krokem k tomu, kým opravdu jsem, a k tomu, o čem je celá moje muzika. Z toho důvodu i název CLOSER (Blíž).“\n\nDva měsíce poté, co \"CLOSER\" vyšlo, dostalo se v žebříčku prodejnosti z jedenácté pozice na první místo. Dalším Grobanovým počinem byla píseň „\"Remember\"“ (s Tanjou Tzarovskou) na soundtracku k filmu Trója, píseň „\"Believe\"“ na soundtracku k animovanému filmu Polární expres z roku 2004 a předělávka songu „\"My December\"“ od Linkin Park.\n\nV létě roku 2004 se Groban vrátil do Interlochenu, kde se představil místním usedlíkům a kempařům a mluvil zde také o svých zkušenostech mladého zpěváka. 30. listopadu 2004 se na pultech objevilo jeho druhé DVD - \"LIVE AT THE GREEK\". V témže roce Groban také zazpíval píseň „\"Remember When It Rained'“ za doprovodu celého orchestru na Amerických hudebních cenách, kde byl nominován na cenu pro nejlepšího zpěváka v kategorii popová hudba. Groban a jeho nahrávky byly v roce 2004 nominovány na víc jak tucet cen, včetně Americké hudební ceny, Světové hudební ceny, Oscara a Grammy.\n\nGroban se dále objevil v pořadech jako The Oprah Winfrey Show, Ellen Degeneres Show, Jay Leno, Larry King Live, The Rosie O´Donnell Show, 20/20, The Today Show, na 38. ročníku Super Bowl, na Walt Disneyho vánoční oslavě a na rozsvěcení vánočního stromu.\n\nBěhem prvního týdne v září roku 2006 si exklusivně na AOL mohli fanoušci poprvé poslechnout Grobanův poslední singl „\"You Are Loved (Don´t Give Up)\"“ z jeho třetího studiového alba \"AWAKE\", které se na pultech objevilo oficiálně 7. listopadu 2006. Josh Groban představil tuto píseň, stejně jako další dvě skladby z alba „\"AWAKE\"“, na vystoupení pro „Live From Abbey Road“ ve studiích Abbey Road 26. října 2006. Na tomto albu spolupracoval Groban také s britskou hudebnicí a skladatelkou písní Imogen Heap, konkrétně na písni „\"Now Or Never\"“. Dvě skladby připravil ve spolupráci s jihoafrickou skupinou Ladysmith Black Mambazo, konkrétně „\"Lullaby\"“ a „\"Weeping\"“, obě dvě mají silné africké vlivy. Ve druhé jmenované vystupuje také další slavný africký umělec, Vusi Mahlasela. Groban se svým světovým turné AWAKE navštívil mezi únorem a srpnem 2007 71 měst, v září s ním vyrazil do Austrálie a v říjnu na Filipíny společně se speciálním hostem Lani Misaluchou. Nazpíval duet s Barbrou Streisand („\"All I Know Of Love\"“) a v roce 2007 také duet s Mireille Mathieu („\"Over the Rainbow\"“). Projevil zájem představit se jednou na Broadwayi.\n\nV červnu 2007 strávil Josh několik týdnů v Londýně, kde nahrával s Londýnskou filharmonií a africkým dětským sborem vánoční album. Vyšlo 9. října 2007 a jmenuje se \"NOËL\". Album bylo velmi úspěšné ve Spojených státech, překonalo jako vánoční album několik rekordů a stalo se nejprodávanějším albem roku 2007 již v desátém týdnu po svém vydání, prodalo se ho 3,6 milionů kusů.\n\n10. února 2008 vystoupil Josh na cenách Grammy, kde společně s Andreou Bocellim zazpívali a vzdali hold Lucianu Pavarottimu.\n\nV květnu 2008 se na pultech objevilo CD + DVD \"AWAKE: LIVE\". Koncert se natáčel 28. srpna 2007 v Salt Lake City v Utahu jako vzpomínka na první Joshovo vystoupení (závěrečný ceremoniál OH 2002), které se ve stejném městě konalo před lety.\n12. a 13. května 2008 vystoupil Josh Groban v londýnské Royal Albert Hall v muzikálu Šachy jako ruský šachista Anatolij Sergejevskij.\n\nV roce 2008 byl Josh za své CD \"NOËL\" nominován na cenu JUNO za mezinárodní album roku. Ve spolupráci s francouzskou chansonovou legendou Charlesem Aznavourem, natáčel Aznavourovu autorskou píseň La Boheme jako duet v angličtině a francouzštině, měla by se objevit na Aznavourově dalším albu nazvaném Duety.\n\n27. června 2008 se Josh Groban objevil jako jeden z účinkujících na koncertu 46664, který se konal v Londýně u příležitosti nadcházejících 90. narozenin bývalého jihoafrického prezidenta Nelsona Mandely. Zazpíval dvě písně z alba AWAKE - \"\"Weeping\"\" a \"\"Machine\"\".\n\nV lednu tohoto roku se mu dostalo té cti, že mohl zazpívat na inauguraci prezidenta Baracka Obamy společně se zpěvačkou Heather Headley píseň My Country ´Tis of Thee. Do Washingtonu se vrátil i v březnu na akci s názvem Art Advocacy Day, kde obhajoval důležitost umění a uměleckého vzdělání v našem životě. (Pro zájemce je přepis tohoto proslovu uveden na jeho českých oficiálních stránkách.)\n\nV červnu vychází jeho DVD An Evening in New York City, záznam koncertu z února roku 2008, který proběhl v mnohem komornějším prostředí, než jak je vidět na DVD Awake Live. V tomto měsíci se i po dlouhém váhání připojil ke komunikační síti twitter a pravděpodobně nejdůležitějším dnem bylo 19., kdy byl jako nejmladší člen uveden do síně slávy v Hollywood Bowl.\n\nV červenci se opět zúčastnil koncertu k oslavě narozenin Nelsona Mandely, který se tentokrát konal v New Yorku. Josh zde vystoupil s písní Changing Colours, Weeping, kde ho doprovodil Vusi Mahlasela a závěrem přidal i You raise me up, kterou zazpíval společně s americkou ikonou Arethou Franklin\n\nBěhem prázdnin vychází na DVD i záznam muzikálu Chess In Concert z londýnské Royal Albert Hall.\n\nBěhem září vycházejí alba umělcům, kde na seznamu přizvaných hostů můžeme vidět i jméno Joshe Grobana. Nejprve to bylo album Nelly Furtado Mi Plan a song Silencio, následně pak jeden z nejlepších amerických houslistů Joshua Bell vydal své album At home with friends, kde můžeme porovnat v rozdílu téměř 7 let Grobanovu interpretaci Cinema Paradiso s verzí vydanou na jeho prvním albu Josh Groban.\n\nV říjnu se objevuje jako rok předešlý na charitativní akci OnexOne.\n\nV listopadu je rozluštěn jeho záhadný vzkaz na twitteru z počátku podzimu ohledně tajemných fotek, když časopis People nechá odhalit krátké video z focení pro svoje nové vydání obsahující žebříček nejvíce sexy mužů planety, kde nechybí právě Josh Groban.\n\nSám Josh Groban ohodnotil tento rok ve svém video-blogu jako rokem změn. Během roku změnil svého manažera, když se rozešel s Brianem Avnetem a svěřil se pod křídla Irvinga Azoffa. Nejvíce možná fanoušky překvapilo zjištění, že album, na kterém během roku tvrdě pracoval, neprodukuje již David Foster, ale Rick Rubin. Vzhledem k osobnosti Joshe Grobana si můžou být ale všichni jisti, že všichni zůstávají i nadále přáteli a nerozešli se navždy.\n\nGrobanites jsou skupina nejradikálnějších a nejvěrnějších Joshových fanoušků. Pocházejí z celého světa, jsou to muži i ženy všech věkových skupin. Samozřejmě většinou Grobanitů představují ženy.\n\nPod vedením svého mentora Davida Fostera se Groban představil na řadě charitativních akcí, např. na VH 1 Save the Music (Zachraňte hudbu, 2005), Tsunami Aid: A Concert of Hope (pomoc obětem tsunami: Koncert naděje, 2005), Fifth Adopt-A-Annual Minefield Concert (2005), 2nd Annual Grammy Jam (2005), Live 8 (2005), The Heart Foundation Gala (2005) a David Foster and Friends Charity Gala (2006). Inspirován návštěvou Jižní Afriky v roce 2004 s Nelsonem Mandelou založil Nadaci Joshe Grobana, která má pomáhat dětem v nouzi se vzděláním, zdravotní péčí a uměním. Mandela jmenoval Joshe oficiálním velvyslancem svého projektu 46664, kampaně na pomoc zvýšení celosvětového povědomí o nemoci HIV/AIDS v Africe. 25. dubna 2007 Josh vystoupil v jednom díle Amerického idolu (americká podoba Superstar) spolu s africkým dětským sborem. 2. září 2007 věnoval Josh Groban škole Charlotte-Mecklenburg Schools na fond hudebního vzdělání 150 000 USD.\n\nU příležitosti Joshových 27. narozenin jeho věrní fanoušci prohlásili, že na projekt nazvaný „Raise 27“ vyberou 27 000 USD. Celková suma nakonec činila celkem 44 227 USD, výtěžek věnovala Nadace Joshe Grobana dětskému sirotčinci Siyawela v Jižní Africe. Josh prohlásil, že to pro něj za celý život byl nejkrásnější narozeninový dárek.\n\nGrobanova hudba je v některých případech ovlivněna hudbou Radiohead, Paula Simona, Stinga, Petera Gabriela a Björk. Sám Josh říká, že může, co se hudby týče, vzhlížet ke komukoli, kdo překračuje hranice a vyleze z ulity. Pokud jde o hlasové vlivy, ovlivní ho kdokoli, kdo svými písněmi vypráví příběhy, včetně Mandyho Patinkina, Klause Nomi, George Hearna a Luciana Pavarottiho.\n\nV současné době žije v Los Angeles.\n\nJe svobodný, v letech 2003 – 2006 byla jeho přítelkyní zpěvačka a herečka January Jones. V létě 2006 se rozešli, ale zůstali přáteli.\n\n\n\n\n\n\nvýběr toho \"nejlepšího\" z předešlých alb\n+ Anthem (živý záznam z jeho vystoupení v muzikálu Chess in Concert)\n+ Weeping (živý záznam z vystoupení na koncertě k 90. narozeninám Nelsona Mandely v Londýně)\n\n\n"}
{"id": "184982", "url": "https://cs.wikipedia.org/wiki?curid=184982", "title": "ČEPS", "text": "ČEPS\n\nČEPS, a.s. je společnost zajišťující na území České republiky provoz elektroenergetické přenosové soustavy (elektrická vedení a zařízení 400 kV, 220 kV a vybraná vedení a zařízení 110 kV) na základě licence dle energetického zákona číslo 458/2000 Sb.\n\nUdržuje, obnovuje a rozvíjí 41 rozvoden, s 71 transformátory převádějícími elektrickou energii z přenosové do distribuční soustavy, a trasy vedení s napěťovou hladinou 400 kV o délce 3508 km, 220 kV o délce 1910 km, 110 kV o délce 84 km. \n\nČEPS poskytuje přenosové služby na území České republiky a dispečersky zajišťuje rovnováhu mezi výrobou a spotřebou elektrické energie v každém okamžiku. Současně je společnost začleněna do evropských struktur. Přiděluje formou aukcí přenosové kapacity pro export, import a tranzit elektrické energie. Firma se též podílí na formování trhu s elektřinou na území Evropy.\n\nSoučasná podoba české přenosové soustavy vznikala od 50. let minulého století. V roce 1950 byly doposud izolované přenosové systémy spojeny do jednoho celku a elektrárny na celém území republiky díky tomu mohly začít spolupracovat. V různých podobách byla soustava součástí centrálně řízené energetiky až do roku 1998.\n\n\nČinnosti ČEPS jsou monopolem (na území státu existuje jediná přenosová soustava). ČEPS má výhradní licenci na dálkový přenos elektřiny vysokého napětí.\n\nČinnost ČEPS je upravena evropskou a českou legislativou, zejména [zákonem č. 458/2000 Sb.], ze dne 28. listopadu 2000, o podmínkách podnikání a o výkonu státní správy v energetických odvětvích a o změně některých zákonů (energetický zákon), ve znění pozdějších předpisů. Výkon regulace zajišťuje Energetický regulační úřad.\n\nNejdůležitější činností ČEPS je provádění dispečerského řízení přenosové soustavy na území Česka v reálném čase. ČEPS je konkrétně zodpovědná za stabilitu výkonu a frekvence, regulace napětí a jalového výkonu. Pro zajišťování stability uvedených parametrů ČEPS nakupuje na trhu potřebné výkonové rezervy.\n\nČEPS dále zpracovává a testuje plán obrany přenosové soustavy proti šíření poruch a plán obnovy elektrizační soustavy po rozsáhlých systémových poruchách.\n\nČEPS spolupracuje především se sousedními provozovateli přenosových soustav v Německu, Polsku, Rakousku a na Slovensku, dále s partnery v rámci regionu střední a východní Evropy (region CEE – ČR, SR, Německo, Rakousko, Polsko, Maďarsko a Slovinsko) a na evropské úrovni je členem asociace ENTSO-E. \n\nENTSO-E \nEuropean Network of Transmission System Operators for Electricity (Evropská síť provozovatelů elektroenergetických přenosových soustav) je asociací 41 evropských provozovatelů přenosových soustav z celkem 34 zemí Evropy - členských i nečlenských zemí EU. \nENTSO–E, její náplň a vazby k dalším unijním orgánům jsou odvozeny z evropské energetické legislativy – tzv. 3. Energetického liberalizačního balíčku. \nK hlavním cílům asociace ENTSO-E patří strategie dotváření vnitřního trhu a přeshraničního obchodu s elektřinou, zajištění optimálního řízení a rozvoje evropských elektroenergetických přenosových soustav v rámci jejich koordinované spolupráce. \nJednou z nejdůležitějších aktivit ENTSO-E je tvorba síťových kodexů, které se jako závazné dokumenty stanou součástí sekundární legislativy EU.\n\nCEE TSO \nSdružení osmi středoevropských provozovatelů přenosových soustav (TSO) pro regionální koordinaci, především při řešení úzkých míst. \nCEE TSO bylo založeno v dubnu 2007 jako volné sdružení. Členy jsou provozovatelé přenosových soustav Austrian Power Grid - APG (Rakousko); ČEPS (Česká republika); 50Hertz Transmission, TenneT TSO (Německo); PSE (Polsko); ELES (Slovinsko); MAVIR (Maďarsko) a SEPS (Slovensko). \nKromě bezpečnosti provozu a koordinace rozvoje sítí se CEE TSO od začátku své činnosti soustředilo zvláště na témata rozvoje tržního prostředí jako je koordinovaná alokace přenosových kapacit v CEE regionu s případnou možností implementace nové alokační metody FBA (Flow - Based Allocation). \nÚsilí o koordinaci přidělování kapacit v regionu CEE vyústilo v červenci 2008 v založení společné aukční kanceláře CAO (Central Allocation Office GmbH) pro 8 členů CEE TSO se sídlem ve Freisingu u Mnichova. CAO provádí koordinované aukce přeshraničních přenosových kapacit všech členských TSO regionu CEE.\n\nEURELECTRIC \nAsociace evropské elektroenergetiky, která zastupuje zájmy elektrárenského průmyslu vůči EU, zvláště při tvorbě legislativy. \nVšechny země EU jsou plnými členy, k tomu se řadí přidružení a asociovaní členové z celého světa. Členství je založeno na národních zastoupeních, v případě ČR se jedná o Český svaz zaměstnavatelů v energetice. ČEPS je reprezentována v EURELECTRIC-CZ a má zastoupení v relevantních mezinárodních pracovních skupinách zaměřených výhradně na portfolio činnosti provozovatelů přenosových soustav.\n\nCIGRE \nProfesní světová asociace elektroinženýrů (založena 1921), která je platformou pro výměnu informací z výzkumu, vývoje a praxe technologických řešení všech součástí přenosových a distribučních sítí a provozování a rozvoje těchto sítí. \nZástupci ČEPS jsou aktivními členy v řídicích i pracovních orgánech asociace.\n\nTSC - TSO Security Cooperation\nTSC (Bezpečnostní spolupráce provozovatelů přenosových soustav) vznikla v prosinci 2008 jako decentralizovaná iniciativa na podporu regionální evropské spolupráce v oblasti bezpečnosti a spolehlivosti provozu členských přenosových soustav a celé Evropy. Jejími členy jsou APG Austrian Power Grid, (Rakousko); ČEPS (Česká republika); 50Hertz Transmission, Amprion, TnBW Transportnetze, TenneT TSO (Německo); TenneT TSO (Nizozemsko); PSE (Polsko); swissgrid (Švýcarsko); ELES (Slovinsko) a HOPS (Chorvatsko). Maďarský provozovatel přenosové soustavy MAVIR je od vzniku iniciativy v pozici pozorovatele.\nHlavním cílem iniciativy TSC, ke které se mohou připojit i další provozovatelé přenosových soustav, je zajištění bezpečného provozu evropských přenosových sítí zásobujících elektřinou území s více než 185 milióny obyvatel. Od ledna 2011 je platforma CTDS pro sdílení dat a koordinované hodnocení bezpečnosti provozu na základě kritéria n-1 v plném provozu, spolu s videokonferenčním systémem pro usnadnění vzájemných rozhovorů pracovníků útvarů přípravy provozu a dispečinků. Od června 2012 byl po dohodě s národními regulačními orgány spuštěn roční zkušební provoz zahrnující i možnost vícestranných opatření v sítích, jehož cílem je mimo jiné nalézt vhodné finální řešení ekonomických aspektů spolupráce v rámci rozdělování nákladů za nápravná opatření.\nOd roku 2012 se změnila forma TSC z projektu na společnou kancelář (Central Service Providing Entity) se stálým sídlem v německém Mnichově. \n\nGrid Control Cooperation – IGCC a e-GCC \nTento mezinárodní projekt rozšiřuje možnost přeshraniční výměny regulační energie (tzn. energie potřebné pro vyrovnání odchylky mezi okamžitou výrobou a spotřebou elektřiny) s evropskými provozovateli přenosových soustav. Díky projektu lze snížit náklady na regulační energii a zároveň zachovat osvědčené struktury regulačních oblastí z hlediska bezpečnosti provozu. ČEPS je v současné době zapojena do dvou mezinárodních projektů: \n• e-GCC – společně s provozovateli přenosových soustav ze Slovenska a Maďarska.\n• IGCC (International Grid Control Cooperation) - společně s provozovateli přenosových soustav z Německa, Dánska, Nizozemska, Švýcarska a Belgie. \n\nWorld Energy Council - WEC \nJe mezinárodní asociace se sídlem v Londýně, působící od roku 1923 v oblastech energetického výzkumu a vývoje, mezinárodní studijní činnosti, regionálních a technických programů na podporu opatřování energetických zdrojů, rozvoje výroby, přepravy, přenosu, distribuce a užití energie. Od roku 1993 působí v České republice Energetický komitét ČR / WEC, který je národní asociací složenou ze společností, organizací a firem z energetických odvětví uhelného průmyslu, plynárenství, energetiky a teplárenství, včetně dodavatelských, výzkumných, studijních a poradenských organizací a technických univerzit. Funkci předsedy Energetického komitétu ČR - WEC vykonává představitel společnosti ČEPS.\n\nV únoru 2010 vyzvala ČEPS distribuční energetické společnosti (ČEZ distribuce, E.ON distribuce a PREdistribuce), aby zastavily připojování solárních a větrných elektráren do sítě. Distributoři na základě této žádosti vzápětí zastavili příjem žádosti pro nové solární a větrné elektrárny. Podle ekologických nevládních organizací Greenpeace, Hnutí DUHA, Ekologického právního servisu a Calla selhala ČEPS v přípravě na boom obnovitelných zdrojů energie. Někteří ekologové také vyzvali k odvolání představenstva společnosti. Upozorňují na to, že zatímco ČEPS nové solární elektrárny připojovat nechce, nemá výhrady k plánovanému připojení až 5300 MW v paroplynových elektrárnách a nových jaderných reaktorů s maximálním výkon až 3400 MW. ČEPS se hájí, že do rozvoje přenosové soustavy dlouhodobě investuje a že hlavním problémem fotovoltaických elektráren je jejich nepoužitelnost pro regulaci soustavy.\n\nSídlem společnosti ČEPS je Praha. Předsedou představenstva je od roku 2018 Martin Durčák. Jeho předchůdci jsou Jan Kalina a Vladimír Tošovský, který ve funkci působil mezi lety 2007 - 2016 včetně doby, kdy odstoupil z důvodu ročního působení jako ministr průmyslu a obchodu.\n\n\n"}
{"id": "184984", "url": "https://cs.wikipedia.org/wiki?curid=184984", "title": "Kostel Nanebevzetí Panny Marie (Vyškov)", "text": "Kostel Nanebevzetí Panny Marie (Vyškov)\n\nŘímskokatolický farní kostel Nanebevzetí Panny Marie je původní pozdně gotický kostel v centru města Vyškova. Stavba z poloviny 15. století je vedle radnice a zámku dominantou města. Stojí poblíž zbytků městských hradeb, tedy na jiném místě než původní farní kostel zničený husity za husitských válek.\n\nKostel nechal vystavět biskup Tas z Boskovic a Černé Hory, interiér kostela je vyzdoben nástěnnými obrazy od akademického malíře Joži Úprky a prof. Hellera, sochami od Ondřeje Schweigla a dalším hodnotným mobiliářem.\nPrvní písemná zmínka o městě Vyškov je datována do roku 1141. Lze tak soudit, že ve Vyškově již v tomto roce byl farní chrám a farní budova. Roku 1328 píše o farním kostele olomoucký biskup Jindřich III, kdy připojil vyškovskou faru ke kapitulnímu děkanství. V těchto letech rostl politický i náboženský význam Vyškova, jenž postupně nahrazoval tehdy ještě významnější župní hrad Pustiměř. V dobách husitských válek v rozmezí let 1419 – 1436 zůstává Vyškov a jeho občané věrni katolické víře. A proto v roce 1433 bylo celé město i s kostelem vypáleno a dobyto Husity.\nV rozmezí let 1464 až 1496 byl vystavěn nový kostel jako trojlodní hala bez věže. Kostel byl vystavěn na jiném místě a to u městských hradeb. Nechal jej postavit biskup Tas z Boskovic a Černé Hory, který tak odměnil vyškovské farníky za věrnost ve víře, též jim obnovil původní výsady a přidal i nové.\n\nPůvodní zvonice stála samostatně severozápadně od kostela.Do kostela se vstupovalo třemi portály, z jihu, od západu a ze severu od blízké hradby. Sotva dostavěný kostel byl spálen vévodou Jiřím z Münsterberka, jelikož biskup Tas z Boskovic nepodporoval krále Jiřího z Poděbrad a odepřel mu poslušnost. V roce 1482 biskup Tas umírá na morovou epidemii a tak spálený kostel je vystavěn a vysvěcen až v roce 1496 nikopolským biskupem Ondřejem.\n\nRoku 1644 dobyli Vyškov Švédové, kostel vydrancovali a rozbili i nové varhany. Cennosti z kostela a peníze na dostavbu kostela zakopal tehdejší děkan Adam Tubernátor pod oltář sv. Kříže, ale i tam je Švédové našli.\n\nZáznam z kroniky děkana Adama Mořice Tubernátora:\n\nV letech 1689 – 1690 byla od neznámého architekta k jižní straně presbytáře přistavěna kaple sv. Otýlie. Dodatečnou výzdobu z roku 1692 zřídil ze soukromé fundace za přispění biskupa hraběte Lichtenštejna děkan Jan Kašpar Hauser, jenž tu byl i pohřben. Autorem cenné štukové výzdoby kaple je italský štukatér Baltazar Fontana. \nPři velkém požáru města v roce 1753 byl kostel i kaple značně poškozeny. Kaple již nebyla obnovena a ke stržení došlo v roce 1843. Po dvacet let po požáru zůstává kostel bez střechy , protože Vyškov byl díky moru a požáru téměř vylidněn.\nV letech 1729 – 1735 byla ke gotické lodi přistavěna západní hranolová věž. V letech 1773 – 1789 došlo k barokizaci gotické lodi podle projektu G. P. Tencally. Na věži bývalo šest zvonů, které padly za oběť i s měděnou krytinou střechy první světové válce. Až na zvon \"Maria\", který zachránilo jeho stáří (1549). Místo ohromného zvonu svatého Václava byl roku 1929 pořízen zvon stejného jména i váhy.\n\nPo zřícení jednoho z gotických pilířů byl demolicí pověřen František Antonín Grimm. Kompletní barokizaci provedl František Křzaupal von Grünenberg podle vlastního projektu.\nV letech 1901 – 1903 byla celkově opravena věž. Pozdně barokní kaple Sedmibolestné P. Marie byla nahrazena postranními kaplemi. Projekt uskutečnil žák Friedricha von Schmidt, architekt Richard Völkl z Kolína nad Rýnem.\n\n\nKostel má tři kaple : Kapli Panny Marie Bolestné zasvědcenou padlým ve světové válce dále kapli sv. Václava s každoročně instalovaným betlémem a kapli sv. Otýlie s obrazem sv. Ludvíka IX. První dvě vznikly na místě kaple německé. Poslední německé svatodušní kázání se konalo roku 1860.\n\nPod kostelem je krypta, kde se pochovávalo až do doby Josefa II. Otevřena byla při kladení nové dlažby roku 1898. Je velká jako presbytář s 60 rakvemi bez nápisu. Až na jednu, na které se píše, že zde odpočívá generálmajor baron Löwenhaupt zemřelý roku 1778. Z mobiliáře se dochovaly vyřezávané lavice a sochy Ondřeje Schweigla, Křížová cesta od Joži Úprky, obraz svatého Václava a svaté Anežky Přemyslovny od prof. Hellera. Dále se dochoval jižní profilovaný portál a štuková výzdoba z roku 1692.\n\n"}
{"id": "184985", "url": "https://cs.wikipedia.org/wiki?curid=184985", "title": "Jurij Andruchovyč", "text": "Jurij Andruchovyč\n\nJurij Ihorovyč Andruchovyč (; * 13. března 1960, Ivano-Frankivsk, Ukrajina) je ukrajinský spisovatel, básník, překladatel, rockový hudebník a performer. Žije v rodném Ivano-Frankivsku.\n\nAndruchovyč se narodil v Ivano-Frankivsku v ukrajinské Haliči. V roce 1983, po studiu na žurnalistické fakultě ve Lvově, narukoval do sovětské armády, v níž strávil dva roky. Krátce po vojně založil se svými přáteli Oleksandrem Irvancem a Viktorem Neborakem literární skupinu Bu-Ba-Bu (Burleska-Bordel-Bufonáda), která se proslavila básnickými pásmy kombinovanými s performancemi.\n\nV lednu roku 2014 se internetem začalo šířit \"„Prohlášení Jurije Andruchovyče k evropským občanům“\", které popisuje vývoj situace v Kyjevě a Ukrajině při protivládních protestech, mířených především proti prezidentu Viktoru Janukovyči. \n\nV roce 2015 byl hostem 16. ročníku Měsíce autorského čtení. Ve stejném roce byl s autorem natočen portrét pro cyklus Ukrajinská čítanka – Ukrajina, davaj, Ukrajiny, který vznikl v koprodukci nakladatelství Větrné mlýny a tří veřejnoprávních televizí z Česka (ČT), Polska (TVP) a Slovenska (RTVS). Režisérem dílu je J. A. Pitínský. \n\n\nV roce 2006 získal literární cenu 'Angelus' za knihu 'Dvanáct obručí'. V roce 2019 se stal laureátem Ceny Václava Buriana za kulturní přínos pro středoevropský dialog. \n\n\n"}
{"id": "184986", "url": "https://cs.wikipedia.org/wiki?curid=184986", "title": "Per Olov Enquist", "text": "Per Olov Enquist\n\nPer Olov Enquist [] (* 23. září 1934 Hjoggböle, Švédsko), je švédský spisovatel, překladatel, dramatik, filmový scenárista a literární kritik.\n\nEnquist vyrůstal ve Västerbottenu. Jeho matka Maja Lindgren (1903–1992) byla učitelkou na základní škole, otec Elof Enqvist (1903–1935) zemřel dříve než Per Olof dovršil jeden rok. V padesátých letech se Enquist angažoval v atletice, obzvláště ve skoku do výšky. Po promoci na univerzitě v Uppsale, kde studoval literární vědu, pracoval v letech 1965-1976 jako kulturní kritik v denících Svenska Dagbladet a Expressen i jako televizní moderátor. Po nějakou dobu žil v Kodani, v letech 1970-1971 v západním Berlíně a v roce 1973 v Los Angeles, kde působil jako profesor na Kalifornské univerzitě.\n\nV roce 1961 debutoval dílem \"Křišťálové oko\", ale významnější se stal až jeho román z roku 1964 \"Magnetizérova pátá zima\". Mezinárodní průlom dosáhl reportážním románem \"Legionáři\", který byl přeložen do několika jazyků a zfilmován Johanem Bergenstråhlem pod názvem \"Baltutlämningen\". Enquist také psal pro filmové a televizní společnosti, například rukopisy \"Strindberg-život\" nebo filmové scénáře \"Il Capitano\" a \"Hamsun\". Jako dramatik mimo jiné spolupracoval s Ingmarem Bergmanem v Královském dramatickém divadle na hře \"Obrázkáři\" (1998). \n\nV tu dobu se také dva roky po sobě (1998, 1999) objevil v Praze ku příležitosti pražského festivalu spisovatelů. V roce 1999 navíc zhlédl premiéru své vlastní hry \"Obrázkáři\" v inscenaci Divadla Komedie.\n\nEnquistova tvorba se potýká s problémem pravdy ve věcech etiky a metodologie, kde ústřední roli hraje napětí mezi subjektivismem, relativitou, absolutnem a (des)iluzí. Je pro ni příkladná narativní, často experimentální forma, která byla nejpronikavější začátkem 60. let, a kterou v \"Magnetizérově páté zimě\" uvedl přimícháním deníkových poznámek do vyprávění. Několik děl pojednává o skutečných osobách a událostech jako například román \"Kniha o Blanche a Marii\", jenž pojednává o Blanche Wittmanové, někdejší pacientce a milence pařížského profesora Jeana Martina Charcota a Marie Curie-Skłodowské, u níž Blanche dělala asistentku.\n\nPo dvě desetiletí se Enquist co by novinář vracel v podobě knižních recenzí a vlastních pozorování k tématu vyšetřování vraždy Olofa Palmeho. Tento námět také v roce 1992 zpracoval v prosaické formě ve sbírce esejů \"Kartritarna\".\n\nRoku 1997 získal Literární cenu Selmy Lagerlöfové.\n\nK psaní divadelních her se dostal Enquist až poté, co se stal\nuznávaným autorem románů a povídek. Svou první hru napsal v roce 1975 (Noc\nTribádek) a od té doby jich vytvořil dalších sedm. Na množství jeho her se autorsky\npodílel Anders Ehnmark (Chez Nous, Lidé na chodníku). Mezi\njednotlivými Enquistovými díly je cítit určitá spojitost. Jeho dramatické\npostavy mohou mít předobraz v jeho prózách a lze v nich nalézt\nspolečné motivy a myšlenky (V hodině rysa, Svržený anděl a Knihovna kapitána\nNema) \nZajímají ho otázky lidské existence, komplikovaný vztah mezi mužem a ženou,\nrozumem a skepsí, citem a vírou, láskou a racionalitou.\npsaní próz i dramat využívá tzv. pseudodokumentární metodu, která se vyznačuje důmyslnou\nkombinací fakt s fikcí. V jeho textech se často objevují historické\npostavy jako např. August Strindberg, Knut Hamsun apod. Nezachází s nimi\nvšak pietně, chová se k nim jako k běžným postavám, jde na jejich\ndřeň, a proto mají svou hloubku a jímavost. Není to však nedostatek úcty\nk těmto postavám, ale touha učinit je živými.\nUkázkovým\npříkladem jsou tři dramata, která se hrála na mnoha švédských i světových\nscénách a v roce 1981 vyšla knižně pod souborným názvem Triptych: Noc\ntribádek, Faidra a Ze života žížal. Jejich protagonisté – August Strindberg a\njeho první manželka Siri von Essenová v části první, Euripidova antická\nhrdinka Faidra v části druhé a Hans Christian Andersen, autor vaudevillů\nJohan Ludvig Heiberg a jeho žena, herečka Johana Luisa Heibergová, v části\ntřetí – jsou postavy historicky či literárně dobře známé, uvažují však jako\nnaši současníci a aktuální jsou i témata, jimiž se zabývají. Je to například\nláska nebo naopak citová vyprázdněnost, touha po seberealizaci a uznání apod.\n„Nechci předvádět Faidru do naší doby,“ vysvětluje autor, „ale chci s naší\ndobou navštívit dobu Faidřinu. Navštívit dějiny a mýtus, jako by to byla nějaká\ncizí planeta, pozorovat je a pak najednou spatřit, jak je zbarvujeme svým\nživotem, svou současností. Jako bychom je infikovali svými zkušenostmi.“\nJako\ndramatik spolupracoval Per Olov Enquist úzce s Ingmarem Bergmanem, který\nmnožství jeho her zinscenoval.\n\n\nDramata\n\n\n\nInscenace Enquistových her na českých jevištích:\n\n"}
{"id": "184987", "url": "https://cs.wikipedia.org/wiki?curid=184987", "title": "Recepční estetika", "text": "Recepční estetika\n\nRecepční estetika, v originále \"Rezeptionsästhetik\", je směr literární vědy, který vznikl v 60. letech 20. století v Západním Německu a který byl systematicky rozvíjen kostnickým romanistou Hansem Robertem Jaußem. Jejím cílem je obnovení literární historie zavedením čtenáře jako výchozího bodu literárněhistorického vývoje. Estetický účinek díla spočívá v rozdílu mezi ním a horizontem očekávání čtenáře.\n"}
{"id": "184991", "url": "https://cs.wikipedia.org/wiki?curid=184991", "title": "Grešle", "text": "Grešle\n\nGrešle (z něm. \"Groschel\" – grošíček) byla původně drobná německá stříbrná mince ražená od roku 1559. V Čechách byla stříbrná grešle o průměru 16,4 mm a hmotnosti 0,73 g poprvé ražena roku 1624 císařem Ferdinandem II.. Na rubu mince bylo vyobrazeno říšské jablko s číslicí 3, protože hodnota mince se rovnala 3/4 krejcaru.\n\nMarie Terezie zavedla měděnou grešli o průměru 17,5 mm a hmotnosti 1,67 g. Protože ražba této mince byla pro její malou velikost velice nepraktická, byla od roku 1760 ražena mince větší (23,2 mm a hmotnost 8,25 g). Naposledy byl tento typ měděné grešle ražen roku 1768 v pražské mincovně.\n\nPoslední grešle se razily na začátku vlády Josefa II. v letech 1781–1782.\n\nHodnotu grešle charakterizuje lidové rčení: \"nestojí ani za zlámanou grešli.\" Rozlámání mince na menší kousky totiž dále snížilo její už tak nízkou hodnotu.\n\n"}
{"id": "184994", "url": "https://cs.wikipedia.org/wiki?curid=184994", "title": "Tenacious D", "text": "Tenacious D\n\nTenacious D (název je odvozen od výrazu používaného sportovním moderátorem Marvem Albertem \"Tenacious defense\" [Neústupná obrana]),nebo také The D jak je nazývají fanoušci, je satirická hudební skupina ze státu Kalifornie ve Spojených státech amerických. Nejznámější singl od této skupiny, \"Tribute\", obsadil 37. místo ve wanderlistu, který zobrazuje nejlepší rockové skladby všech dob. Členové skupiny Jack Black a Kyle Gass jsou také herci - zahráli si například ve filmech Králové ro(c)ku (\"Tenacious D in The Pick of Destiny\"), Škola ro(c)ku nebo King Kong.\n\n\n\n"}
{"id": "185007", "url": "https://cs.wikipedia.org/wiki?curid=185007", "title": "Wolfram Kistner", "text": "Wolfram Kistner\n\nWolfram Kistner (19. února 1923 v Hermannsburgu, JAR – 4. prosince 2006 v Johannesburgu) byl jihoafrickým luterským pastorem, teologem a bojovníkem proti apartheidu.\n\nV letech 1976–1988 byl ředitelem Oddělení pro spravedlnost a smíření Jihoafrické rady církví. Pro svůj aktivní odpor proti apartheidu byl roku 1986 uvězněn a pak půl roku držen v domácím vězení.\n\nRoku 2006 byl vyznamenán Řádem baobabu za účast v boji za „spravedlnost, rovnost a demokracii v Jižní Africe“.\n"}
{"id": "185012", "url": "https://cs.wikipedia.org/wiki?curid=185012", "title": "Válec (motor)", "text": "Válec (motor)\n\nVálec je nepohyblivá, uzavřená část pístového stroje, ve které se pohybuje píst, který koná práci. Může jít o součást hydraulického zařízení, čerpadla a hlavně spalovacího motoru nebo parního stroje.\n\nU spalovacího motoru jsou válce spojeny v bloku a mají společnou hlavu i plášť, takové řešení se používá u vodou chlazených motorů. U vzduchem chlazených motorů jsou jednotlivé válce nezávisle připevněny ke klikové skřini.\n\n"}
{"id": "185014", "url": "https://cs.wikipedia.org/wiki?curid=185014", "title": "ZPG-3W", "text": "ZPG-3W\n\nZPG-3W byl typ neztužené vzducholodě třídy \"N\", používané koncem 50. let 20. století americkým námořnictvem v systému včasné výstrahy. Vzducholodě v počtu 4 kusů vyrobila firma Goodyear Aircraft Company. První vzducholoď byla dodána v červenci 1958.\n\nJednalo se o největší typ neztužené vzducholodě, který byl kdy postaven a zároveň také o poslední vzducholoď, vyrobenou pro potřeby armády.\n\nHlavní výbavou této vzducholodi byl radiolokátor s anténou o průměru 12,2 m. Anténa byla umístěna přímo uvnitř nosného balónu a jednalo se o největší parabolickou anténu, umístěnou kdy na létajícím prostředku. Vzducholoď byla plněna, jak bylo u amerických strojů zvykem, héliem.\n\nJedna z těchto vzducholodí se v červenci 1960 rozpadla ve vzduchu. Neštěstí vedlo k rychlému utlumování americké námořní vzduchoplavby, která byla o rok později zrušena jako samostatná skupina a o další rok později byly deaktivovány všechny vzducholodě. \n\nTypická operační doba byla 36 hodin bez doplňování paliva, ale mohla se prodloužit i na několik dnů.\n"}
{"id": "185016", "url": "https://cs.wikipedia.org/wiki?curid=185016", "title": "Lusitania", "text": "Lusitania\n\nSlovo Lusitania může znamenat:\n\n"}
{"id": "185027", "url": "https://cs.wikipedia.org/wiki?curid=185027", "title": "Donát Šajner", "text": "Donát Šajner\n\nDonát Šajner, vlastním jménem Jaroslav Šajner (24. ledna 1914 Soběslav – 1. května 1990 Praha) byl český spisovatel-prozaik a básník a po roce 1948 i funkcionář v kulturní politice.\n\nPo vystřídání několika zaměstnání se stal v roce 1957 redaktorem Československého rozhlasu, od roku 1972 byl vedoucím tajemníkem Svazu spisovatelů. Byl básníkem, autorem knih pro děti a mládež a rozhlasových her. Ve svých dílech často popisuje osudy prostých lidí a krásu jihu Čech. Začal psát již v době německé okupace v období Protektorátu.\n\n\n\n\n"}
{"id": "185031", "url": "https://cs.wikipedia.org/wiki?curid=185031", "title": "Tetraboritan sodný", "text": "Tetraboritan sodný\n\nTetraboritan sodný NaBO je anorganická sloučenina. Dekahydrát (triviálně borax) NaBO·10HO, přesněji Na[BO(OH)]·8HO se používá ve sklářském průmyslu. V přírodě se vyskytuje jako minerál borax. Bezvodý tetraboritan sodný se velmi často uplatňuje v metalurgii, kde tavenina tetraboritanu sodného překrývá roztavený kov a funguje jako ochranný prvek proti oxidaci zpracovávané slitiny. V analytické chemii je směs tetraboritanu sodného s uhličitanem sodným univerzálním tavidlem, používaným pro rozklady geologických a dalších obtížně rozpustných vzorků. Ve fotografické chemii se používá jako slabá zásada do jemnozrnných vývojek a speciálních přerušovacích lázní. V potravinářství se používá jako konzervant pod označením E 285.\n"}
{"id": "185032", "url": "https://cs.wikipedia.org/wiki?curid=185032", "title": "Jeden den Ivana Děnisoviče", "text": "Jeden den Ivana Děnisoviče\n\nJeden den Ivana Děnisoviče (rusky \"Один день Ивана Денисовича\") je novela ruského autora Alexandra Solženicyna vydaná původně v listopadu 1962 v sovětském časopise \"Novyj Mir\". Děj se odehrává v 50. letech v pracovním táboře. Autor ji napsal v roce 1959 a původní název byl \"Šč-854\" (\"Jeden den jednoho mukla\"). Pro ruské vydání byla upravena, přesná verze vyšla poprvé ve Francii v roce 1973.\n\nNovela je popisem jednoho obyčejného dne v gulagu na Sibiři v 50. letech 20. století i vyprávěním životního příběhu vězně Ivana Děnisoviče Šuchova, jenž měl táborové číslo Šč-854. Zachycuje životní podmínky v táboře, zimu, nedostatek jídla, vztahy s dozorci i spolubydlícími, hierarchii členů tábora, opakované trestání z malicherných příčin a těžkou fyzickou práci vězněných, tzv. kárů.\n\nKnihu do češtiny přeložil Sergej Machonin. Obálka, vazba a ilustrace (vesměs v hnědé barvě dřeva) jsou dílem Stanislava Kolíbala, grafika Vandy Sukové. Knihu vydalo Nakladatelství politické literatury v Praze a vytiskla ji tiskárna Rudého Práva v nákladu 70 250 kusů. Cena byla 7 Kčs. Brožovaná novela má 90 stran. Na obálce je článek o autorovi a pak i o obsahu knihy, objasnění kultu osobnosti Stalina.\n"}
{"id": "185039", "url": "https://cs.wikipedia.org/wiki?curid=185039", "title": "Anders Frisk", "text": "Anders Frisk\n\nAnders Frisk (* 18. února 1963 Göteborg, Švédsko) je bývalý mezinárodní fotbalový rozhodčí, který předčasně ukončil svou kariéru, v souvislosti s vyhrožováním napadení jeho osoby a rodiny. V současné době se věnuje pojišťovnictví. Dráhu rozhodčího začal v roce 1978.\n"}
{"id": "185041", "url": "https://cs.wikipedia.org/wiki?curid=185041", "title": "Jan Kasl", "text": "Jan Kasl\n\nJan Kasl (* 31. prosince 1951 Praha) je český politik a architekt, v letech 1998 až 2002 primátor hlavního města Prahy a v letech 2002 až 2006 předseda strany Evropští demokraté. V současné době vede svou architektonickou kancelář Best Development Prague, od konce roku 2018 přejmenovanou na JK ARCHITEKTI.\n\nKasl absolvoval v roce 1976 Stavební fakultu ČVUT, obor architektura. Až do roku 1991 byl architektem v podniku Drupos Praha. V letech 1992–1998 byl ředitelem vlastního architektonického studia A projekt.\n\nKasl je podruhé ženatý s žurnalistkou Terezií, vnučkou Ferdinanda Peroutky. Z prvního manželství má tři dcery a osm vnoučat.\n\nIng. arch. Jan Kasl je laureát Ceny PŘÍSTAV, kterou mu v roce 2002 udělila Česká rada dětí a mládeže za podporu mimoškolní práce s dětmi a mládeží.\n\nJan Kasl vstoupil do politiky v roce 1990, kdy byl kooptován za Občanské fórum jako 1. místopředseda ONV Praha 1 a ještě týž rok na čtyřleté období zvolen členem Zastupitelstva hlavního města Prahy, v letech 1993–1994 byl i členem Rady hlavního města Prahy. V roce 1991 vstoupil do ODS.\n\nV roce 1998 byl do pražského zastupitelstva zvolen znovu. Ačkoli se očekávalo, že novým primátorem se stane tehdejší pražský lídr Jan Koukal, pro velký odpor mezi veřejností i samotnými členy ODS však byl primátorem zvolen tehdy nepříliš známý Jan Kasl.\n\nV listopadu 1999 prohrál souboj s Janem Bürgermeisterem o funkci šéfa pražské ODS. V prosinci 1999 veřejně přiznal, že vztah k jeho nejbližší spolupracovnici, tiskové mluvčí Terezii Jungrové, překročil pracovní rámec. Uvedl, že od 1. 1. 2000 povede Terezie Jungrová pouze odbor styku s veřejností, a zmínil, že sám je před rozvodem. V červenci 2000 se stal předsedou správní rady Nadačního fondu Ferdinanda Peroutky, který založila Terezie Jungrová. V roce 2001 bylo nejvyšším darem poskytnutým fondem 250 tisíc korun pro společnost Mediareport s.r.o. vlastněné Terezií Kaslovou.\nV říjnu 2001 prohrál souboj s Janem Zahradilem o nominaci na post místopředsedy ODS. 30. května 2002 odstoupil z funkce primátora a následně vystoupil i z ODS. 3. června označil ODS za stranu „demagogů a zlotřilců\". 6. června oznámil, že založí vlastní stranu a bude s ní kandidovat v podzimních volbách. O dva dny později vyšel rozhovor, ve kterém za hlavního protivníka označil ODS.\n\nV lednu 2006 se Kaslova strana sloučila s SNK sdružení nezávislých ve stranu SNK Evropští demokraté a Kasl se stal výkonným místopředsedou strany a jejím lídrem pro parlamentní volby. Kvůli neúspěchu však po volbách odstoupil z vedoucích funkcí a zůstal řadovým členem. Následně se stal ředitelem VOŠ Institut informatiky.\n\nNa konci ledna 2014 se dohodl s předsedou hnutí ANO 2011 Andrejem Babišem, že povede kandidátku hnutí ANO 2011 v komunálních volbách v roce 2014 do Zastupitelstva hlavního města Prahy. Na konci května 2014 se ale předsednictvo hnutí ANO 2011 usneslo, že Kasl kandidátku nepovede. Důvodem byly jeho rozepře s Radmilou Kleslovou, bývalou zaměstnankyní 1. správy StB a členkou ČSSD, která se ze dne na den stala předsedkyní pražské organizace hnutí ANO 2011. Poté, co bylo jasné, že se zaměstnankyní StB a členkou korupční koalice v Praze 10 spolupracovat nebude, začala proti Kaslovi iniciovat pomlouvačné kampaně a nabízet novinářům tzv. kompromitující materiály. K těm patřila např. cela vymyšlená role Jana Kasla ve státní privatizaci pražské vodovodní sítě. V této kauze vytvořené v roce 2002 po odchodu Kasla z ODS došlo k soudu, který Kasl vyhrál a TV Nova se mu musela omluvit. Webové stránky Ukradená voda či Vodopodvod jsou podle jeho názoru zcela lživé a Kasl zvažuje žalobu.\n\nV komunálních volbách v roce 2014 nakonec kandidoval jako nestraník za sdružení SD-SN a SNK-ED v rámci subjektu „Demokraté Jana Kasla“. Jakožto lídr kandidátky byl i kandidátem subjektu na post pražského primátora. Ve volbách však neuspěl.\n\n"}
{"id": "185042", "url": "https://cs.wikipedia.org/wiki?curid=185042", "title": "Jiří Krupička", "text": "Jiří Krupička\n\nJiří Krupička (5. května 1913, Praha-Vinohrady – 24. dubna 2014, Edmonton, Kanada) byl český geolog, filosof a spisovatel, exulant, emeritní profesor \"University of Alberta\" v Edmontonu.\n\nModerní jazyky vystudoval na Filosofické fakultě UK (1932–1937) a poté geologii a astronomii na Přírodovědecké fakultě UK. V roce 1947 získal doktorát přírodních věd. V roce 1950 byl zatčen a odsouzen na šestnáct let do vězení za pokus odeslat do zahraničí rukopis své knihy \"Člověk a lidstvo. \"Propuštěn byl v roce 1960. Během pražského jara spoluzakládal K-231, po srpnové invazi vojsk Varšavské smlouvy do Československa v roce 1968 emigroval nejdříve do Nizozemska, posléze do Kanady. Do roku 1988 zde pak přednášel geologii na \"University of Alberta\".\n\n\nPříbramský uranový geopark, umístěný v areálu bývalého lágru Vojna, dnes Památníku Vojna, pobočce Hornického muzea Příbram, nese od roku 2013 jméno Jiřího Krupičky.\n\n\nPod názvem článku je vždy uvedena internetová adresa s fotokopií textu článku\n\nhttp://archiv.ucl.cas.cz/index.php?path=LitNIII/2.1991/48/3.png\n\nhttp://archiv.ucl.cas.cz/index.php?path=LitNIII/2.1991/17/1.png\n\nhttp://archiv.ucl.cas.cz/index.php?path=LitNIII/2.1991/1/1.png\nhttp://archiv.ucl.cas.cz/index.php?path=LitNIII/2.1991/1/3.png\n\nhttp://archiv.ucl.cas.cz/index.php?path=LitNIII/2.1991/45/1.png\nhttp://archiv.ucl.cas.cz/index.php?path=LitNIII/2.1991/45/3.png\n\nhttp://archiv.ucl.cas.cz/index.php?path=LitNIII/2.1991/33/1.png\nhttp://archiv.ucl.cas.cz/index.php?path=LitNIII/2.1991/33/2.png\n\nhttp://archiv.ucl.cas.cz/index.php?path=LitNIII/2.1991/7/1.png\n\nhttp://archiv.ucl.cas.cz/index.php?path=LitNIII/2.1991/24/1.png\n\nhttp://archiv.ucl.cas.cz/index.php?path=LitNIII/3.1992/2/3.png\n\nhttp://archiv.ucl.cas.cz/index.php?path=LitNIII/5.1994/4/1.png\n\nhttp://archiv.ucl.cas.cz/index.php?path=LitNIII/6.1995/35/3.png\n\nhttp://archiv.ucl.cas.cz/index.php?path=LitNIII/6.1995/48/2.png\n\nhttp://archiv.ucl.cas.cz/index.php?path=LitNIII/7.1996/3/1.png\nhttp://archiv.ucl.cas.cz/index.php?path=LitNIII/7.1996/3/3.png\n\nhttp://archiv.ucl.cas.cz/index.php?path=LitNIII/11.2000/6/8.png\nplus laudácio pro Jiřího Krupičku při udělení ceny PEN Klubu z pera Pavla Vernera\n\n č. 19, s. 3 1995\nhttp://archiv.ucl.cas.cz/index.php?path=LitNIII/6.1995/19/3.png\nhttp://archiv.ucl.cas.cz/index.php?path=LitNIII/6.1995/19/4.png\n\n\n"}
{"id": "185043", "url": "https://cs.wikipedia.org/wiki?curid=185043", "title": "Vlastimil Koutecký", "text": "Vlastimil Koutecký\n\nVlastimil Koutecký (1. září 1930 ve Veselí nad Lužnicí – 25. února 2000) byl akademický architekt a scénograf.\n\nŠéf výpravy a scénograf v divadlech (zejm. v Příbrami, Plzni a Českých Budějovicích) vytvořil během svého života na 350 výprav pro řadu operních, operetních, muzikálových, činoherních a baletních inscenací na všech významných českých divadelních scénách. Své pojetí scény přizpůsoboval charakteru hry a hudby a docílil věrohodnější výtvarné podoby inscenace. Díky své neobyčejně invenční tvorbě patřil mezi nejvýznamnější české jevištní výtvarníky. Dne 28. října 1998 převzal z rukou prezidenta ČR Václava Havla Medaili Za zásluhy.\n\nSe svou manželkou, známou operní režisérkou a pedagožkou Inge Švandovou–Kouteckou, držitelkou Ceny Thálie za režii (2004), se v Českém Krumlově, kde bydleli, výrazně podíleli jako výtvarník a režisérka na vysoké úrovni známých „krumlovských slavností“.\n"}
{"id": "185046", "url": "https://cs.wikipedia.org/wiki?curid=185046", "title": "Supreme Commander", "text": "Supreme Commander\n\nSupreme Commander je strategická počítačová hra žánru RTS ze sci-fi prostředí. Jejím předním vývojářem a člověkem, který ji navrhl, je Chris Taylor, který se se svým Supreme Commanderem po letech vrátil ke strategickému žánru. Právě RTS Total Annihilation na které pracoval, byla jedním z jeho prvních úspěchů. Supreme Commander je označován za inovativní úspěšnou hru, která však i přes své originální prvky nepřináší do žánru revoluci.\n\nChris Taylor už před vydáním hry prohlašoval, že se chce se Supreme Commanderem vymanit z žánru \"„klikacích strategií“\", kde hráč zejména při hře proti živým hráčům provádí závody v klikání, místo toho, aby se mohl dokonale soustředit na strategii. Základem Supreme Commandera jsou tedy velkolepé bitvy stovek jednotek, přičemž je podporována velká míra automatizace válečné mašinerie, aby se hráč mohl soustředit na bojovou strategii. Podobný pokus (kladení důrazu na strategii boje) byl proveden už v o čtyři roky starší realtimové strategii Praetorians, kde byl naprosto vypuštěn systém získávání surovin a následné stavby budov. V Supreme Commanderovi tomu tak ale paradoxně není – suroviny v podobě energie jsou získávány, ale na rozdíl od klasických strategií jako je například série Age of Empires není potřeba za tímto účelem cvičit jednotky – energie a hmota je automaticky získávána ze specializovaných budov. Strategické hloubce dopomáhá i možnost neobvykle velkého oddálení mapy, což má za důsledek lepší přehlednost. Významnou složkou hry je multiplayer.\n\nACU (obrněná velitelská jednotka) je ve hře zvláštním typem jednotky. Jedná se o obrovského robota, v jehož nitru sídlí elitně vycvičený pilot spojený přes kvantovou bránu s velitelstvím. ACU řeší logistický problém spojený s použitím kvantových bran. Přesunout celé armády je velmi náročné a nákladné, proto se posílají jen ACU. Během několika minut mohou vytvořit celou armádu. Řídí také vše, co se na bojišti děje. Proto je ztráta ACU při hře naprosto fatální katastrofou, celá armáda ztratí velení a automaticky prohrává. Mimo to umí ACU stavět všechny dostupné druhy budov (na začátku pouze ty základní; po vylepšení může ACU stavět další budovy) ať už ty pro získávání surovin nebo ty pro tvorbu armády. ACU může být dokonce vybaven zbraněmi a dalším podpůrným vybavením.\n\nVe všech částech hry, tzn. v kampani, vlastní hře i v multiplayeru se hráč setkává se třemi rasami – jsou jimi \"UEF\" (Spojená zemská federace), \"aeonští Osvícení\" a \"Cybrané\". Každý z národů má svoji vlastní kampaň. Všechny kampaně mají však stejný cíl. To stejné platí o specifických jednotkách a vlastnostech národů. Jednotky mohou být trojího druhu – pozemní, vzdušné a námořní.\n\nVznikla po rozpadu Zemského impéria roku 3256. Jejím cílem je sjednotit veškerá ztracená území, obnovit klid a pořádek v galaxii. Jednotky UEF se vyznačují velkou palebnou silou a použitím konvenčních zbraní. Nejsilnější jsou jejich pozemní jednotky.\nExperimentální jednotky:\n\n\nCybrani jsou národem symbiontů. Jejich duchovním otcem je dr. Gustaf Brackman, který roku 2592 zkombinoval lidský mozek s počítačem. Zemské impérium si symbionty zotročilo. Symbionti se začali bouřit, Zemské impérium proto aktivovalo program loajality. Brackman stihl nejbližším symbiontům program vypnout a uprchl s nimi. Nyní se Cybrani snaží osvobodit veškeré symbionty. Jejich armády se vyznačují maskovacími technikami a paprskovými a laserovými zbraněmi. Nejsilnější je letectvo, které je radarově neviditelné.\nExperimentální jednotky:\n\n\nAeoni jsou lidé, kteří převzali \"mírové\" učení mimozemské rasy Seraphimů. Seraphimové byli objeveni roku 2557 pozemskými kolonisty, jednalo se o mírumilovnou rasu. Velitel operace se však rozhodl neriskovat, přestože mu bylo sděleno, že Seraphimové jsou mírumilovný národ. Aby Seraphimové nemohli vystopovat další světy, přerušil veškerou komunikaci. Nakonec se rozhodl pro vyhlazení Seraphimů. Pomocí biologických zbraní zničil veškerý mimozemský život na planetě. Biologické zbraně planetu uvrhly do doby ledové. Seraphimové stihli předat své vědění a svou víru kolonistům. Noví Aeoni zabili veškeré kolonisty, kteří odporovali. Jejich cílem nyní je přivést všechny obyvatele galaxie na jejich víru, tzv. \"Cestu\". Aeonské jednotky jsou více specializované a mají některé speciální vlastnosti (např. obětování). Aeoni mají silné především loďstvo.\nExperimentální jednotky:\n\n\nGrafická podoba Supreme Commandera je dalším plusem pro tuto hru. I když mapy většinou vypadají poměrně pustě, design jednotek a nejrůznější efekty, kterých se během sekundy mohou při velké bitvě vyskytnout desítky (střílení jednotek, exploze, animace jednotek) jsou zpracovány na výbornou. To s sebou ale přináší vysoké hardwarové nároky, na které nejsou všechny počítače dnešní doby připraveny. Ale je tu ale výše zmíněná možnost maximálního oddálení herní mapy, kdy se trojrozměrné jednotky mění ve značky a FPS tak výrazně stoupá.\n\nSupreme Commander byl jednou z prvních her, která dokázala využít vlastnosti vícejádrových procesorů. Proto byl SC využíván pro testování nových vícejádrových procesorů společnosti Intel.\n\n"}
{"id": "185047", "url": "https://cs.wikipedia.org/wiki?curid=185047", "title": "Gemologie", "text": "Gemologie\n\nGemologie je věda zabývající se drahými kameny. Jedná se o aplikovanou mineralogii, která zkoumá vznik, lokaci, vlastnosti a technologie zpracování přírodních materiálů - drahokamů a polodrahokamů. Zaměřuje se na jejich identifikaci a rozlišení od umělých (syntetických) kamenů.\n\nGemologická laboratoř může odhalit zda je diamant přírodní, či syntetický.\n\nS gemologií také souvisí certifikace drahých kamenů. Certifikát nezávislé laboratoře (v ČR např. Česká Gemologická laboratoř) je zárukou přírodního původu kamene a jeho parametrů, které se např. u diamantu dají přesně změřit.\n\n"}
{"id": "185049", "url": "https://cs.wikipedia.org/wiki?curid=185049", "title": "Live Aid", "text": "Live Aid\n\nLive Aid (doslova \"„živá pomoc“\") byl benefiční dvojkoncert, který se konal 13. července 1985. Tento dosud největší koncert v dějinách rockové a populární hudby pořádali Bob Geldof a Midge Ure. Účelem koncertu bylo získat finanční prostředky pro potlačení následků hladomoru v Etiopii. Jako dějiště koncertu byly vybrány stadiony Wembley v britském Londýně a JFK v americké Filadelfii; vystoupení se zde konala souběžně. Tentýž den proběhly i další koncerty inspirované touto iniciativou, a to v Sovětském svazu, Kanadě, Japonsku, Jugoslávii, Rakousku, Austrálii a Německu.\n\nProgram slavnostně zahájili v pravé poledne v londýnském Wembley princ Charles a princezna Diana a po osmi hodinách hudebních vystoupení se přesunul do Filadelfie na dalších šest hodin. Na akci vystoupili mimo jiné U2, Black Sabbath, Queen, Judas Priest , Eric Clapton, Led Zeppelin, Bob Dylan, Mick Jagger, Paul McCartney či David Bowie a také Madonna. Například Phil Collins vystoupil v Londýně, poté nasedl do letadla Concorde, přeletěl Atlantský oceán a vystoupil i v New Yorku. Za vrchol programu se označuje šestipísničkový program britské skupiny Queen, který byl po 20 letech zvolen za nejlepší živý hudební výkon všech dob a po více než 30 letech byl částečně rekonstruován v závěru životopisného filmu \"Bohemian Rhapsody\" (2018).\n\nNaživo multikoncert sledovalo zhruba 160 000 diváků. Z koncertu bylo pořizováno jedno z největších satelitních a televizních vysílání všech dob, které sledovaly odhadem 2 miliardy diváků, což tehdy představovalo až 40 % světové populace. Vysílalo se do 160 zemí světa. Konečný výtěžek akce přesáhl 280 milionů dolarů. \n\n\n"}
{"id": "185055", "url": "https://cs.wikipedia.org/wiki?curid=185055", "title": "Lotyšský lat", "text": "Lotyšský lat\n\nLotyšský lat (v lotyštině zní 1. pád \"lats\", v množném čísle \"lati\") byl zákonným platidlem Lotyšska. Jeho ISO 4217 kód byl LVL. Jedna setina latu se nazývala „santīms“ (množné číslo santīmi). 1. ledna 2014 byl lotyšský lat nahrazen eurem.\n\nLat byl v Lotyšsku používán mezi lety 1922 a 1940, kdy bylo Lotyšsko nezávislým státem. V roce 1940 se stalo součástí Sovětského svazu a na lotyšském území se začala používat měna SSSR – rubl. Po získání nezávislosti obnovilo v roce 1993 svou národní měnu a vrátilo se zpět k latu. \n\nLotyšsko vstoupilo 1. května 2004 spolu s dalšími devíti zeměmi do Evropské unie. Jedním ze závazků vyplývajících z přistoupení k EU bylo, že vstupující stát, až splní všechny podmínky, zavede místo své národní měny společnou evropskou měnu euro. Lotyšská měna byla od 2. května 2005 do 31. prosince 2013 zapojena do ERM II, což je předstupeň pro zavedení eura. Pevný směnný kurs mezi latem a eurem byl stanoven na 0.702804 LVL = 1 EUR. Tento kurs se směl pohybovat v rozmezí ±15%. \n\n\nBarvy bankovek lotyšských latů jsou zvěčněny v interiéru nové budovy Lotyšské národní knihovny, využívá je vizuální i funkční systém knihovny. Jednotlivá patra mají barvu odpovídající barvám bankovek.\n\n"}
{"id": "185057", "url": "https://cs.wikipedia.org/wiki?curid=185057", "title": "Emilie de Ravin", "text": "Emilie de Ravin\n\nEmilie de Ravin (* 27. prosince 1981 Mount Eliza) je australská herečka, která se narodila ve státě Victoria.\n\nJiž od svých devíti let tvrdě dřela balet, za pár let se dostala do elitní školy baletu. Zde účinkovala v představeních s Australskou baletní společností (Australian Ballet Company) a taneční skupinou Danceworld 301. Později studovala herectví na Australském národním institutu divadelních umění (National Institute of Dramatic Art) a také spolupracovala s Prime Time Actors Studio v Los Angeles.\n\nMá dvě starší sestry. Zasnoubila se s Joshem Janowiczem. Vzali se 19. června 2006 v Melbourne v Austrálii za přítomnosti nejbližších přátel. S manželem se rozvedla v roce 2014.\nS přítelem Ericem Bilitchem má dceru Vera Audrey de Ravin-Bilitch narozenou 12.3.2016.\n\nNejvíce ji proslavila role Claire Littleton v seriálu Ztraceni.\n\n"}
{"id": "185060", "url": "https://cs.wikipedia.org/wiki?curid=185060", "title": "Push the Beat for This Jam (The Singles '94-'02)", "text": "Push the Beat for This Jam (The Singles '94-'02)\n\nPush the Beat for This Jam (The Singles '94-'02) je třetí kompilační album německé skupiny Scooter. Je to výběrové album. Bylo vydáno pouze ve Velké Británii a Austrálii, roku 2002 a obsahuje devatenáct skladeb.\n"}
{"id": "185064", "url": "https://cs.wikipedia.org/wiki?curid=185064", "title": "Božský Bruce", "text": "Božský Bruce\n\nBožský Bruce je americká filmová komedie. Hlavní roli neúspěšného televizního reportéra Bruce Nolana, který od Boha (Morgan Freeman) dostane jeho moc, ztvárnil Jim Carrey, jeho přítelkyni Grace Connelyovou zahrála Jennifer Anistonová.\n\nNeúspěšný reportér Bruce (Jim Carrey) bez ustání hořce obviňuje Boha za vše nepříjemné, co se mu v životě děje – výpověď po neúspěšné reportáži (ke které přispěla zákeřnost kolegy Evana), zmlácení pouličním gangem a hádka s přítelkyní Grace.\n\nJednoho dne dostane záhadný vzkaz s nabídkou práce. Když se tam dostaví, nalezne rozlehlou budovu a v ní muže (Morgan Freeman), který se mu představí jako Bůh:\n\nBruce však tuto moc využívá sobecky ve svůj prospěch: k pomstě Evanovi, oslnění Grace a získání slávy svými reportážemi. Když jej Grace přistihne při flirtu s kolegyní, dojde jí trpělivost s Brucovým dlouhodobým sobectvím a rozejde se s ním. Bruce je zdrcen a nedokáže tuto situaci unést. Chce svoji moc použít, aby donutil Grace změnit názor, ale nemůže, protože svoji moc nesmí používat k maření svobodné vůle druhých.\n\nKdyž je zahlcen modlitbami, rozhodne se všechny vyslyšet, což vede k paradoxním situacím: hlavní výhru v loterii získá obrovský počet lidí, takže každému je vyplacena nepatrná částka. Výsledkem jsou nepokoje v ulicích. Bruce zděšeně žádá Boha o radu. Ten se mu zjeví a s otcovskou láskou mu radí:\n\nBruce se změní, opouští svoji sebelítost, přestane se honit za slávou a tráví čas pomáháním druhým. Poté však zaslechne modlitbu Grace \"Bože, pomoz mi zapomenout na Bruce, přestat jej milovat. Nechci už víc trpět.\"\n\nTo Bruce zcela zlomí, takže před Bohem kapituluje a uzná, že Bůh ví lépe, co je pro něj správné. V ten moment jej srazí auto, ale Bůh jej nechá přežít.\n\nV nemocnici se Bruce (již bez božské moci) smíří s Grace a společně začnou žít životem pro druhé, při němž Bruce odloží ego a využije svůj smysl pro humor v reportážích i v propagaci dárcovství krve.\n\nNa film volně navazuje film Božský Evan.\n"}
{"id": "185067", "url": "https://cs.wikipedia.org/wiki?curid=185067", "title": "IBM PCjr", "text": "IBM PCjr\n\nIBM PCjr (čtěte jako „PC junior“) je prvním pokusem IBM o relativně levný osobní počítač určený pro domácí použití a vzdělávání. PCjr, model číslo 4860 obsahoval kvůli zachování kompatibility procesor Intel 8088 a BIOS z IBM PC, ale rozdílný design a odlišná implementace odsoudily tento počítač na trhu k zániku.\n\nUvedení PCjr proběhlo 1. listopadu 1983 a první dodávka proběhla v květnu roku 1984. PCjr byl nabízen ve dvou provedeních: model 4860-004, s 64 kB paměti, nabízený za US$669; a model 4860-067, s 128 KB paměti a 5.25\" disketovou mechanikou, jejíž diskety měly kapacitu 360 KB, prodávaný za US$1269. PCjr sliboval vysoký stupeň kompatibility s IBM PC, který byl v té době velmi populární. Nabízel barevnou grafiku a zvuk, které byly lepší než běžný PC speaker a grafická karta typu CGA v běžně nabízených IBM PC a kompatibilních strojích té doby. Navíc 4.77 MHz procesor Intel 8088 byl rychlejší než procesory ostatních počítačů zaměřených na místní trh. Přibalená infračervená bezdrátová klávesnice slibovala vysokou míru pohodlí, které žádný konkurent nenabídl. Dva sloty pro kazety (cartridge) měly usnadnit spouštění her a dalšího software.\n\nDva konektory pro joystick zabudované do PCjr, dokazují snahu IBM prosadit PCjr jako počítač pro domácnost. Dalším důkazem o snaze o získání oblíbenosti PCjr bylo zavedení dvou slotů pro kazety ROM v přední části počítače, umožňující spouštět software snadno a rychle. Zasunutí kazety ROM do slotu vyvolalo dotaz počítače, zda má provést restart a spustit software ze zmiňované kazety. Nahrávání a ukládání dat během provozu software z kazety bylo možné na disketovou mechaniku.\n\nRozšíření PCjr (jako třeba další paralelní porty, sériové porty, paměť, apod.) se provádělo pomocí zařízení „sidecars“, umísťovaného na boku PCjr. Vícenásobná rozšíření se přidávala společně a zvětšovala šířku stroje.\n\n"}
{"id": "185070", "url": "https://cs.wikipedia.org/wiki?curid=185070", "title": "Anthologie (Tous Leurs Tubes)", "text": "Anthologie (Tous Leurs Tubes)\n\nAnthologie je sedmé kompilační album německé skupiny Scooter. Bylo vydáno pouze ve Francii, roku 2006 a obsahuje devatenáct skladeb.\n\n"}
{"id": "185074", "url": "https://cs.wikipedia.org/wiki?curid=185074", "title": "Škvarky", "text": "Škvarky\n\nŠkvarky jsou zbytek tkáně, která zbude po vyškvaření tuku z tukové vrstvy zabitého zvířete. V Česku i dalších zemích jsou nejčastěji získávány při škvaření vepřového sádla.\n\nPříprava škvarků může probíhat tak, že se sádlo s kousky masa nakrájí na kostičky, které se následně vhodí na rozpálenou pánev.\n\nPři větších objemech se škvaření provádí v hrnci či kotli, do něhož je vloženo na kostky nakrájené sádlo s trochou vody, která zabrání připálení sádla před jeho částečným rozpuštěním. Po slití vyškvařeného sádla je možné škvarky samostatně dopéci s možností přidáním trochy mléka pro zjemnění chuti. \n\nPo škvaření je možno je dochutit solí a kmínem pro lepší chuť. V některých oblastech se vyrábí ze škvarků mletím škvarková pomazánka a známé jsou také škvarkové placky či škvarkové cukroví.\n\nVelmi podobný produkt se dá vyrobit i z některých jedlých lupenatých hub. Obzvlášť vhodné jsou všechny jedlé holubinky, čas nutný pro přípravu je ovšem podstatně kratší. Obvykle se tento pokrm nazývá \"houbové škvarky\".\nPokrm, který chutná jako domácí škvarky, lze připravit také smažením kukel bource morušového, které však obsahují daleko méně tuku a aź 60% bílkovin. Kukly lze koupit zmrazené v prodejnách asijských potravin.\n"}
{"id": "185076", "url": "https://cs.wikipedia.org/wiki?curid=185076", "title": "Seznam slovenských železničních dopravců", "text": "Seznam slovenských železničních dopravců\n\nSeznam slovenských železničních dopravců obsahuje organizace, které jsou držiteli licence pro provozování drážní dopravy v libovolném členském státě Evropské unie a mají podepsanou smlouvu o provozování drážní dopravy se slovenským manažerem infrastruktury Železnice Slovenskej republiky (ŽSR). Dopravci jsou seřazeni podle abecedy, za názvem společnosti je uvedeno její sídlo.\n"}
{"id": "185080", "url": "https://cs.wikipedia.org/wiki?curid=185080", "title": "Richard Lauda", "text": "Richard Lauda\n\nRichard Lauda (3. ledna 1873, Jistebnice – 24. července 1929, Tábor) byl český malíř a grafik, jihočeský umělec, zanícený demokrat a kulturně činný člověk.\n\nNarodil se v rodině jistebnického koželuha a barvíře, který byl malířem-samoukem. Umělecké sklony měl již Laudovo dědeček Jakub. Richard studoval na gymnáziu v Táboře, učil se také kupcem. V letech 1895 až 1901 absolvoval pražskou Akademii u profesora Maxe Pirnera, stejně jako Laudůvi vrstevníci a kolegové Max Švabinský, Adolf Kašpar aj. \n\nPo návratu (1901) do rodné obce cestoval na Jadran a do Itálie a v roce 1904 odjel do Mnichova, kde se studiem u Moritze Heymanna zdokonalil v barevné litografii. V roce 1911 pobýval tři měsíce v Paříži, u světově známého grafika profesora T. F. Šimona se učil leptařským postupům.\n\nV roce 1916 nebo 1917 nastoupil k 75. pluku v Jindřichově Hradci. Zde v posádkovém kostele sv. Jana se podílel na restaurování fresek.\n\nV roce 1919 se v Jindřichově Hradci oženil s o 19 let mladší Marií Školaudyovou., která odtud pocházela. V roce 1922 se jim narodil syn Bořivoj Lauda. Bratr Richarda Bohuš Lauda (1883-1918) je znám jako sochař.\n\nPrvní vystoupení grafika bylo v publikacích pro děti z roku 1903 a 1907 – \"Radosti malých\" a \"Rodiče a děti\" (vydala Česká grafická unie). Jeho první samostatná výstava proběhla v pražském Topičově salónu roku 1908. Druhá kniha \"Z přírody\" vznikla 1906, byla však vydána nákladem Dědictví Komenského až 1914. V roce 1919 vyšel Laudův cyklus leptů \"Jihočeské motivy\" (nakladatelství F. Topiče). V Paříži vytvořil v Louvru 19 kopií obrazů starých mistrů, doma mnoho samostatných grafických listů (např. \"Starci\", \"Rozsévač\" – 1919, \"Čtenářka\" – 1925) a v roce 1924 cyklus leptů \"Tábor\"; posledním grafickým dílem byla série leptů \"Stavba mostu v Bechyni\" (z let 1926–1928). Lauda je také znám jako autor ve své době oblíbených školních obrazů – nástěnných litografií (známé \"Čtvero ročních období\") a ilustrátor knih. V jeho působivém díle je zachycen krásný kraj Jistebnicka a Táborska. \"„Mám svůj kraj rád a nesmírně rád mám hemžení našeho rolnického lidu ve volné přírodě…,“\" řekl ve svém vyznání sám Lauda.\n\nRichard Lauda od roku 1925 žil v Táboře a významně se zde podílel na kulturním a společenském životě. Jako jeden z organizátorů velké „Jihočeské výstavy“ – v létě 1929 v Táboře – obětavě zachraňoval exponáty, když smršť a bouře 4. července ničila pavilony na břehu Jordánu. Zde vyčerpán prochladl a za tři týdny zemřel na zápal plic.\n\n\n\nTáborská ulice ve vilové čtvrti pod Kotnovem nese jeho jméno. V Jistebnici byla 29. listopadu 1980 (v „zámečku“ na náměstí) otevřena „Pamětní síň Richarda Laudy“; umělce, který jako jeden z prvých měl odvahu se plně věnovat životní tematice svého rodného kraje. Je zde stálá výstava z jeho díla.\n\n\n\n"}
{"id": "185082", "url": "https://cs.wikipedia.org/wiki?curid=185082", "title": "Buřt", "text": "Buřt\n\nSlovo buřt má více významů:\n\n"}
{"id": "185089", "url": "https://cs.wikipedia.org/wiki?curid=185089", "title": "Radnice (Vyškov)", "text": "Radnice (Vyškov)\n\nRenesanční radnice je budova s věží stojící na náměstí v centru města Vyškova. Postavená byla v roce 1569. V přízemí radniční budovy jsou zachovány zbytky renesančního podloubí. Rekonstrukce radniční věže proběhla po druhé světové válce, kdy získala radnice dnešní podobu. Je vysoká 57,33 m a do kopule vede 152 schodů.\nStředověká původní radnice stávala na náměstí v čp. 32, naproti radnici dnešní. Ve dvoře této radnice býval městský pivovar. Radnice neměla věž, byla na poschodí s třemi místnostmi a okny směrem na náměstí. V době rozkvětu Vyškova v 16. století se měšťané rozhodli ke stavbě radnice nové. S touto stavbou se započalo roku 1568.\n\nS úmyslem postavit novou radnici se měšťané obrátili na biskupa Viléma Prusinovského z Víckova. Žádali o svolení lámati kámen (litavský vápenec) v lomu u Hlubočan, který tehdy patřil klášteru ve Starém Brně. Radnice byla dokončena za rok. Nad vchod byl umístěn znak města v renesančním rámu s letopočtem 1569 hned vedle znaků olomouckých biskupů. Celá radnice byla postavena v renesančním slohu. Měšťané odměnou za postavení krásné radnice dostali roku 1570 právo pečetiti červeným voskem. Radniční věž byla zakončena galerií z pískovcové obruby s ozdobami vtesaných hlav, měla báň s galerií tvořenou ve třech poschodích s úzkým hrotem na vrcholu.\n\nPrvním dochovaným obrázkem radnice je dřevořezba Jana Willenbergera z roku 1593. Vyobrazení zachycuje radnici od severu. Celé podání je na ploše 7 cm² a je na titulní straně díla Bartoloměje Paprockého \"Zrcadlo slavného markrabství Moravského\".\n\n7. srpna 1609 ze čtvrtka na pátek se ozval na náměstí velký výbuch. Do radnice okolo půlnoci, při velké bouři uhodil blesk. Tehdy byly ve sklepení uloženy 2 tuny střelného prachu, které rozmetaly výbuchem věž i tři přilehlé domy, usmrtily 3 osoby a dvě byly zasypány v suti.\n\nPo tomto neštěstí byla radnice opravena teprve za 4 roky (1613) a nad magistrátní kancelář byla vsazena pamětní deska na památku tohoto neštěstí.\n\nText pamětní desky doslova zněl:\nTato pamětní deska setrvala na radnici až do roku 1818 kdy byla nahrazena tabulí novou německy psanou.\nDruhou horší pohromou byl rok 1753 a 1754 kdy došlo ke dvěma ničivým požárům města. Za oběť ohnivému živlu padlo celé město i s radnicí. Z bývalé věžní galerie se po požáru stala jen plochá stříška s kovovým obalem. V této podobě s provizorní stříškou radnice zůstala dlouhých 131 let až do roku 1884. I když v říjnu roku 1819 proběhla oprava radniční věže tato plochá stříška zůstala.\n\nÚpravu radniční věže prováděl roku 1884 vyškovský stavitel Peter Burg. Vzhled radnice se tohoto roku podstatně změnil. Nad posledním patrem s hodinami byla nasazena římsa, nesená konsolami a bylo přistavěno další patro prolomené obdélnými segmentově ukončenými okny, oddělenými pilastry. Věž byla zastřešena helmou v podobě přilby se dvěma ochozy s vysokým jehlancem.\nS tímto vzhledem radnice přečkala ničivý požár z roku 1917 a úpravu vyhořelé radnice až do roku 1945.\nV protokolu c.k. hejtmanství ve Vyškově ze dne 4. srpna 1917 se píše:\n\n\"Po požáru města byla ustanovena komise na opravu vyhořelé radnice, která se toho dne sešla a zjistila toto: Radniční věž, vestibul v přízemí, zasedací síň uchovány po požáru dne 21. května 1917, zato zničeny byly krovy celé budovy, hlavní i dvorního křídla, stropy nad 2. patrem hlavního a prvním patrem dvorního traktu. Na schůzi městské rady 7. července 1917 bylo usneseno zadati celou úpravu radnice i sousedního domu čp. 109 ofertním řízením. \"\n\nJednalo se o úpravu úředních místností v 1. patře, úpravu bytů strážníků v hlavní budově nad zasedací síní, zhotovení nových stropů, úpravy domu čp. 109 a zhotovení krovu.\nBěhem válečných událostí byla věž natolik poškozena, že musela být provedena renovace radniční věže.\nCelé patro s hodinami bylo sneseno a místo toho byl nasazen menší kubus , kolem nějž obíhá ochoz , nesoucí helmici. Helmici nesou sloupky s dalším menším ochozem na níž je nasazena lucerna s osmi sloupky a zastřešení je ukončeno bání s korouhvičkou. V rozích helmice jsou nárožní věžičky naznačeny pouze schematicky. Na věži jsou dochovány cymbály z roku 1753.\n\nDalší opravou radniční věž prošla v letech 1969 – 1970. Tato oprava se týkala omítky. Byla použita kletovaná omítka provedena obvyklým způsobem používaným v renesanci. A to hlazením zednickou lžící.\n\nV roce 2006 byl upraven fasádní nátěr radniční věže a dne 13. října 2007 byla slavnostně nasazena na kupoli nová korouhvička. Do korouhve byl uložen balíček s odkazem příštím generacím.\n"}
{"id": "185093", "url": "https://cs.wikipedia.org/wiki?curid=185093", "title": "Simple API for XML", "text": "Simple API for XML\n\nSimple API for XML (zkráceně SAX) umožňuje sériový přístup ke XML. Jde o tzv. proudové zpracování, při kterém se dokument rozdělí na jednotlivé jeho části (počáteční a koncové značky, obsahy elementů, komentáře, atd.). Postupně se pak volají jednotlivé události, které ohlašují nalezení konkrétní části. Způsob zpracování těchto jednotlivých událostí je pak již plně v kompetenci programátora.\n\nTato metoda vypadá na první pohled velice náročně, své uplatnění však má v konkrétních složitějších způsobech zpracování XML, zvláště tam, kde se k dokumentu nepřistupuje náhodně, ale sekvenčně se postupně čte celý obsah. Její další výhoda spočívá v rychlosti zpracovávání a menší paměťové náročnosti. Oproti DOMu bývá několikrát rychlejší, což u větších dokumentů může značně zkrátit čas vykonávání jednotlivých skriptů.\n"}
{"id": "185094", "url": "https://cs.wikipedia.org/wiki?curid=185094", "title": "Samvěd Křepelka", "text": "Samvěd Křepelka\n\nSamvěd Křepelka (známý také jako \"Sam\" nebo také \"Samvěd Zahradník\", , ; *6. dubna 2980 Třetího věku) je jedna z hlavních postav románové trilogie spisovatele J. R. R. Tolkiena \"Pán Prstenů\". Sam je hobit a pochází z Hobitína. Jeho zbraní je krátký meč.\n\nVe filmové trilogii \"Pán prstenů\" ho hraje herec Sean Astin.\n\nSam Křepelka se narodil 6. dubna 2983 Třetího věku. Jeho otcem byl Peckoslav Křepelka, zvaný Kmotr, a matka Bella Dobříšková. Sam měl také pět sourozenců: starší Pecků, Halfera, Sedmikrásu a Máju a mladší Mochničku.\n\nŽil od narození v Kraji a dělal zahradníka Bilbovi Pytlíkovi. Byl také zamilován do půvabné hospodské Růženy Chaloupkové, se kterou se později oženil. Jednoho večera Sam pod oknem Dna Pytle stříhal trávu a přitom vyslechl Gandalfa, jak vypráví Frodovi příběh o Prstenech moci. Gandalf to však zaznamenal a jako trest za poslouchání cizího rozhovoru ho poslal s Frodem na výpravu za zničením Prstenu.\n\nV Roklince vyslechl Elrondovu radu a když slyšel, že se Frodo vypraví do Mordoru, aby zničil Prsten, ihned se přidal k družině. Sam se prokázal jako dobrý společník, ochránce, ale hlavně jako věrný přítel. Nesl většinu nákladu, který Frodo se Samem měli. Vařil a v noci držel stráž. V Lothlórienu dostal od Galadriel krabičku se zemí a semínkem mallornu z Galadrielina sadu.\n\nKdyž potkali Gluma, Sam na rozdíl od Froda tvora prohlédl a věděl, že má nekalé úmysly. To se potvrdilo v průsmyku Cirith Ungol, kde je Glum nechal na pospas Odule. Poté co Odula omráčila Froda, Sam s ní bojoval, zranil ji a zahnal do úkrytu. Myslel však, že Frodo je mrtvý. On ale nebyl a navíc ho zajali skřeti. Ti se ale mezi sebou servali, Sam využil situace a Froda osvobodil. Na malou chvíli dokonce nesl Prsten, který vzal omráčenému Frodovi. Po osvobození mu ho vrátil.\n\nPoté společně putovali přes pustou pláň Gorgoroth a Sam Froda neustále podporoval. Frodo už téměř umíral únavou a žízní, Sam na tom nebyl o moc lépe. Nakonec se dostali do nitra Hory osudu, ale zde se znovu objevil Glum a zápasil s Frodem o Prsten.\n\nPo zničení Prstenu byli odneseni orly na Cormallenská pole v Ithilienu (východní část Gondoru). Když se vrátili se Smíškem a Pipinem do Kraje, viděli, co se s ním stalo. Spolu s dalšími hobity vyhnali z Kraje Sarumanovy sluhy. Sám Saruman byl zabit Červivcem. Sam pak využil svůj dar od Galadriel, krabičku s požehnanou zemí a semínkem mallornu. Prach požehnané země používal u nově vysázených stromů a zbytek rozhodil na kopci do větru. Díky tomu byla také roku 1420 krajového letopočtu neuvěřitelně veliká úroda, která se stala příslovečná ještě po mnoho generací. Semínko mallornu, zlatého lórienského stromu zasadil Sam místo zničeného stromu na oslavovné louce. Onen Mallorn se poté stal divem kraje a jedním z nejkrásnějších stromů Středozemě.\n\nPo Válce o Prsten se roku 1421 Sam oženil s Růženou Chaloupkovou, se kterou se přestěhoval do Dna Pytle. Spolu měli 13 dětí: Elanor Sličnou, Froda Zahradníčka, Růženu, Smíška, Pipina, Zlatovlásku, Peckoslava, Sedmikrásu, Prvosenku, Bilba, Rubínu, Robina a Tolmana. Po narození jejich prvního dítěte, byl Sam doprovodit Froda a Bilba do Šedých přístavů, odkud odplouvali lodí do Valinoru, Země Neumírajících. Frodo Samovi odkázal Červenou knihu Západní marky (příběhy Bilba a Froda), aby ji dokončil. Roku 7 Čtvrtého věku byl Sam zvolen starostou Kraje a později byl zvolen hned několikrát.\n\nRoku 62 Čtvrtého věku zemřela Růžena Chaloupková a Sam se rozhodl odejít. Předal Červenou knihu své dceři Elanor a opustil Kraj. Ve Středozemi ho už nikdo nikdy neviděl. Elanor tvrdí, že odešel do Šedých přístavů a odplul za Frodem do Zemí Neumírajících, do Valinoru.\n"}
{"id": "185095", "url": "https://cs.wikipedia.org/wiki?curid=185095", "title": "Smělmír Brandorád", "text": "Smělmír Brandorád\n\nSmělmír Brandorád (2982 Třetího věku), známý spíše pod svou přezdívkou Smíšek, je jedna z hlavních postav románové trilogie Pán Prstenů spisovatele J. R. R. Tolkiena. Smíšek je hobit a pochází z Kraje, z části zvané Rádovsko. V Kraji si vysloužil přízvisko Nádherný.\n\nVe filmové trilogii ho hraje Dominic Monaghan.\n\nSmělmír Brandorád se narodil roku 2982 Třetího věku. Jeho otcem byl Saramír Brandorád, pán Rádovska a jeho matkou Esmeralda Bralová, mladší sestra Paladina Brala, otce Pipina. Smíšek neměl sourozence, ale byl neustále se svým bratrancem Pipinem a vycházeli spolu jako bratři. Oba byli blízkými přáteli Froda Pytlíka, a když se Frodo rozhodl na Gandalfovu radu odejít z Kraje, připojili se k němu. Protože byli od začátku své cesty pronásledováni Černými jezdci, vyvedl Smíšek hobity z Kraje cestou přes Starý hvozd. Tam hobiti upadli do zajetí Dědka Vrbáka, ale zachránil je Tom Bombadil. Po odchodu z jeho domu byli znovu zajati, tentokrát Mohylovým duchem, ale opět je zachránil Tom Bombadil. Hobiti si poté z mohyly vzali dýky, které používali jako krátké mečíky. Smíšek tak náhodou přišel ke zbrani, která byla před dávnými věky ukována speciálně proti Pánovi nazgûlů, vládci zaniklé říše Angmar. \n\nPo mnoha dalších nebezpečných dobrodružstvích hobiti za pomoci Aragorna došli do Roklinky, kde se po Elrondově Radě Smíšek s Pipinem přidali ke Společenstvu prstenu a vypravili se s Frodem na cestu do Mordoru. V Roklince byl Smíšek několikrát viděn, jak studuje mapu a plánuje trasu jejich cesty. \n\nPřed vstupem do dolů Morie, když se marně snažili otevřít její zamčené dveře, přivedl Smíšek Gandalfa na správné otvírací slovo (\"mellon\"). Když prošli elfským lesem Lothlórienem, Galadriel, Paní z Lesa, každému členu Společenstva věnovala dary. Smíšek s Pipinem dostali ozdobné opasky ke svým mečíkům, elfí pláště a lembas, cestovní chléb elfů. \n\nPo rozpadnutí Společenstva nad Rauroským vodopádem byl s Pipinem svědkem Boromirovy hrdinské smrti, když se je snažil zachránit před skuruty, kteří je chtěli odvléct do Železného pasu. Když se je skřeti pokoušeli zajmout, Smíšek několik z nich posekal svým mečíkem a utrpěl za to vážné zranění na hlavě, takže až do konce života měl na čele hlubokou jizvu. Během skřetího putování byl po většinu času v bezvědomí, takže iniciativu k útěku vyvíjel Pipin. Skuruti byli po dlouhém putování Rohanen pobiti rohanskými jezdci a Smíšek s Pipinem utekli do Fangornského lesa. Tam potkali Stromovouse, nejstaršího z entů. Ve Fangornu jim Stromovous dal pít entí vodu, po níž hobiti vyrostli a stali se nejvyššími hobity v historii Středozemě (měřili 4,5 stopy). Pobouřen jejich vyprávěním o Sarumanově zradě Stromovous svolal Entí sraz, kde se rozhodlo, že enti půjdou do války proti Sarumanovi. Společně s enty dobyli Železný pas a postarali se o Sarumanovu porážku.\n\nPotom vyčkali příjezdu krále Théodena, se kterým pak jeli do Rohanu. Král Théoden byl velmi překvapen, že u bran Železného pasu nalezl hobity, protože pro něj byli jen lidem z pověstí. Rohirové kdysi dávno přišli ze Severu, kde v minulosti žili také předkové hobitů, takže Rohirové byli možná prvními lidmi, kteří se s hobity nějak kontaktovali. Král se také podivoval hobitímu dýmkovému koření. \n\nKdyž Pipin odjel s Gandalfem do Gondoru, Smíšek se spřátelil s Théodenem a stal se jeho panošem. Společně s Éowyn tajně jeli do bitvy na Pellenorských polích. Tady se v průběhu bitvy střetli s Černokněžným králem Angmaru, vůdcem nazgûlů. Smíšek zezadu nazgûla bodl svoji dýkou z Mohylových vrchů, která mu mohla, jako jedna z mála, ublížit. Díky tomu byl Černokněžný král přemožen Éowyn. Smíšek si oním bodnutím poranil ruku a byl přenesen do Domů uzdravování v Minas Tirith, kde se s Aragornovou pomocí poměrně rychle zotavil. Nemohl však táhnout do Poslední bitvy před branami Mordoru, takže Pipin byl jediným z hobitů, který se jí zúčastnil. Smíšek zůstal v Domech uzdravování, kde se spřátelil s Faramirem, Boromirovým bratrem, který byl po smrti jejich otce Denethora II. posledním gondorským správcem. Faramir byl zejména zvědavý na Smíškovu cestu s paní Éowyn a z jeho vyprávění pochopil, že Éowyn je našťastně zamilována do Aragorna. Díky porozumění se mu podařilo získat si její srdce a Éowyn se později stala Faramirovou ženou. \n\nSmíšek byl poté nastávajícím králem Rohanu Éomerem prohlášen za rytíře Marky a získal čestné přízvisko Holdwine. Za pomoc Éowyn od ní dostal vzácný kouzelný roh z pokladu draka Scathy, který dokáže zastrašit nepřátele a vyvolat naději v srdcích spolubojovníků. Při pohřbu padlého krále Théodena Smíšek hořce plakal, protože král pro něj byl jako otec.\n\nKdyž se hobiti společně vrátili do Kraje, nalezli ho zpustošený Sarumanem a jeho uprchlíky z Železného pasu. Smíšek s Pipinem se postavili do čela povstání hobitů a v bitvě u Povodí zvítězili. Smíšek s Pipinem pak byli uznáni nejvyššími hobity, co kdy žili. Smíšek se stal pánem Rádovska jako jeho otec. Král Elessar prohlásil pána Rádovska za jednoho z rádců Arnoru. Smíšek z lásky ke králi Théodenovi napsal pojednání Rostlinopis Kraje, kde se věnoval historii dýmkového koření. Byl rovněž autorem několika dalších odborných studií. \n\nRoku 62 Čtvrtého věku přišla zpráva z Rohanu, že král Éomer si přeje před svou smrtí ještě naposled vidět Smíška s Pipinem. Smíškovi bylo tehdy 102 let. Úřad i majetek oba předali svým následovníkům a odjeli do Edorasu a víckrát je v Kraji nikdo nespatřil. V Edorasu Smíšek zůstal až do smrti krále Éomera a pak se s Pipinem vydali do Gondoru, kde dožili poslední roky života. Když zemřeli, byli uloženi do hrobky v Rath Dínenu, po boku krále Elessara, mezi velikány Gondoru.\n\nVe filmové trilogii Pán Prstenů od Petera Jacksona Smíška ztvárnil britský herec Dominic Monaghan, známý třeba ze seriálu Ztraceni. Oproti knize se ve Smíškově příběhu objevuje několik rozdílů:\n"}
{"id": "185096", "url": "https://cs.wikipedia.org/wiki?curid=185096", "title": "Peregrin Bral", "text": "Peregrin Bral\n\nPeregrin Bral (2990 Třetího věku – 70 Čtvrtého věku), spíše známý jako Pipin nebo Pip, je jednou z hlavních postav románové trilogie spisovatele J. R. R. Tolkiena Pán prstenů. Pipin je hobit pocházející z Kraje.\n\nVe filmu ho hraje herec Billy Boyd.\n\nPipin se narodil roku 2990 Třetího věku, matkou mu byla Rosana Stránská a otcem Paladin Bral. Měl tři starší sestry, ale žádného bratra, nicméně byl od dětství blízkým přítelem Smělmíra Brandoráda, s nímž vycházel jako s bratrem. Oba byli přátelé Froda Pytlíka, a když se rozhodl opustit Kraj jen se Samem Křepelkou, Pipin se Smíškem se k němu připojili.\n\nHobiti vyšli na cestu neozbrojeni, ale poté, co je Tom Bombadil osvobodil ze zajetí Mohylového ducha, vzal si Pipin – stejně jako ostatní hobiti – starodávnou dýku, kterou používal jako krátký mečík.\n\nS Aragornovou pomocí hobiti dorazili do Roklinky, kde se konala Elrondova Rada, na níž bylo rozhodnuto, že Frodo se vypraví do Mordoru, aby se tam pokusil zničit Jeden prsten. Na pomoc mu bylo vybráno osm společníků, kteří utvořili Společenstvo Prstenu. Pipin se Smíškem se ke Společenstvu připojili, i když Elrond byl proti tomu, aby Pipin na výpravu šel, a hodlal ho poslat zpět do Kraje jako poslíčka, který měl varovat Krajany před hrozící válkou s Temným pánem. Gandalf se však za Pipina přimluvil, protože věřil, že pevné přátelství hobitů je cennější než jejich bojové schopnosti. Jistě stojí za povšimnutí, že oba, Elrond i Gandalf měli zčásti pravdu – Pipin dlouho nebyl Společenstvu příliš užitečný, ale nakonec sehrál významnou roli; Kraj ovšem postihlo zlo, způsobené Sarumanem, jemuž možná mohl Pipin zabránit.\n\nPeregrin byl nejmladším členem celého Společenstva, nebyl dokonce jako hobit ani plnoletý (hobiti dosahují plnoletosti ve 33 letech). Společenstvo se vydalo na cestu a po neúspěšném pokusu překonat Mlžné hory průsmykem Caradhrasu vstoupilo do opuštěných trpasličích dolů Morie. Při jednom noclehu Pipin ze zvědavosti vhodil kámen do studny, který zřejmě poprvé upozornil skřetí stráže na vetřelce. Po úniku z Morie, kde padl Gandalf, přišel zbytek Společenstva do elfího lesa Lothlórienu. Když jej opouštěli, Galadriel, Paní z Lesa, každému členu Společenstva věnovala dary. Pipin se Smíškem dostali ozdobné opasky ke svým mečíkům, elfí pláště a lembas, cestovní chléb elfů.\n\nPo rozpadnutí Společenstva nad Rauroským vodopádem byl se Smíškem svědkem Boromirovy hrdinské smrti, když se je snažil zachránit před skuruty, kteří je chtěli odvléct do Železného pasu. Smíšek byl skřety vážně zraněn a během skřetího putování byl po většinu času v bezvědomí, takže iniciativu k útěku vyvíjel Pipin. Cestou dostal nápad a odhodil na zem elfí sponu, kterou dostal v Lothlórienu. Tu pak našli Aragorn, Legolas a Gimli a dostali tak naději, že hobiti ještě žijí. Skuruti byli po dlouhém putování Rohanen pobiti rohanskými jezdci a Smíšek s Pipinem utekli do Fangornského lesa. Tam potkali Stromovouse, nejstaršího z entů. Ve Fangornu jim Stromovous dal pít entí vodu, po níž hobiti vyrostli a stali se nejvyššími hobity v historii Středozemě (měřili 4,5 stopy). Pobouřen jejich vyprávěním o Sarumanově zradě Stromovous svolal Entí sraz, kde se rozhodlo, že enti půjdou do války proti Sarumanovi. Společně s enty dobyli Železný pas a postarali se o Sarumanovu porážku.\n\nV Železném pasu našel Pipin palantír, který z věže shodil Gríma Červivec. Pipina palantír velice zaujal, a tak jej v noci vzal Gandalfovi a zadíval se do něj. Skrz palantír k němu promluvil sám Sauron. Pipin sice neřekl žádné tajné informace, ale byla to pro něj velmi bolestivá zkušenost. Gandalf jej poté vzal do Minas Tirith, města, které Pipin v palantíru viděl hořet, zatímco Smíšek zůstal s králem Théodenem, a s Pipinem se tak poprvé rozdělili.\n\nV Minas Tirith byl s Gandalfem přijat na audienci k Denethorovi, správci Gondoru. Denethor totiž doufal, že se od Pipina snadněji než od Gandalfa dozví podrobnosti o účelu výpravy Společenstva. Zpočátku však s Pipinem jednal dosti pohrdlivě, protože v něm viděl příčinu smrti svého milovaného syna Boromira. Pipina Denethorovo jednání mrzelo, a proto Denethorovi nabídl své služby, aby odčinil Boromirovu smrt. Denethorovi se zalíbila Pipinova statečnost a jeho přímé jednání, a proto jej přijal za vojáka Minas Tirith a jmenoval ho Strážcem Citadely.\n\nPipin si poměrně rychle získal oblibu mezi gondorskými vojáky, pro něž byl statečný malý človíček zvláštností. Zejména se blízce spřátelil se Strážcem Beregondem a jeho malým synem Bergilem.\n\nKdyž se do Minas Tirith vrátil Denethorův mladší syn Faramir, aby otci předal zprávu o setkání s Frodem v Osgiliathu, Pipin byl u toho a dozvěděl se tak něco o osudech Froda a Sama. Faramir pak byl po roztržce s otcem poslán zpět do Osgiliathu, odkud se vrátil těsně před bitvou na Pelennorských polích. Přivezl jej Gandalf, Faramir byl velmi vážně raněn a v bezvědomí. Při bitvě byl Pipinovi svěřen úkol střežit pána Denethora, takže se bitvy nezúčastnil. Denethor však propadl zoufalství a rozhodl se ukončit svůj i synův život na hranici. Když to Pipin viděl, vypravil se hledat Gandalfa do bitvy, aby mu pomohl. Cestou narazil na Beregonda a díky jejich přátelství se ho Pipinovi podařilo přesvědčit, aby se pokusil Denethora zdržet. Gandalfa nakonec nalezl a ten Faramira uchránil před ohněm, Denethor se však upálil.\n\nDruhý den, když se před Minas Tirith naplno rozběhla bitva, Pipin nalezl Smíška, který byl těžce raněn poté, co bodl Černokněžného krále, a dovedl ho do Domů uzdravování. Smíšek tam pak musel zůstat několik dní, takže Pipin vyrazil se svými přáteli a s vojskem k Černé bráně jako jediný z hobitů. Tažení mělo za cíl odlákat Sauronovu pozornost od Mordoru a umožnit tak Frodovi proniknout až k Hoře osudu. Během bitvy u Morannonu Pipin stál v první řadě vedle Beregonda. Když Beregond padl raněn náčelníkem obrů, Pipin náčelníka probodl, ale nestihl ustoupit a mrtvý obr padl na něj. Po bitvě ho nalezl trpaslík Gimli, který ho vytáhl a zachránil. Po uzdravení byl králem Elessarem pasován na rytíře.\n\nKdyž se hobiti společně vrátili do Kraje, nalezli ho zpustošený Sarumanem a jeho uprchlíky z Železného pasu. Smíšek s Pipinem se postavili do čela povstání hobitů a v bitvě u Povodí zvítězili. Smíšek s Pipinem pak byli uznáni nejvyššími hobity, co kdy žili. Šestého roku Čtvrtého věku se Pipin oženil s o 5 let mladší Diamantou z Dlouhé stráně. Měli spolu jediného syna Faramira, který se později oženil se Samovou dcerou Zlatovláskou. Roku 13 Čtvrtého věku byl jmenován Velkým Bralem a vladykou. Král Elessar prohlásil vladyku za jednoho z rádců Arnoru. Pipin byl vladykou po celých 50 let, poté však společně se Smíškem odjeli do Rohanu a Gondoru, kde v poklidu dožili.\n\nV roce 70 Čtvrtého věku Peregrin zemřel a byl se Smíškem pohřben v hrobce králů Rath Dínen, po boku krále Elessara.\n\nVe filmové trilogii Pán Prstenů od Petera Jacksona Peregrina ztvárnil skotský herec Billy Boyd. Oproti knize se v Pipinově příběhu objevuje několik rozdílů:\n"}
{"id": "185102", "url": "https://cs.wikipedia.org/wiki?curid=185102", "title": "Zoologická zahrada Olomouc", "text": "Zoologická zahrada Olomouc\n\nZoologická zahrada Olomouc byla pro veřejnost otevřena v roce 1956. Na ploše 42,5 ha chová na 1861 kusů zvířat v 354 druzích. Rozprostírá se v lesích v podhůří Nízkého Jeseníku, v blízkosti krajského města Olomouc, v jeho místní části – Svatém Kopečku a je lehce dostupná MHD. Zájmu návštěvníků se těší především šest pavilonů (pavilon žiraf, opic, šelem, netopýrů, levhartů mandžuských a jihoamerický pavilon), ale i společný výběh medvědů a vlků, průchozí výběh klokanů, mořská akvária nebo Euroasijské safari. Pro děti je přímo v areálu umístěno dětské hřiště a lanové centrum Lanáček. Blízký kontakt se zvířaty je dětem umožněn ve výběhu ovcí, koz a lam. Zoo je otevřena celoročně.\n\nNa počátku 50. let 20. století ve Smetanových sadech ve středu Olomouce existoval provizorní zookoutek, v němž byli umístěni jeleni, srnci, pávi, andulky a bažanti. Pro velký zájem veřejnosti tehdejší Krajský národní výbor pověřil odbor přírodních věd Krajského vlastivědného muzea v Olomouci rozšířením zookoutku. Bylo vypracováno několik studií o možnostech zřízení zoologické zahrady v Olomouci. V roce 1952 Biologická společnost Olomouc ustanovila Přípravný výbor pro zřízení zoologické zahrady Olomouc a z více zvažovaných variant umístění (centrum města, okolí hejčínského cukrovaru) byla vybrána oblast na Svatém Kopečku. 31. března 1952 Krajský národní výbor udělil souhlas ke zřízení zoologické zahrady. Od května 1952 probíhaly přípravné práce v areálu budoucí zoologické zahrady – těžba lesního porostu, budování cest, stavba oplocení, jednotlivých objektů a budov.\n\nZoologická zahrada byla slavnostně otevřena 3. června 1956, zpočátku zde byla chována především domácí zvířata a zástupci české i evropské fauny. V roce 1958 už byla v zahradě umístěna i exotická zvířata (např. opice, mývali, lamy, psi dingo, velbloudi, dikobrazi, papoušci a kočkovité šelmy), což zvýšilo její návštěvnost. V 60. letech byly budovány další výběhy a významné stavby - pavilon kočkovitých šelem, vivárium, výběhy jelenů, vlků i technické zázemí zahrady (dílny, garáže a sklady). V 70. letech byla postavena rozhledna a obří voliéra dravců. V druhé polovině této dekády byl rozšířen pavilon šelem, kde vznikla kolekce akvárií a terárií a bylo také dokončeno zimoviště africké zvěře, kde se započalo s chovem velkých afrických kopytníků, kteří byli získáni převážně ze zoologické zahrady ve Dvoře Králové nad Labem. V 80. letech se dále pokračovalo v budování nových výběhů a expozic. V 90. letech byl dokončen pavilon žiraf, dostavěla se druhá obří voliéra a byl zrekonstruován pavilon šelem a opic. V této době se také započalo s mořskou akvaristikou a bylo vybudováno akvárium pro žraloky o objemu 17 000 litrů. Návštěvnost zoologické zahrady překonala hranici nejprve 300 000 osob ročně a posléze i 400 000 osob.\n\nPo roce 2000 byl vybudován pavilon netopýrů, průchozí výběh pro makaky červenolící, vzniklo obří akvárium pro žraloky o objemu 42 000 litrů a byla provedena přestavba pavilonu hyen na jihoamerický pavilon. V roce 2010 byla otevřena společná expozice vlků arktických a medvědů baribalů. Rok 2012 přinesl otevření chovného centra pro lemury kata, jehož součástí je i nový vstup do zoo s mořským akváriem. V roce 2013 byl zpřístupněn pavilon levhartů mandžuských a 30. července téhož roku pak byla otevřena první část safari v Zoo Olomouc - safari Euroasie.\n\nZ chovatelského hlediska Zoo Olomouc patří k největším chovatelům oryxů jihoafrických v Evropě a také vede plemennou knihu kozorožců kavkazských, kterých ve volné přírodě žije již jen několik tisíc. Jako jediná v ČR množí lvy berberské a neméně se jí daří v odchovu obou druhů mravenečníků. Podařilo se zde odchovat více než padesát mláďat žiraf Rothschildových, největším úspěchem chovu tohoto druhu byl odchov dvojčat v roce 1999. Z dalších úspěšně chovaných druhů lze jmenovat lvíčky zlaté, tři druhy gibonů, lemury, hrošíky liberijské, medvědy malajské, lvy berberské, vlky, fenky, celou řadu malých koček, zoborožce kaferské, plameňáky, jeřáby, orly stepní či krokodýly čelnaté.\n\nMořská akvária s korálovými útesy a mnoha druhy ryb a dalších mořských živočichů se nacházejí uvnitř pavilonu šelem. Největší nádrž určená pro žraloky má obsah 42 000 litrů, menší nádrž o obsahu 17 000 litrů je zase domovem rejnoka siby skvrnité. V průchozím výběhu klokanů návštěvníci mohou sledovat zvířata z bezprostřední blízkosti. Podobně je řešen také pavilon netopýrů, kde návštěvníkům nad hlavami volně létají velmi vzácní kaloni zlatí, v přírodě ohrožení vyhubením. Dvě obří voliéry s velmi specifickou konstrukcí jsou domovem mnoha druhů ptáků a umožňují jim volný prolet, větší z voliér má průměr 45 metrů a výšku až 15 metrů. Společný výběh medvědů a vlků je situován do členitého kopcovitého terénu se vzrostlým lesem a potůčkem, který připomíná původní domovinu těchto šelem v Severní Americe. V roce 2013 došlo k otevření prvního safari na Moravě, konkrétně jeho euroasijské části. Zvířata získala podstatně větší prostor, současně se jim vytvořilo prostředí co nejvíce podobné přírodě. Euroasii budou následovat Severní Amerika, Afrika, Austrálie a Arktida, a s nimi vlci, sobi, klokani, žirafy, přímorožci a mnoho dalších. V témže roce vznikl rozlehlý pavilon levhartů mandžuských.\n\nZoo Olomouc mimo jiné nabízí prohlídku 32 metrů vysoké vyhlídkové věže, z níž lze pozorovat nejen zvířata v zoo, ale i Olomouc a její okolí včetně nedaleké baziliky Navštívení Panny Marie na Svatém Kopečku a za jasného počasí i nejvyšší horu Jeseníků - Praděd. Stavba byla zahájena v roce 1972 a rozhledna byla zpřístupněna v roce 1974, horní plošina je umístěna ve výšce přes 29 m a vede na ni 128 schodů.\n\n\nZoologická zahrada Olomouc je z hlediska počtu návštěvníků nejnavštěvovanějším místem v Olomouckém kraji. Zoologickou zahradu do konce roku 2013 navštívilo 13 815 914 osob.\n\n\n"}
{"id": "185104", "url": "https://cs.wikipedia.org/wiki?curid=185104", "title": "Všetuly", "text": "Všetuly\n\nVšetuly jsou místní částí města Holešova na Kroměřížsku a nacházejí se v jeho západní části. Leží v průměrné nadmořské výšce 210 m n. m., mají zhruba 2500 obyvatel. Všetuly nemají vlastní zastupitelstvo ani osadní výbor.\n\nVšetuly jsou poprvé písemně doloženy k roku 1358 v zemských deskách (\"de Wsetul\", \"in Wsetul\"). Jméno podle etymologického výkladu znamená „všichni se toulají“ jako protiklad k Tučapy „tu se usadili“ a patrně odkazuje na původní přechodný charakter sídliště. Vesnice vznikla na levém (jižním) břehu říčky Rusavy, patrně v místě brodu, v posledních staletích se rozšířila po obou březích.\n\nOd roku 1358 patřily Všetuly, nebo alespoň jejich část, rodu Šternberků. V letech 1379 - 1480 byla ves majetkem augustiniánského kláštera ve Šternberku, později patřila pánům z Prusinovic a po třicetileté válce olomouckým jezuitům. Roku 1789 byly Všetuly přikoupeny k holešovskému panství, ke kterému náležely až do zrušení poddanství.\n\nJeště významnějším mezníkem, než zrušení poddanství v roce 1848, bylo založení cukrovaru v katastru obce roku 1881, a později přistěhování holešovské továrny na výrobu cukrovinek \"Kneisl\" (pozdější \"Sfinx\") v roce 1910. Díky těmto průmyslovým podnikům zaznamenala dosud malá vesnice velký rozmach. Během pouhých třiceti let, které od sebe dělilo umístění obou továren do Všetul, se počet domů v obci zdvojnásobil a počet obyvatel téměř ztrojnásobil, takže při následném sčítání obyvatel už překročil tisícovku. V obci byla železniční stanice, pošta a záložna (spořitelna), byla postavena nová radnice a škola.\n\nParadoxně tento rozmach byl jednou z příčin ztráty samostatnosti obce. Představitelé sousedního okresního města Holešova měli obavy, že vzhledem k prudkému rozvoji okolních okresů Zlín, Kroměříž a Přerov bude holešovský okres zrušen. Potřebovali rychle zvýšit počet obyvatel okresního města a toho mělo být dosaženo především připojením Všetul, které byly od Holešova odděleny již jen širokým pásem zahrad a sadů. Obyvatelé Všetul byli pochopitelně proti sloučení, ve kterém oprávněně spatřovali nejen hrozbu vyšších daní, ale také omezení slibného rozvoje vesnice. V několika referendech před i po druhé světové válce sloučení s Holešovem drtivou většinou odmítli. Toto jim nebylo v podmínkách nastupující komunistické diktatury nic platné a krátce po únoru 1948 se Všetuly staly součástí Holešova (oficiálně od r. 1950) a postupem let byly výstavbou propojeny v jeden organický celek.\n\nNavzdory slibům zástupců okresu (který roku 1960 stejně zanikl) pak ze Všetul postupně mizely jednotlivé prvky občanské vybavenosti. Nicméně, Všetuly jsou jedinou z obcí připojených po 2. světové válce k Holešovu, kde počet obyvatel neklesl ani nestagnoval, ale díky nové zástavbě rodinných i panelových domů stále rostl. Období nejhorší úpadku však Všetuly zažily v 90. letech 20. století, kdy zde přestaly zastavovat autobusy (s výjimkou jediné zastávky u Sfinxu), byla uzavřena škola s knihovnou, zanikl cukrovar a také skoro všechny obchody. V roce 2004 také zanikla vlaková stanice Všetuly. V posledních letech se situace pomalu zlepšuje v souvislosti s přistěhováním nových firem do areálu bývalého cukrovaru.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení. \n\n\n\n"}
{"id": "185105", "url": "https://cs.wikipedia.org/wiki?curid=185105", "title": "Muglinov", "text": "Muglinov\n\nMuglinov (něm.: \"Muglinau\", pol.: \"Muglinów\") je historická obec nacházející se na území Ostravy. V současné době je částí městského obvodu Slezská Ostrava. \n\nPůvodně patřil Muglinov k Těšínskému knížectví. První zmínka o něm je v soupisu desátků vratislavského biskupství z roku 1305. Název je odvozen přípony -ov ke jménu Muglin, které je německou adaptací původního jména Mogylno či Mogylna; základem je praslovanské slovo \"mogyla\" ve smyslu pahorek.\n\nVes byla zprvu v držení těšínských vévodů. V roce 1440 se stala součástí slezskoostravského a roku 1630 kunčičského panství. Roku 1714 byl Muglinov opět připojen k panství Slezská Ostrava, v jehož svazku setrval až do roku 1848. Pokusné vrty, prováděné v obci v polovině 19. století, nebyly úspěšné. Přesto i tady postupně vznikala řada průmyslových podniků, např. cihelny a podnik na výrobu hliněného zboží. Velký význam měla rovněž těžba čediče (bazaltu). Industrializaci provázel výrazný demografický rozvoj Muglinova a čilý stavební ruch. Kromě soukromé zástavby zde byla vybudována i hornická kolonie pro zaměstnance jámy „Ida“. \n\nRoku 1849 byl Muglinov sloučen s Heřmanicemi a Hrušovem, od roku 1866 jen s Heřmanicemi, v roce 1890 se znovu stal samostatnou obcí. Součástí Ostravy je Muglinov od roku 1941. Obec byla během druhé světové války osvobozena Rudou armádou v noci z 30. dubna na 1. května 1945.\n\n"}
{"id": "185106", "url": "https://cs.wikipedia.org/wiki?curid=185106", "title": "Fanizani Akuda", "text": "Fanizani Akuda\n\nFanizani Akuda (11. listopadu 1932 Mtaya, dnešní Zambie – 5. února 2011\n) byl významným zimbabwským sochařem.\n\nV sedmnácti letech přišel do dnešního Zimbabwe (tehdy Jižní Rhodesie). Živil se jako sběrač bavlny, vyráběl cihly. V 60. letech se stal lamačem kamene na farmě Toma Blomefielda, kde se nacházela umělecká škola Tengenenge (\"Místo počátku\"). Ten také Akudu přesvědčil k tomu, aby začal tvořit vlastní díla.\n"}
{"id": "185113", "url": "https://cs.wikipedia.org/wiki?curid=185113", "title": "Grignardovo činidlo", "text": "Grignardovo činidlo\n\nGrignardovo činidlo (organohořečnaté činidlo) se připravuje reakcí halogenderivátů uhlovodíků s hořčíkem v diethyletheru. Produktem je organohořečnatá sloučenina s obecným vzorcem R-Mg-X.\n\nToto činidlo se využívá při reakci se sloučeninou obsahující karbonylovou skupinu . Do reakční směsi obsahující Grignardovo činidlo se přidá keton nebo aldehyd. Vazba C-Mg se přeruší a dojde k nukleofilnímu ataku uhlíku karbonylové skupiny. V závislosti na struktuře výchozí látky můžeme získat širokou paletu sloučenin.\n\nVictor Grignard, po němž je činidlo pojmenováno, byl oceněn Nobelovou cenou za chemii v roce 1912 společně s Paulem Sabatierem. Jeho nejvýznamnějším objevem je nová metoda vytváření vazby uhlík-uhlík v organické syntéze.\n"}
{"id": "185127", "url": "https://cs.wikipedia.org/wiki?curid=185127", "title": "Carcharodontosaurinae", "text": "Carcharodontosaurinae\n\nCarcharodontosaurinae je podčeleď obřích dravých dinosaurů (teropodů) z čeledi Carcharodontosauridae. Dle fylogenetických analýz patří dotéto skupiny 3 rody: \"Carcharodontosaurus\", \"Giganotosaurus\" a \"Mapusaurus\". Poslední dva jmenovaní jsou pak někdy ještě samostatně řazeni k tribu Giganotosaurini. Tito obří draví dinosauři žili zhruba před 110-90 miliony let a pravděpodobně lovili občas i ve smečkách.\n\nV roce 2006, během popisu rodu \"Mapusaurus\", byla pro tři jihoamerické rody teropodů (giganotosaura, mapusaura a tyrannotitana) vytvořena podčeleď Giganotosaurinae. Pozdější analýzy ovšem ukázaly, že takovýto klad není monofyletický a ve skutečnosti by mohl zahrnovat pouze rody \"Giganotosaurus\" a \"Mapusaurus\" (ty jsou tzv. sesterskými taxony). V rámci Carcharodontosauridae ovšem společně s těmito dvěma rody tvoří monofyletický klad rod \"Carcharodontosaurus\". U rodu \"Tyrannotitan\" se sice objevuje společný znak podčeledi Giganotosaurinae, ostatní znaky ovšem napovídají, že se jedná o fylogeneticky primitivnější taxon.\n\nTuto skutečnost podrobně popsali až paleontologové Stephen Brusatte s Paulem Serenem v roce 2008, kteří provedli podrobnou fylogenetickou analýzu kladu Carcharodontosauridae. Na základě výsledků své práce utvořili pro pokročilé karcharodontosauridy dva nové taxony: Carcharodontosaurinae, zahrnující rody \"Carcharodontosaurus\", \"Giganotosaurus\" a \"Mapusaurus\", a Giganotosaurini (v rámci Carcharodontosaurinae) pro výše zmíněné sesterské taxony (tj. giganotosaura a mapusaura).\nVzhledem k tomu, že oba klady (Carcharodontosaurinae i Giganotosaurinae) byly definovány a zahrnují jiné podtaxony, jsou teoreticky validní (taxon Giganotosaurinae by měl být podtaxonem Carcharodontosaurinae). Oba tyto taxony ovšem zároveň podléhají pravidlům ICZN (neboť se jedná o Linnéovskou hierarchii, kdy byly použity sufixy tzv. \"family-level taxa\", tj. \"-ini\", \"-inae\", \"-idae\", \"-oidea\"), a protože rod \"Carcharodontosaurus\" byl popsán dříve než \"Giganotosaurus\", měla by platit podčeleď Carcharodontosaurinae.\n\nAby zůstal zachován klad zahrnující rody \"Giganotosaurus\" a \"Mapusaurus\", definovali pro ně Sereno s Brusattem tribus Giganotosaurini.\n\n\n"}
{"id": "185129", "url": "https://cs.wikipedia.org/wiki?curid=185129", "title": "Bruhathkayosaurus matleyi", "text": "Bruhathkayosaurus matleyi\n\nBruhathkayosaurus („Ještěr s velkým tělem“) je záhadný rod pravděpodobně obřího sauropodního dinosaura z jižní Indie. Odhady rozměrů tohoto druhu napovídají, že by se mohlo jednat o jednoho z největších známých dinosaurů vůbec. \n\nOd roku 1989, kdy byl formálně popsán, nicméně probíhá debata, zda jde opravdu o zkameněliny živočicha nebo spíše fosilizovaného kmene pravěkého stromu. Původně byly tyto pozůstatky přisuzovány neznámému obřímu teropodovi z příbuzenstva alosaura. Později se však ukázalo, že se s největší pravděpodobností jednalo o titanosaurního sauropoda (jak doložil již roku 1995 americký paleontolog indického původu Sankar Chatterjee).\n\nOdhady velikosti tohoto indického sauropoda hovoří o délce až kolem 45 metrů a hmotnosti 126 nebo dokonce 157 tun. Tyto výpočty vycházejí z údajů o délce holenní a stehenní kosti, která mohla u tohoto rodu měřit 2 a 3 metry resp. (u rodu \"Argentinosaurus\" přitom tyto kosti měří „jen“ 1,81 m resp. 1,55 m). Velikost bruhathkayosaura však nejspíš nebude možné nikdy ověřit, protože zkameněliny již dnes nejsou k dispozici. Nejspíše byly zničeny při monzunových deštích, protože nebyly včas vykopány a konzervovány.\n\nV roce 2019 publikoval badatel Gregory S. Paul studii, ve které uvádí, že domnělá dvoumetrová kost holenní je ve skutečnosti spíše erodovaným femurem (stehenní kostí) a indický sauropod tak ve skutečnosti nemusel být větší než jiní gigantičtí sauropodi. Mohl být například menší než argentinský druh \"Patagotitan mayorum\", který dle Paula vážil zhruba 50 tun.\n\n\"Bruhathkayosaurus matleyi\" žil na konci období křídy (geologický stupeň maastricht), asi před 70 miliony let, na jihu dnešní Indie (distrikt Tiruččiráppalli ve svazovém státě Tamilnádu). Jeho fosilie byly objeveny v sedimentech souvrství Kallamedu a holotyp byl označen \"GSI PAL/SR/20\".\n\n\n"}
{"id": "185134", "url": "https://cs.wikipedia.org/wiki?curid=185134", "title": "2. československá paradesantní brigáda v SSSR", "text": "2. československá paradesantní brigáda v SSSR\n\n2. československá samostatná paradesantní brigáda vznikla za druhé světové války v Sovětském svazu jako československá bojová jednotka složená zejména ze slovenských vojáků, kteří tvořili 70 % příslušníků jednotky. Češí tvořili jen 14 %. Celkový počet příslušníků jednotky se pohyboval mezi 2000 a 3000 muži. \n\nKoncem roku 1942 se začala projevovat nespokojenost mezi vojáky samostatného Slovenského státu, jejichž jednotky jako spojenci Německa bojovaly proti Sovětskému svazu. Již v dřívějším období docházelo k ojedinělým přeběhnutím Slováků do sovětského zajetí, ale situace se začala podstatně měnit díky československé vojenské misi v SSSR, která se o slovenské vojáky zajímala už od roku 1941 a která vyvíjela úsilí, aby mohlo dojít k přechodům celých jednotek, z nichž by se mohly doplnit československé vojenské síly na východní frontě. Mezi samotnými Slováky, zejména nižšími důstojníky a vojáky se prohlubovala nespokojenost s dalším vedením války i s vražděním Ukrajinců Němci, kterého byli svědky v místech svého působení. A tak již od počátku roku 1943 docházelo k přeběhnutí celých vojenských jednotek do sovětského zajetí nebo k ukrajinským partyzánským oddílům. Od května 1943 působil v brigádě Saburova na Ukrajině oddíl padesáti šesti Slováků pod velením kpt. Jána Nálepky. \n\nV oblasti Melitopole se při překvapivém průlomu podařilo Sovětům zajmout 2 tisíce mužů z řad 1. slovenské pěší divize. Slováci byli soustředěni v zajateckém táboře č. 82. v Usmani, kde se prohlásili za Pluk slovenských dobrovolníků. Delegace této jednotky se setkala s prezidentem E. Benešem při jeho návštěvě SSSR, přičemž mu předala žádost o přijetí do čs. zahraniční armády. \n\nZa této situace bylo v Moskvě 28. prosince 1943 na jednání sovětských a československých vojenských zástupců rozhodnuto, že z tohoto pluku bude utvořena 2. československá paradesantní brigáda (pdb), která se bude účastnit připravovaného povstání na Slovensku. Oficiálně jednotka vznikla 19. ledna 1944. V polovině ledna odjeli vojáci do výcvikového střediska ve městě Jefremov. Vzhledem k nedostatku důstojníků byli k jednotce povoláváni i Češi, zejména důstojníci z Velké Británie, kteří však museli projít anabází výběru z důvodu politického přesvědčení. Velitelem brigády byl jmenován podplukovník Vladimír Přikryl. Jednotka se skládala ze 70% Slováků, 15% Zakarpatských Ukrajinců, 14% Čechů a 1% příslušníků ostatních národností. Vzhledem ke ztrátám, které utrpěla 1. čs. samostatná brigáda bylo uvažováno, že paradesantní brigáda bude rozpuštěna a bude sloužit jako zdroj záloh. Díky náboru volyňských Čechů do čs. armády však k tomuto nedošlo, právě naopak. Jednotky 2. čs. pdb, které byly přesunuty do Proskurova, se rozrostly o příchozí volyňské Čechy.\n\nTato jednotka sice vznikla jako účelová vojenské uskupení, ovšem její poslání bylo vážně ohroženo. Vznikaly totiž nejen třenice mezi československým ministerstvem národní obrany (MNO) v Londýně a představiteli východního komunistického odboje v Moskvě, ale i mezi československým moskevským odbojem a sovětskými vojenskými orgány. V srpnu 1944 bylo na Slovensku vysazeno několik misí domácího odboje, které měly jednak zabezpečovat organizačně povstání a spojení se SSSR, jednak vytvářet a doplňovat partyzánské skupiny. Když 29. srpna 1944 vypuklo Slovenské národní povstání, československá jednotka byla stále v nečinnosti, nebyla ani uvedena do stavu bojové pohotovosti. Odzbrojením východoslovenských divizí na konci srpna pak sovětská strana zdůvodňovala skutečnost, proč nebyla jednotka odeslána na Slovensko, avšak skutečným důvodem byly patrně zájmy politické. 8. září 1944 byla jednotka přesunuta do prostoru západně od Sanoku, kde působila v rámci bojů v souvislosti s Karpatsko-dukelskou operací\n\nZ knihy Vojenské dějiny Československa (1988; str. 563- 565) lze „mezi řádky“ vyčíst, že to vlastně byla 2.čs. parabrigáda, která z našeho armádního sboru jako první začala vítězný postup, na hlavním dukelském směru. Vyplývá to z následujícího textu, cit.:\n\n„Protože uvázly i jednotky na směru hlavního úderu u města Dukly, velitel frontu v polovině září útok 38. armády dočasně zastavil. Současně probíhaly přípravy k přenesení hlavního úderu na dukelském směru dále k východu. Nový útok směrem na městečko Rymanow začal již 15. září, ale ani ten nepřinesl rozhodující úspěch. Až další úder, který byl zahájen 18. září ještě o něco východněji z městečka Beska, vyvrátil nepřátelskou obranu v prostoru města Dukly a tak otevřel cestu k Dukelskému průsmyku. V bojích na levém křídle 38. armády sehrála významnou úlohu bojová činnost 2. čs. paradesantní brigády v SSSR, která zde byla zasazena ve dnech 11.- 19. září. Její příslušníci ovládli mimo jiné městečko Besko, které se stalo výhodným východištěm pro sovětské tankisty k útoku, hluboce obchvacujícímu nepřátelskou obranu u města Dukly. Českoslovenští parašutisté, kteří se k útoku připojili, osvobodili několik dalších osad mezi Krosnem  a Sanokem. 19. áří byla paradesantní brigáda stažena z bojů a postupně přesunuta vzdušnou cestou na Slovensko na pomoc povstání. Mezitím úspěšně pokračovaly boje v prostoru města Dukly. Rychlým a neočekávaným úderem sovětských tankistů od východu, k němuž se připojil i postup československého sboru od severozápadu, bylo 20. září město Dukla osvobozeno…“ - konec citátu. Zmíněné městečko Besko osvobodil 2. prapor čs. pdb, jak to popisuje major Mastný v těchto publikacích;\n\nMASTNÝ,B.Š.: Boje druhé parabrigády v Karpatech. Legionářský časopis „Osvobození“. Londýn, 1978; str.7-18 31.\n\nMASTNÝ,B.Š.: Boje druhé parabrigády v Karpatech. Legionářský časopis „Osvobození“. Londýn, 1979; str.20-22\n\nDo 18. září se 1. prapor čs. pdb. probojoval do Pulaw, čímž bylo splněno bojové poslání brigády, která byla stažena z fronty zpět. Počítalo se s jejím využitím v hlavním útoku v rámci Karpatsko-dukelské operace. V polovině září 1944 již bylo evidentní, že tato operace z hlediska časového zcela selhala a že se Rudé armádě a Československé armádě nepodaří spojit s povstaleckou armádou. Přesto velení Rudé armády stále nechtělo zapojit 2. pdb do bojů na Slovensku.\n\nKoncem září se neochota vyslat 2. pdb na Slovensko začala pro Sovětský svaz stávat těžko udržitelným a vysvětlitelným politickým problémem. Naléhavé žádosti k odeslání 2. čs. pdb. na Slovensko přicházely nejen z londýnského MNO, ale i z řad exilového vedení KSČ v Moskvě. Sovětské vedení to zdůvodňovalo nepřízní počasí, ovšem jak se později ukázalo, Sověti byli velice dobře informováni o tom, že povětrnostní podmínky v území výsadků jsou příznivé - jednalo se jen o další zdržovací taktiku. Až 26. září se začaly uskutečňovat první výsadky na povstalecké území Slovenska, která probíhala až do poloviny října.. Účast 2. čs. pdb. bylo pro povstalce, kteří byli neustálými boji vyčerpáni zejména velkou morální posilou. Dle hlášení náčelníka československé vojenské mise v SSSR gen. Heliodora Píky bylo přepraveno do 9. října 1 175 příslušníků. K 15. říjnu hlásí, že má již 1 739 lidí. Jednotka přilétala na pomoc po částech a okamžitě byla zasazována do obranných bojů. Nikdy tedy nebojovala jako samostatný útvar. Brigáda spolu s 1. československým stíhacím leteckým plukem přispěla, že se ještě určitou dobu dařilo povstaleckým silám udržet část slovenského území. Povstalecké území se neustále zmenšovalo a konce měsíce října se další boj změnil v partyzánskou válku. \n\nPřed velením 2 pdb. stálo rozhodnutí, zda podpořit slovenské partyzány, či zda se pokusit probojovat na východ směrem k postupující Rudé armádě. Zvítězila verze velice riskantního a náročného přesunu na východ, což se však neobešlo bez dalších bojů. Tato činnost však nebyla cílenou ofenzívní činností, ale spíše tlakem německých protipartyzánských oddílů, které byly na tento způsob boje vycvičeny. Při těchto střetech dokonce ztratila 2. čs. pdb. svoji bojovou zástavu. Jednotlivé skupiny brigády odcházely zejména přes Nízké Tatry směrem na východ, přičemž některé z nich se zapojily do partyzánského boje. Část brigády poskytla ochranu hlavnímu štábu partyzánských oddílů na Slovensku velené plk. Alexejem Asmolovem. Při přechodech hřebenů hor docházelo ke ztrátám v důsledku nepříznivého počasí (mrazu) i naprostého vyčerpání, jednou z obětí byl i známý komunistický politik Jan Šverma. Anabáze 2. čs. pdb. skončila v polovině února 1945, kdy jednotka o síle 96 důstojníků, 36 rotmistrů a 447 příslušníků z řad mužstva vyšla u Brezna nad Hronom z německého týlu a spojila se se sovětskými a rumunskými vojsky.\n\nKoncem února počítalo čs. MNO s tím, že se jednotka po odpočinku a doplnění stavů zformuje a bude využita v další výsadkové operaci na neosvobozeném území Československa. Sovětské vedení však toto řešení nepřijalo a ustavilo ji jako pěší brigádu s tím, že jí z důvodu zachování tradic přiznalo čestný název „2. čs. samostatná paradesantní brigáda.“ Tato jednotka byla dislokována v Kežmarku, kde se připravovala na další boje. 7. května 1945 dostala rozkaz k pochodu na Valašské Meziříčí, kam měla dorazit 15. května. U Žiliny ji zastihla zpráva o konci války a zároveň obdržela rozkaz, aby zajistila jižní hranice s Maďarskem. Z tohoto důvodu se neúčastnila slavnostní přehlídky 1. čs. armádního sboru v Praze. Dne 15. května 1945 byla výnosem MNO přetvořena na 2. pěší divizi, součást VIII. armádního sboru.\n"}
{"id": "185136", "url": "https://cs.wikipedia.org/wiki?curid=185136", "title": "Nová ekonomická politika", "text": "Nová ekonomická politika\n\nNová ekonomická politika (NEP; Новая экономическая политика, \"Novaja ekonomičeskaja politika\") byla politika omezeného soukromého podnikání zahájená sovětskou vládou v březnu 1921 po 10. sjezdu komunistické strany. Tento nový plán vyhlásil Lenin z tribuny 10. sjezdu strany 15. března 1921. NEP byl především agrární program, dále se týkal obchodu a některých odvětví průmyslu. NEP byl opuštěn v roce 1929.\n\nKomunisté po získání moci během občanské války nutně potřebovali zajistit dodávky potravin pro Rudou armádu. To vedlo k praktikám vymáhání dávek, respektive zabavování většiny produkce zemědělskému obyvatelstvu, což bylo nazýváno válečný komunismus. V roce 1921 byla situace jiná: občanská válka byla vybojována, zemědělské obyvatelstvo, posílené návratem demobilizovaných vojáků, se již neobávalo restaurace starého režimu a tím ztráty půdy, kterou získalo na úkor velkostatkářů (kulaků) během revoluce. Změna postoje k vládě se projevovala kromě protestů především dalším poklesem zemědělské produkce. Rolníci, kteří z výsledku své práce neměli užitek, neměli motivaci zemědělství rozvíjet.\n\nNedostatečné zásobování potravinami ve spojení s celkovým vyčerpáním a rozvrácením země důsledkem občanské války se projevilo vážnou hospodářskou krizí. Po vypuknutí kronštadtského povstání se ke krizi hospodářské přidala i krize politická a situace se stala o to naléhavější.\n\nKatastrofální hospodářskou situaci měla řešit právě NEP. Rusko jakožto zaostalá zemědělská země ještě neprošla buržoazním obdobím, které akumulací zisků umožní rozvoj průmyslu. Ten tedy musí proběhnout pod vedením komunistické strany a je k tomu potřeba kapitál. Částečný, dočasný návrat k tržnímu hospodářství umožní zvýšení zemědělské produkce a vzniklou nadprodukci využít pro investice do průmyslu a zároveň pro výživu rostoucí dělnické populace. Teprve po vybudování průmyslové základny, po deseti, dvaceti letech, bude možné přistoupit k postupné kolektivizaci zemědělství. Takto zdůvodněnou dočasnou, realistickou hospodářskou politiku, která byla v zásadě v rozporu s komunistickými dogmaty řízení a plánování, obhajoval zejména Nikolaj Bucharin.\n\nPo zaplacení naturální daně mohli rolníci se svou produkcí volně nakládat. NEP ovšem právě jen toleroval existenci soukromého podnikání a soukromého obchodu vedle státního. Nicméně zákazník měl možnost volby. Statistika za rok 1923 udává 77 % velkoobchodní výměny jako státní, 8 % družstevní a 15 % jako soukromou. Maloobchodní prodej oproti tomu je 93 % v rukou soukromníků a jen 7 % je státní obchod.\n\nPolitika NEPu se zpočátku držela utopie. Výměna zboží byla sice povolena, ale ani zdaleka to neznamenalo nějaký volný trh. Doprava téhož zboží byla například povolena nanejvýše povozy taženými jedním koněm, a vůbec už ne železnicí. Takže se spíše jednalo o limitovaně tolerovanou výměnu zboží než o nějaký obchod. Ale už koncem roku se ukázalo, že je dokonce i nad síly bolševického vedení a jeho totalitní moci udržet obchod v předepsaných mezích, především obchod se zemědělskými plodinami, a tak omezení musela být zrušena.\n\nTotální změnu zaznamenal průmysl. Tvorba živností byla nejen povolena, ale podněcována, a větší podniky nabízeny do pronájmu. Zahraničnímu kapitálu byl povolen vstup do země a udělovány rozsáhlé koncese a těžební práva.\n\nNEP ukončil předlouhé debaty tvůrců nového řádu o tom, proč je nucená práce neproduktivní, protože náhle se i jen částečně svobodná práce stala produktivní.\n\nKromě hodnot „proletářské revoluce“, které nebyly nikdy zneuznány, se objevila kapitalistická vrstva „nepmanů“, kterým sice nebyla přiznána žádná politická moc, ale bylo jim dovoleno, byť doslova na sopce systému, existovat. Navíc mohli operovat nemalými finančními prostředky. Otevíraly se herny a kabarety, objevily se automobily a kočáry, kožichy a šperky, luxusní restaurace.\n\nOd počátku měla NEP své odpůrce zleva, ze strany ortodoxních zastánců socialistického hospodářství, kterým vadil kompromis a přežívající principy tržního hospodářství ve „vlasti socialismu\". Diskuse o hospodářské politice propukla hned po zlepšení situace v roce 1923. Trockij požadoval preferenci těžkého průmyslu a rozšíření pravomoci Státní plánovací komise (Gosplan). Přes kritiku části komunistů však NEP zůstával sovětskou linií i nadále. Ještě v dubnu 1928 Stalin prohlásil, že NEP je a ještě dlouho zůstane základem sovětského hospodářství.\n\nV květnu téhož roku se však pod dojmem zprávy Gosplanu o možnostech rozvoje průmyslu a informací o klesajícím přísunu obilí Stalin přiklonil k opuštění NEPu a návratu k principům válečnému komunismu. K prosazení změny došlo až v roce 1929, po upevnění Stalinovy pozice a potření opozice včetně hlavního obhájce NEPu, Bucharina. V praxi se nová hospodářská politika projevila zahájením kolektivizace zemědělství a v průmyslu vyhlášením první pětiletky.\n\n\n"}
{"id": "185143", "url": "https://cs.wikipedia.org/wiki?curid=185143", "title": "Faux pas", "text": "Faux pas\n\nFaux pas ([\"fo pa\"]; francouzsky \"špatný krok\") je označení situace, kdy někdo poruší všeobecně přijímaná (byť třeba nepsaná) pravidla společenského chování či dobrých mravů, obvykle tak, že o tom ani neví. Výraz je široce rozšířen po celém světě, ovšem jeho obsah se v pojetí různých kultur, sociálních vrstev, společností a míst liší. Např. pokud muž vstoupí do kostela, aniž by sňal pokrývku hlavy, dopouští se \"faux pas\", avšak \"faux pas\" se dopustí také tehdy, když vejde bez patřičné pokrývky hlavy do synagogy. Za \"faux pas\" se ale považují i jiné situace. Například když je ve společnosti bezelstně řečeno něco, co mělo zůstat utajeno, nebo nevhodné oblékání dotyčné osoby pro určitou situaci.\n\n"}
{"id": "185145", "url": "https://cs.wikipedia.org/wiki?curid=185145", "title": "Bílé Karpaty", "text": "Bílé Karpaty\n\nBílé Karpaty (slovensky Biele Karpaty) jsou geomorfologický celek a pohoří nacházející se na česko-slovenské hranici. Vznik horstva byl podnícen vyvrásněním z mořských sedimentů.\n\nNejvyšším vrcholem je Velká Javořina (970 m), poblíž které se nachází prales s porosty javoru, buku a jasanu. Vedle Velké Javořiny jsou v Bílých Karpatech ještě další 4 devítistovky - Chmeľová (925 m), Jelenec (925 m), Velký Lopeník (911 m) a Kobylinec (911 m). Podrobné seznamy hor podle nadmořské výšky a prominence obsahuje Seznam vrcholů v Bílých Karpatech.\n\nPatří do povodí řek Moravy a Váh, které se vlévají do Dunaje. Z geomorfologického hlediska je geomorfologický celek Bílé Karpaty součástí Karpat, konkrétně subprovincie Vnější Západní Karpaty a oblasti Slovensko-moravské Karpaty.\n\nCentrální části pohoří jsou chráněny ve slovenské Chráněné krajinné oblasti Biele Karpaty, na kterou pak na české straně navazuje česká CHKO Bílé Karpaty. Mezi nejnavštěvovanější pozoruhodnosti patří Vršatecká bradla, Červený Kameň, Lednický hrad či unikátní květnaté louky.\n\nZ geologického hlediska se jedná o flyšové pohoří s převahou pískovců, slepenců a jílovců z období paleocénu až spodního eocénu. Výrazné zastoupení zde mají kromě pískovců a slepenců i jílovce z období vrchní křídy až paleocén. Flyšové pásmo je v oblasti Bílých Karpat tvořeno magurským příkrovem. Ten je tvořen příkrovovou bělokarpatskou jednotkou, která leží v bystrické jednotce. V reliéfu se výrazně projevují odolné vápence, které pocházejí z jurských usazenin bradlového pásma.\n\nNejvýznamnější jsou:\n\nTato bradla byla odkryta po denudaci flyšových souvrství.\nV bradlovém pásmu Bílých Karpat se nalézá i několik jeskyní, např. :\n\nVětšina území Bílých Karpat patří k povodí řek Váh a Morava.\nNejvětšími přítoky Váhu jsou zde:\n\nVlára zpětnou erozí pronikla do Vizovických vrchů, kde se říčním pirátstvím zmocnila části povodí Moravy.\nDo Moravy z oblasti vtékají :\n\nFlyšový charakter pohoří, který způsobuje nedostatečné vsakování podzemních vod a jejich celkově mělký oběh, způsobuje nevyrovnaný průtok vodních toků. Největší bývá v jarním období.\n\nV oblasti Bílých Karpat převládají listnaté lesy, převážně bukové. Na jižních úbočích pohoří se ve výškách nad 500 m n. m. nacházejí hlavně dubohabrové lesy, ze severozápadu se zvyšuje podíl jehličnanů.\nVyskytují se zde tito plazi:\n\nCentrální části pohoří je na slovenské straně chráněna v Chráněné krajinné oblasti Biele Karpaty a na straně České republiky v Chráněné krajinné oblasti Bílé Karpaty.\n\nChráněná krajinná oblast Bílé Karpaty byla zřízena 3. listopadu 1980. Celková rozloha chráněné oblasti je 715 čtverečních kilometrů a leží v nadmořské výšce 175 – 970 m. CHKO zasahuje do okresů Hodonín, Uherské Hradiště a Zlín. V roce 1996 bylo zařazeno na seznam biosférických rezervací UNESCO.\n\n\n"}
{"id": "185147", "url": "https://cs.wikipedia.org/wiki?curid=185147", "title": "Dicmo", "text": "Dicmo\n\nDicmo je opčina ležící v chorvatské Splitsko-dalmatské župě. Dle sčítání lidu z roku 2001 zde žije 2657 obyvatel, 97 % z nich jsou Chorvaté.\n\nZahrnuje sídla Ercegovci, Kraj (hlavní), Krušvar, Osoje, Prisoje, Sičane a Sušci.\n"}
{"id": "185148", "url": "https://cs.wikipedia.org/wiki?curid=185148", "title": "John Smyth", "text": "John Smyth\n\nJohn Smyth (1570 – 28. srpna 1612) byl anglický baptistický kazatel a zastánce principu náboženské svobody. Mnohými historiky je pokládán za zakladatele moderního baptismu.\n\nNarodil se roku 1570. Studoval na universitě v Cambridgi, kde získal hodnost bakaláře a mistra svobodných umění a byl ustaven členem správní rady na Christ’s College. Roku 1594 byl ordinován biskupem Wickhamem za anglikánského duchovního a působil jako katedrální kazatel v Lincolnu, odkud odešel v roce 1602. Nějaký čas provozoval lékařskou praxi a příležitostně kázal v Gainsborough. Zde brzy opustil anglikánskou církev a stal se kazatelem skupiny independentů (nezávislých). Ti však byli pronásledováni hlavou anglikánské církve králem Jakubem I., proto odešel roku 1608 se skupinou 40 vystěhovalců do svobodomyslného Holandska. Tam se v Amsterodamu setkal s mennonity.\n\nSkupina kolem Smythe byli vyznavači wiklifismu, považovali katolickou církev za antikrista a anglikáni pro ně nebyli o nic lepší. Hledali krásnou, na pravdách Bible postavenou, církev. A protože se jim žádná církev nepodobala církvi biblické, rozhodli se novozákonní církev znovu založit. Roku 1608 Smyth pokřtil skupinu svých souvěrců na základě jejich vědomě vyznané víry v Krista a založil první baptistický sbor.\n\nNa rozdíl od baptistů ale křest udělovali zatím politím a vlivem mennonitů zavedli biskupský úřad. Teologicky se také posunovali od přísného kalvinismu k arminiánským názorům. Brzy se díky diskusím o těchto a jim podobných teologických otázkách začali štěpit, ale baptismus byl na světě a brzy se začal šířit. Smythův přítel a žák Thomas Helwys se s malou skupinou oddělil a vrátil roku 1612 do Anglie a v londýnském Spitalfields založil první baptistický sbor na anglické půdě.\n\n\n"}
{"id": "185149", "url": "https://cs.wikipedia.org/wiki?curid=185149", "title": "Stroboskop", "text": "Stroboskop\n\nStroboskop je zařízení, jehož prostřednictvím se cyklicky pohybující předměty mohou jevit zpomalené, či nepohyblivé. Tento princip je využíván ke zkoumání rotačních pohybů, cyklických pohybů, oscilací, či chvění.\n\nVe své nejjednodušší podobě může stroboskop představovat disk s náhodně rozmístěnými průzory, který vložíme mezi pozorovatele a pohybující se objekt. Pakliže se rychlost otáčení disku synchronizuje s pohybem pozorovaného objektu, zdánlivě se zpomalí, či zastaví. Tato iluze je známa pod názvem stroboskopický jev.\n\nV jeho elektronické alternativě je děrovaný disk nahrazen stroboskopickou lampou, jež je schopna velmi rychle emitovat krátké světelné záblesky. Pakliže je frekvence záblesků vhodně přizpůsobena otáčkám sledovaného rotačního, či periodického pohybu obecně, tento se nám může jevit být v klidu.\n\nPrvenství vynálezu stroboskopu je obecně připisováno Belgičanovi Josephu Plateau, který v roce 1832 sestrojil disk s radiálními štěrbinami, jímž otáčel při pozorování obrázků na dalším pohyblivém disku v zákrytu. Plateau toto zařízení nazýval „fenakistiskopem“. Spolu s dalšími paralelními objeviteli obdobných zařízení je pokládán za jednoho z průkopníků filmu. Totéž se týká též Rakušana Simona von Stampfera, který svou variantu této optické hračky nazval „stroboskop“.\n\nElektronická obdoba stroboskopu spatřila světlo světa v roce 1931, kdy Harold Eugene Edgerton použil přerušované světlo ke studiu strojních součástí v pohybu. Tentýž muž o něco později použil sérii velmi krátkých záblesků světla k vytvoření ostrých fotografií velmi rychle se pohybujících objektů, např. vystřelených kulek.\n\n\n\n\n\nRychlé světelné záblesky mohou být zdrojem další optické iluze – může se zdát, že zdroj bílého světla vytváří dodatečné barevné odstíny. Tato iluze je známa pod názvem Fechnerovy barvy.\nTyto domnělé barevné odstíny lze do jisté míry ovlivnit frekvencí záblesků. Jde o součást Fechnerových výzkumů, kdy poukazoval na to, že barvy existují pouze v lidské mysli a nejsou vlastností materiálů. (hmota pouze odráží, či absorbuje určité vlnění.)\n\n\n"}
{"id": "185150", "url": "https://cs.wikipedia.org/wiki?curid=185150", "title": "Hrvace", "text": "Hrvace\n\nHrvace je vesnice a opčina chorvatské Splitsko-dalmatské župy. Žije zde 4 116 stálých obyvatel (údaj z roku 2001), 97 % z nich jsou Chorvaté.\n\nPod opčinu kromě vlastní vesnice spadají sídla Dabar, Donji Bitelić, Gornji Bitelić, Laktac, Maljkovo, Potravlje, Rumin, Satrić, Vučipolje a Zasiok.\n"}
{"id": "185152", "url": "https://cs.wikipedia.org/wiki?curid=185152", "title": "Umberto Boccioni", "text": "Umberto Boccioni\n\nUmberto Boccioni (19. října 1882, Reggio di Calabria, Itálie – 17. srpna 1916, Sorte, Itálie) byl italský malíř, sochař a kritik umění, představitel a hlavní teoretik futurismu. Působil v Katálánii, Miláně a v Římě.\n\nBěhem studií v Římě poznal Gina Severiniho, se kterým navštěvoval ateliér Giacoma Bally. Balla ho seznámil s francouzským impresionismem.\n\nV roce 1902 odjel do Paříže, poté v 1903 do Petrohradu. V letech 1906–1908 pobýval v Padově a Benátkách.\nV Miláně se později seznámil s dalšími malíři Carlem Carrou a Luigim Russolem a básníkem Filippem Tommasem Marinettim, kteří výrazně ovlivnili jeho uměleckou tvorbu. V roce 1910 vydal Boccioni, Russolo, Carrà, Severini a Balla \"Manifest futuristických malířů\".\nV roce 1912 publikoval Boccioni \"Technický manifest futuristických sochařů\" a roku 1914 \"Futuristický manifest malířů a sochařů\".\n\nSe Severinim odjel roku 1911 do Paříže, kde poznal Pabla Picassa, George Braqua a Reného Dufyho. Boccioni měl významný podíl na první futuristické výstavě v pařížské galerii v roce 1912, jež putovala do Londýna, Bruselu a Berlína. Vystavoval o rok později v Galerii de la Boetie v Paříži své originální futuristické skulptury.\n\nTěsně předválečné obrazy ukazují vliv Paula Cézanna. Roku 1914 pak vydal v Miláně knihu \"Pittura scultura futuriste: dinamismo plastico\", vynikající studii o novém uměleckém směru. Téhož roku odešel dobrovolně na frontu, kde v roce 1916 zemřel na následky zranění při pádu z koně při vojenském cvičení. Bylo mu 33 let.\n\nJeho spisy \"Opera completa\" sebral a opatřil předmluvou Marinetti v roce 1927.\n\nRané obrazy do 1910 jsou ještě znatelně ovlivněny impresionismem, ale v Paříži přešel přes kubismus velmi rychle k futuristickým kompozicím, jaké oslavují pohyb a rychlost.\nDůrazně pak svém díle negoval impresionismus tím, že odvrhl „postižení okamžiku“ a nahradil tento okamžik akcí.\nK rozvíjení futuristické myšlenky specifickými způsoby použil kubistické chápání prostoru (mnohopohledovost, fázovitost).\nJeho „\"dinamismi plastici\"“ jsou pozoruhodné právě snahou po znázornění věcí a osob v pohybu (parní stroje, automobily a kola).\nDynamickou barevností a expresí své malby, v níž se vytrácí ve víru význam předmětu, se Boccioni přiblížil abstraktnímu malířství.\n\nV některých obrazech se dostal až na práh abstrakce.\n\nJsou jedněmi z mála zachovaných Boccioniho plastik, mnoho z nich je známo jen z fotografií. Nezobrazoval postavu jako takovou, ale spíš vzdušnou turbulenci, která ji obklopovala.\n\n\n"}
{"id": "185153", "url": "https://cs.wikipedia.org/wiki?curid=185153", "title": "Edward Rutherfurd", "text": "Edward Rutherfurd\n\nEdward Rutherfurd, vlastním jménem Francis Edward Wintle (*1948, Salisbury) je anglický spisovatel, autor série románových ság, popisujících historii osidlování. Zajímavě přitom kombinuje smyšlené postavy, dokonce celé rody, a skutečné historické osobnosti a události. Tento způsob psaní byl propagován především Jamesem Michenerem.\nVystudoval Univerzitu v Cambridgi a Obchodní školu ve Stanfordu. Nejdříve pracoval v nakladatelství. Na počátku 90. let se přestěhoval poblíž Dublinu v Irsku.\n\nRutherfurd stvoří 4 až 6 fiktivních rodin a skrz ně a jejich potomky vypráví příběh. Knihy mají obvykle 500 až 1000 stránek a jsou rozděleny na několik částí. Ty pak popisují nějaké důležité období dějin. Pro snadnější orientaci je ke knize přidán rodinný strom a několik mapek místa, o které v knize jde.\n\n"}
{"id": "185154", "url": "https://cs.wikipedia.org/wiki?curid=185154", "title": "Gino Severini", "text": "Gino Severini\n\nGino Severini (7. dubna 1883 – 26. února 1966) byl italský malíř a představitel futurismu.\n\nOd roku 1906 žil v Paříži. Byl signatářem \"Manifestu futuristických malířů\".\n\nMaluje Paříž (je pro něj nevyčerpatelným zdrojem). Na rozdíl od ostatních futuristů, kteří zobrazují pohyb pomocí moderních strojů, on se zaměřuje na tanec.\n\n"}
{"id": "185156", "url": "https://cs.wikipedia.org/wiki?curid=185156", "title": "Jelsa", "text": "Jelsa\n\nJelsa je obec a opčina chorvatské Splitsko-dalmatské župy. Leží na severu ostrova Hvar na břehu Hvarského průlivu. V roce 2001 měla 3 656 stálých obyvatel, 96% z nich byli Chorvaté.\n\nKromě vlastní Jelsy pod opčinu spadají sídla Gdinj, Gromin Dolac, Humac, Ivan Dolac, Pitve, Poljica, Svirče, Vrboska, Vrisnik, Zastražišće a Zavala.\n\nHlavní ekonomické činnosti obyvatelstva jsou cestovní ruch, zemědělství (hlavně vinná réva a olivy), rybářství a stavba lodí.\n\n\nJelsa leží na hlavní komunikaci ostrova Hvar (D 116), která vede podél celého ostrova ze Sučuraje do města Hvar. Je vzdálena 28 kilometrů od města Hvar, 12 kilometrů od města Stari Grad a 53 kilometrů od přístavu Sučuraj.\n\nMístními komunikacemi je pak spojena s ostatními obcemi opčiny. Obce na jižním břehu ostrova jsou přístupné z obce Pitve silničním tunelem o délce 1 400 metrů.\n\nVe středu obce se nachází přístav II. kategoorie pro jachty a menší lodě. Celková délka mola je 185 m. Obec má lodní spojení s přístavy Sućuraj a Bol. Není zde ale trajektový přístav, trajekty jezdí na ostrově Hvar pouze do přístavů Stari Grad a Sučuraj.\n\nZ Jelsy vychádejí dvě okružní cyklistické trasy:\n\n"}
{"id": "185163", "url": "https://cs.wikipedia.org/wiki?curid=185163", "title": "Dějiny diktatury", "text": "Dějiny diktatury\n\nDiktatura patří mezi nejstarší formy státního zřízení vůbec. Její dějiny jsou dlouhé a podoby různé. Od starověkých prvních států, kde měl panovník neomezenou a božskou moc, až po moderní vojenské a totalitární státy.\n\nTendence k diktatuře lze sledovat v Římské republice. Za mimořádných okolností (např. za války) byl volen senátor s téměř neomezenými pravomocemi na půl roku (6 měsíců), což usnadnilo řízení státu a omezilo demokratickou diskusi, kterou mohl protivník snadno využít ve svůj prospěch.\n\nVe středověku se začalo od konceptu diktatury pomalu upouštět. Králové a císaři sice často byli diktátoři, museli ovšem také často brát velký ohled na zájmy šlechticů, kteří ve středověku měli ohromnou moc. Postupně se tak začala moc dělit mezi skupinu lidí, čímž se autokracie měnila v oligokracii. Navíc v zemích západní Evropy, kde nepochybný vliv měla i římskokatolická církev, docházelo často k přestřelkám mezi panovníkem a papežem, neboť Vatikán měl nemalý vliv a mnohdy ovlivňoval chod v zemi.\n\nPrvní zastupitelstvo občanů, tedy parlament, vznikl v Anglii ve 12. století. Panovník sice mohl parlament rozpustit, nicméně tato možnost by vzbudila velké nevole občanů a šlechticů. Moc krále tak začala být do jisté míry omezena a rozdělena.\n\nV období konce středověku a nástupu novověké doby dochází k rozvoji velkých impérií. V takových je demokratická či veřejná správa nemožná, profilují hlavně zájmy expanzivní. Mezi nejkrutější režimy své doby se nyní zařazuje Francie pod vládou tehdejšího krále Ludvíka XVI. Objevuje se absolutismus, osvícenský absolutismus a dvory v jednotlivých zemích od Španělska až po Rusko tak posilují vliv.\n\nNespokojenost v mnohých zemích tehdejšího západního světa (Francie, britské kolonie v Severní Americe) znamenala ústup od absolutní moci krále a vedla buď k vytvoření demokratických úřadů (nově vzniklé Spojené státy), nebo k ještě brutálnější diktatuře (Francie pod vládou jakobínů). Původní monarchistické státní zřízení doplňují nyní nově vznikající republiky. Rozvoj nových technologických vynálezů - telegram, tisk, rádio aj. - a zvyšování vzdělanosti obyvatelstva začínají vést k celé řadě otázek. Mnohé státy proto reagují transformací; moc panovníka je omezena ústavou a vznikají tak konstituční monarchie.\n\n20. století znamenalo již mnohem širší uplatnění demokratického a svobodného fungování států než jakékoliv jiné období v dějinách. Mezi svobodnými a nesvobodnými zeměmi se začaly objevovat velké neshody. Demokratické země namítaly, že dochází k porušování práv občanů, kdežto nesvobodné státy se pokoušely hledat jakékoliv argumenty pro zcela opačná tvrzení. Díky sdělovacím prostředkům navíc začalo být stále složitější uchovávat informace skryté před veřejností, takže i samotné totalitní státy musely postupně omezovat svoji moc a přiznávat mnohé argumenty z demokratických zemí.\n\nV období začátku 20. století však většina veřejností řešila spíše otázky vývoje a osudu národa než demokratický rozvoj. V Evropě se proto v tzv. meziválečném období rozšířilo velké množství diktatur, které byly založené na nacionalistickém ideologickém principu. Jejich vliv začal růst v okamžiku po krachu na Newyorské burze v roce 1929. Zatímco západní svět diskutoval nad problémy, nesvobodné země se zdály díky své vysoké míře centralismu a kontroly téměř nezasaženy. Pro mnohé se tak stalo Německo či Sovětský svaz, které do světa vysílaly informace o nových dálnicích, hospodářském růstu a budování hydroelektráren, skutečným vzorem. Agresivita totalitních zemí, hlavně států tzv. Osy, kde dominujícím prvkem byl fašismus, vedla k druhé světové válce. Její konec sice znamenal i skončení agresivního nacionalismu, vedl ale naopak k nárůstu komunismu. Komunisické režimy se vyznačovaly větší či menší mírou nesvobody a centralismu, nakonec ale jejich drtivá většina skončila krachem. V mnohých komunistických zemích se dostali k moci buď demokraticky zvolení představitelé, nebo autokratičtí vůdci.\n"}
{"id": "185165", "url": "https://cs.wikipedia.org/wiki?curid=185165", "title": "Monstrance", "text": "Monstrance\n\nMonstrance (z lat. \"monstrare\", předvádět, volněji demonstrovat), jiným termínem \"custodia,\" je ozdobná prosklená schránka na noze, zhotovená z ušlechtilých kovů (nejčastěji ze zlaceného stříbra), patří k svatému nářadí a nádobí, uctívanému na oltářích katolických chrámů, latinsky zvaným \"Vasa sacra\". V nejstarších dobách (asi od 12. století) sloužila k ukazování svatých ostatků (latinsky \"ostensio\"), byla tedy původně \"ostensorium\", tedy otevřený (zasklený, či křišťálem nebo berylem opatřený) relikviář, také (\"monstrantia pro reliquiis\").\n\nMonstrance od vrcholného středověku slouží k vystavování a uctívání svěcené (tzv. konsekrované) hostie v katolickém kostele. Používá se mimo mši (kromě tzv. \"Missa coram Sanctissimo\"), při tzv. (eucharistickém) výstavu, kdy jsou věřící vyzváni k její adoraci (klanění). Obřad se nazývá adorace Nejsvětější svátosti oltářní, kromě klanění při něm znějí sborové modlitby. Během adorace se připomíná symbolika proměnění hostie v Tělo Kristovo. Dříve se ve svátek Božího Těla pořádala četná eucharistická procesí, v nichž byla monstrance nesena pod baldachýnem (\"nebesy\") nebo vezena na voze. Odtud se pro největší monstrance vžilo označení „procesní“.\n\nMonstrance se pro hostie používají od 13. století, označovaly se termínem \"monstrantia pro corpore Christi\". Tehdy tuto formu uctívání vyvolala svým zjevením řeholnice sv. Juliána z Lutychu (+1258), která rovněž předložila návrh uctívání ke schválení papeži. Brzy byla monstrance uvedena do praxe církevními představiteli některých regionů, a prosazována také řeholníky a řeholnicemi (s monstrancí bývají vyobrazeniSvatý Norbert nebo sv. Klára). Až do té doby se hostie adorovala bez monstrance, legendárním ctitelem byl starozákonní Melchisedech. Nejstarší dochované monstrance pocházejí z Nizozemí (Belgie) a z Porýní a datují se do 2. poloviny 13. století.\n\nMonstrance se skládá z několika článků: tvoří ji noha, členěná na podstavnou patku (kruhovou plochou či odstupněnou, laločnatou, cípatou či vykrajovanou) a dřík (válcový, šesti- či osmihranný), projmutý ořechem (latinsky \"nodus\") mezi dvěma prstenci. Ořech může mít tvar kulovitý, zploštělý nebo vázový (pak se noha nazývá balustrová). Na noze je vztyčena prosklená schránka, jež má od středověku do renesance skleněný válec nebo čtvercové okénko, v době barokní mívá okénko kasulový tvar.\n\nGotická architektonická monstrance - má systém věžic, oblouků arkád, vnějších opěráků s vimperky, fiálami a chrliči, připomínající trojlodí či pětilodí gotického chrámu. Skleněný válec je vložený do věže či pod baldachýn mezi opěráky, a proto se monstrance nazývá \"architektonická\". Pod oblouky arkád či ve výklencích nik bývají na soklech umístěny figurky Panny Marie, světců nebo andělů s nástroji Kristova umučení. Na vrcholu může být plastický krucifix, Kalvárie nebo pelikán v hnízdě krmící mláďata svou krví; u vícestupňových věží pod ním ještě ve výklenku Ecce homo, Kristus v hrobě, Pieta .\nOd pozdní gotiky (kolem 1480) se hostie zvětšuje a vyžaduje skleněné okénko, zpravidla ve čtvercovém architektonickém rámečku.\n\nBarokní sluncová monstrance - Původně pravoúhlý rámeček se od barokní doby mění na okénko na oválné, ve tvaru kasulového okénka nebo srdce, zdobí se věncem oblaků mezi anděly či ještě velkou sluncovou paprsčitou svatozáří, podle které se tento typ monstrance nazývá \"sluncová\". Má odlišnou siluetu i modelaci. Dřík nohy může být bez ořechu, tvarován do podoby figury Panny Marie, proroka, světce, archanděla, praotce Jesse s Kristovým rodokmenem, ale také například horníka. Vzácně může mít schránka kompozici Poslední večeře Páně (Augsburg).\n\nVe schránce je hostie upevněna svisle v držátku zvaném lunula (či melchisedech), ve tvaru ležatého půlměsíce, většinou bývá zajištěna svorkami či pérkem, a s kolejnicemi k vysunutí. Lunula podle liturgického předpisu má být zhotovena ze zlata, může být zdobena drahokamy nebo plastickými okřídlenými hlavičkami andělů.\n\nK největším exemplářům patří monstrance ze španělských chrámů, a to z Avily, Barcelony či Zaragozy, dosahují výšky kolem 3 metrů.\nK nejcennějším patří monstrance zhotovené celé ze zlata. V současné době se monstrance zhotovují o výšce do 50 centimetrů a bývají méně zdobené, zpravidla materiálem je pouze pozlacený kov, jsou finančně méně nákladné, pouze lunula má být zlatá.\n\nNejstarší gotická věžová monstrance ze zlaceného stříbra se dochovala v Sedlci u Kutné Hory a pochází z doby kolem roku 1390. V klášterním muzeu je vystavena její kopie od Jiřího Urbana.\nZ 15.století pocházejí například monstrance z Mělníka, z Kutné Hory, Mladé Boleslavi,nebo od sv. Michala z Olomouce. Z počátku 16. století monstrance z Malesic u Stříbra, z Bohdanče, Žiželic u Kolína nebo ze Sobotky. \n\n\nV České republice se dochovaly tři barokní monstrance ze zlata:\n\n\n\n\n\n\n\n\n"}
{"id": "185167", "url": "https://cs.wikipedia.org/wiki?curid=185167", "title": "Elvira de Hidalgo", "text": "Elvira de Hidalgo\n\nElvira de Hidalgo (27. prosince 1892, Aragón – 21. ledna 1980, Milán) byla španělská sopranistka.\nStudovala u Bordalbalové (Barcelona) a Vidalové (Milán). Poprvé vystoupila jako Rosina v opeře \"Lazebník sevillský\" v Neapoli v Teatro San Carlo.\nA také další světové scény. Od roku 1933 začala vyučovat zpěv. Její studentkou byla i Maria Callasová.\n\n"}
{"id": "185168", "url": "https://cs.wikipedia.org/wiki?curid=185168", "title": "SDH", "text": "SDH\n\nZkratka SDH může znamenat:\n\n\n"}
{"id": "185175", "url": "https://cs.wikipedia.org/wiki?curid=185175", "title": "Giuseppe Farinelli", "text": "Giuseppe Farinelli\n\nGiuseppe Farinelli, vlastním jménem Giuseppe Francesco Finco, (7. května 1769, Este – 12. prosince 1836 Terst) byl italský hudební skladatel.\n\nJméno Farinelli skladatel přijal po jednom z nejproslulejších kastrátů-sopránů v historii hudby 18. století, jako výraz vděčnosti za pomoc ve svých hudebních začátcích. Studoval nejprve ve svém rodišti a později v Benátkách u Antonia Martinelliho. V roce 1785 odešel do Neapole a pokračoval ve studiu na \"Conservatorio della Pietà dei Turchini\". Jho učiteli byli Lorenzo Fago (harmonie), Nicola Sala (kontrapunkt), Giacomo Tritto (kompozice) a Barbiello (zpěv).\n\nJeho první opera, \"Il dottorato di Pulcinella\", ukázala skladatelův komediální talent a setkala se s nadšeným přijetím. Po několika letech v Neapoli odešel v roce 1810 do Turína. V roce 1817 získal funkci \"maestro al cembalo\" v \"Teatro Nuovo\" (prakticky odpovídající dnešnímu dirigentu) v Terstu. O dva roky později se stal kapelníkem a varhaníkem v tertské katedrále, kde setrval až do své smrti.\n\nVětšina jeho oper vznikla v letech 1800–1810, kdy stál na vrcholu popularity. S příchodem Gioachina Rossiniho začaly být jeho opery méně žádané a v roce 1817 přestal zcela s kompozicí oper. Jeho dílo, kromě oper, zahrnuje 3 klavírní sonáty, 3 oratoria, 11 kantát, 5 mší a mnoho dalších chrámových skladeb.\n\n\n\n"}
{"id": "185176", "url": "https://cs.wikipedia.org/wiki?curid=185176", "title": "Naro-Fominsk", "text": "Naro-Fominsk\n\nNaro-Fominsk (: ) je město v Moskevské oblasti. Nachází se zhruba 70 km jihozápadním směrem od hlavního města na železniční trati z metropole do Kyjeva na řece Naře. Žije zde téměř 65 000 lidí.\nMěsto vzniklo roku 1925 spojením vesnic \"Fominskoje\" a \"Malaja Nara\", o rok později získalo postavení města a o tři další roky později pak se stalo i centrem vlastního rajónu. Roku 1939 zde žilo již 31 tisíc lidí. Naro-Fominsk byl poškozen během druhé světové války, zničeno nacisty bylo 687 budov a textilní továrna.\n\n\n"}
{"id": "185177", "url": "https://cs.wikipedia.org/wiki?curid=185177", "title": "Karl Perron", "text": "Karl Perron\n\nKarl Perron (* 3. června 1858, Frankenthal – 15. července 1928 Drážďany) byl německým basbarytonistou.\n\nZpěv studoval u Stockhausena ve Frankfurtu a u Heye v Berlíně. Poprvé vystoupil jako Wolfram v opeře Tannhäuser Richarda Wagnera roku 1884 v Lipsku .\n\n\nByl první Jochanaan v opeře Salome Richarda Strausse, Orestes v opeře Elektra a Ochs v opeře Růžový kavalír.\n"}
{"id": "185182", "url": "https://cs.wikipedia.org/wiki?curid=185182", "title": "Platan (pivo)", "text": "Platan (pivo)\n\nPlatan je značka piva vyráběná od roku 1598 v jihočeském Protivíně společností Městský pivovar PLATAN s. r. o.\n\n\n"}
{"id": "185183", "url": "https://cs.wikipedia.org/wiki?curid=185183", "title": "Helge Roswaenge", "text": "Helge Roswaenge\n\nHelge Roswaenge ( 29. srpna 1897, Kodaň – 19. července 1972, Mnichov) byl dánským tenoristou.\n\nPoprvé vystoupil jako Don José v opeře Carmen George Bizeta roku 1921 v Neustrelitzu.\n\n\n\n"}
{"id": "185185", "url": "https://cs.wikipedia.org/wiki?curid=185185", "title": "7TP", "text": "7TP\n\n7TP (7–Tonowy Polski) byl polský tank ze 30. let 20. století postavený na základě britských tanků Vickers Mark E. 7TP se zúčastnily bojů německé invaze do Polska.\n\nPo první světové válce bylo nuceno Polsko řešit otázku vybavení armády tanky. Roku 1931 se rozhodlo pro nákup 50 ks britských tanků Vickers E Type A (dvouvěžová verze), které však měly značné nedostatky. Proto byl roku 1934 zahájen program výroby vlastního polského tanku, která by však vycházela z konstrukce Vickersů.\n\nPrvní tank nazvaný 7TP' byl vyroben na jaře 1935. Jeho konstrukce byla shodná s britským originálem, ovšem stroj dostal silnější vznětový motor Saurer VBLDb o výkonu 110 hp. Podvozek sestával na každé straně z hnacího kola vpředu, osmi dvojitých pojezdových kol s gumovými obručemi, napínacího kola vzadu a čtyř napínacích kladek. Stejně jako v případě tanku Vickers Mark E byly produkovány dvě verze:\n\nKromě tanků byly vyráběny na základě jejich podvozků dělostřelecké tahače C7P'.\nTanky 7TP byly roku 1939 nasazeny zejména v bojích o Varšavu, avšak nemohly odolat německé přesile. Několik kusů ukořistila i Rudá armáda. Tanky ukořistěné Němci dostali název PzKpfw 7TP 731(p).\n\n\n"}
{"id": "185187", "url": "https://cs.wikipedia.org/wiki?curid=185187", "title": "Hrátky s čertem", "text": "Hrátky s čertem\n\nHrátky s čertem (1946) je pohádková divadelní hra, kterou napsal český spisovatel Jan Drda za nacistické okupace v roce 1942 za heydrichiády. Dílo se dočkalo především poválečného úspěchu, a to nejenom proto, že jsou v něm patrné náznaky odporu proti nacismu.\n\nV roce 1954 byla hra upravena i do podoby rozhlasové hry , ve které se objevila řada známých herců z tehdejšího souboru Národního divadla, z nichž někteří si zahráli o dva roky později i ve filmové podobě tohoto díla (Stanislav Neumann, František Filipovský, Jaroslav Vojta, František Smolík).\n\nRoku 1956 byla tato pohádka zfilmována režisérem Josefem Machem za použití kreslených filmových dekorací Josefa Lady. Ve filmu se objevila celá řada vynikajících herců – Josef Bek (Martin Kabát), Eva Klepáčová (Káča), Jaroslav Vojta (loupežník Sarka Farka), František Filipovský (zapomenutý čert Karborund), František Smolík (poustevník Školastykus), Josef Vinklář (čert Lucius), Alena Vránová (princezna Dišperanda), Stanislav Neumann (zapomenutý čert Omnimor), Vladimír Ráž (čert dr. Solfernus), Bohuš Záhorský (král), Ladislav Pešek (Lucifer), Rudolf Deyl ml. (Belial), Antonín Šůra (Boží anděl Teofil).\n\nPodle hry a filmu napsal operu \"Hrátky s čertem\" Ludvík Podéšť; premiéru měla 12. října 1963 v Liberci.\n\nHlavními prvky tohoto díla jsou nadpřirozené a nebo již legendární postavy poustevníka a loupežníka, ale také důvěra v obyčejného českého člověka, kterého zastupuje hlavní postava vysloužilý voják, prostý člověk \"Martin Kabát\". Trápí ho, že se neumí bát. Proto jde přenocovat do starého pustého mlýna, aby zjistil, zdali tam opravdu straší a jestli on sám pozná, co je to strach. Čertu se ale chtěla upsat vlastní krví princezna \"Dišperanda\" spolu se svou kamarádkou služebnou \"Káčou\" tak, aby měly konečně ženicha, po kterém obě dvě touží. Čert ale odnese \"Káču\" do pekla a \"Martin Kabát\" ji jde z pekla vysvobodit, což se mu za pomoci božího anděla \"Theofila\" nakonec povede. \"Martin Kabát\" zůstane s Káčou hospodařit v opuštěném mlýně. Potrestán je i neskromný poustevník a místní loupežník \"Sarka Farka\". Na princeznu zbude už jen čert. Příběh vytváří jakýsi nový typ české báchorky s vtipnými glosami. Přes všechna dobová klišé toto půvabné dílo zůstalo dodnes velmi milé a svěží.\n\n\n\n\nHelena Holečková, Jasněna Davidová, Romana Kvapilíková, Daniela Tišliarová, Jiří Fiala, Jiří Leitgeb, Petr Nedvěd, Tomáš Sychra, Petr Šafus, Radoslava Stupková, Yvetta Blanarovičová, Petra Jindrová, Daniela Stavělová, Helena Kutinová, Ilona Svobodová, Romana Kvapilíková, Pavla Vojáčková, Jana Lauferová, Apolena Veldová, Jasněna Pokorná, Jiří Kaňkovský, Jan Grabmüller, Jakub Šíla, Jakub Kohl, Stanislav Nohejl, Josef Novák\n\n"}
{"id": "185188", "url": "https://cs.wikipedia.org/wiki?curid=185188", "title": "Dům U Černé Matky Boží", "text": "Dům U Černé Matky Boží\n\nDům U Černé Matky Boží je vrcholné dílo české kubistické architektury. Vystavěn byl v letech 1911–1912 podle návrhu českého architekta Josefa Gočára.\n\nRohový dům se nachází na Starém Městě na adrese Celetná ulice čp. 569/34 a Ovocný trh čp. 569/19. Název pochází od barokní sošky Černé Madony, která je umístěna na jeho nároží. Dnes je v něm umístěno muzeum českého kubismu sbírek Uměleckoprůmyslového muzea v Praze.\n\nDům U Černé Matky Boží stojí na místě původního barokního domu rytířů Granovských, po kterém převzal jeho název.\nByl vystavěn původně jako obchodní dům na základě požadavků obchodníka Františka Herbsta. Zajímavostí je, že původní Gočárův návrh domu nesplňoval požadavky posuzovatele stavby – pražského magistrátu – na dokonalý soulad s historickým prostředím. Gočár na to reagoval tak, že dům doplnil o další kubistické prvky – např. více kubistický vchod nebo balkónové zábradlí.\n\nV suterénu byla původně vinárna, v prvním patře kavárna a ve druhém obchody s textilem.\nTřetí patro bylo určeno pro kanceláře a čtvrté pro byty. Kubisticky byl zařízen i interiér včetně nábytku a ostatních detailů.\n\nPůvodní kavárna zanikla už ve 20. letech 20. století – údajně pro nemodernost kubistického stylu – a na jejím místě vznikly kanceláře.\nTento trend pokračoval i později a byl završen v 50. letech, kdy celý dům využíval pro svou kancelářskou činnost podnik Výstavnictví.\n\nNa počátku 90. let 20. století byl Ministerstvem kultury ČR dům poskytnut jako záruka krytí cca 300milionového úvěru pro rozjezd loterijní hry zvané Česká lotynka. Když projekt lotynky zkrachoval, hrozilo, že stát o vzácnou památku přijde, neboť bude poskytnuta bance jako splátka za nepokrytý úvěr ze zkrachovalé loterijní hry. Státní fond kultury si pak rychle vzal od Komerční banky půjčku na splátky úvěru.\n\nV listopadu 1993 se tento významný kubistický dům dočkal důkladné stavební rekonstrukce podle projektu Karla Pragera, během níž byl uveden do původního stavu, byly odstraněny staré nátěry a byla dostavěna i část prosklené střechy v souladu s původním Gočárovým návrhem, který nebyl původně realizován. 18. října 1994 byl dům slavnostně otevřen za účasti prezidenta Václava Havla. Bylo v něm umístěno České muzeum výtvarného umění; v části domu byla i stálá výstava českého kubismu. Později – v roce 2000 – se na roh domu dostala i polychromovaná řezaná kopie původní sošky černé Madony.\n\nMuzeum zde skončilo svoji činnost v roce 2002, ale výstava českého kubismu byla obnovena v roce 2003 pod hlavičkou Národní galerie. V roce 2005 byla v prvním patře znovu otevřena kavárna Grand Café Orient. Od roku 2015 má dům v pronájmu Uměleckoprůmyslové muzeum v Praze, které zde obnovilo expozici kubismu a pořádá krátkodobé výstavy.\n\nV roce 2010 byl dům zařazen na seznam národních kulturních památek.\n\n"}
{"id": "185191", "url": "https://cs.wikipedia.org/wiki?curid=185191", "title": "Ptolemaios I. Sótér", "text": "Ptolemaios I. Sótér\n\nPtolemaios I. Sótér (česky Spasitel; 367 př. n. l. – 283 př. n. l.) byl makedonský generál Alexandra Velikého, který se stal vládcem Egypta a zakladatelem ptolemaiovské (lágovské) dynastie, když v roce 305 př. n. l. přijal královský titul. Ptolemaios byl synem Arsinoé vzdálené sestřenice Filipa II. Makedonského, a jejího manžela a makedonského šlechtice Lága. Náležel k nejbližším Alexandrovým druhům a byl proto ustaven jedním ze sedmi tělesných strážců (\"somatofylax\") majících na starost královu ochranu. Byl jen o několik let starší než Alexandr, s kterým již od dětství udržoval důvěrné přátelství. Dokonce prý patřil do skupiny mladých makedonských šlechticů, jejichž učitelem byl Aristotelés. Na nátlak Filipa musel odejít do vyhnanství, odkud se vrátil teprve po Alexandrově nástupu na trůn.\n\nBojoval v bitvě u Chairóneie a zúčastnil se celého Alexandrova asijského tažení. V roce 330 př. n. l. se vyznamenal, když zajal Béssa, vraha perského velkokrále Dareia III. Důležitou roli sehrál také v pozdějších kampaních ve střední Asii a v Indii. Na svatební slavnosti v Súsách v roce 324 př. n. l. ho Alexandr oženil s perskou princeznou Artakamou (Apamé). Ptolemaiovou milenkou se stala Thais, slavná athénská hetéra, která byla Alexandrovou společnicí při taženích proti Persii a na východě.\n\nPoté, co Alexandr v roce 323 př. n. l. zemřel, došlo v Babylóně k rozdělení správy říše mezi jednotlivé diadochy. Ptolemaios byl vybrán za satrapu Egypta jako místodržitel krále Filipa III. Arrhidaia a Alexandrova později narozeného syna a nástupce Alexandra IV. Řek Kleomenés z Naukratidy, dosavadní správce Egypta dosazený Alexandrem, zůstal v Alexandrii jako Ptolemaiův zástupce. Rok nato si Ptolemaios v rozporu s ujednáním z Babylónu podrobil Kyrenaiku.\n\nPodle makedonských zvyků potvrzovali králové svůj nárok na trůn pohřbením svého předchůdce. Pravděpodobně proto, aby zabránil tehdejšímu regentovi říše Perdikkovi stát se Alexandrovým nástupcem, zmocnil se Ptolemaios Alexandrových ostatků a dočasně je uložil v Memfidě. Tím se ovšem otevřeně postavil proti Perdikkovi. Ten podezříval Ptolemaia, že sám usiluje o trůn a vyhodnotil ho jako svého nejzávažnějšího soupeře v boji o nástupnictví. Ptolemaios dal následně popravit Kleomena jako Perdikkova vyzvědače. Jeho odstraněním jednak posílil svoji autoritu v Egyptě a zároveň ukořistil obrovské množství zlata, jež Kleomenés nashromáždil v době, kdy spravoval Egypt.\n\nV roce 321 př. n. l. vpadl Perdikkás do Egypta. Ptolemaios se rozhodl bránit se na Nilu, pročež Perdikkovy snahy o pokoření Ptolemaia skončily fiaskem. Regent ztratil asi 2 000 vojáků, což pro nepříliš pevné Perdikkovo postavení znamenalo poslední ránu. Brzy poté byl zavražděn dvěma svými podřízenými, pravděpodobně se tak stalo z Ptolemaiova podnětu. Ptolemaios ihned nato překročil Nil, aby poskytl zásoby svým poraženým a hladovějícím nepřátelům. Následně byla Ptolemaiovi navržena možnost ujmout se regentství, ten však tuto nabídku odmítl. Dal tak přednost zabezpečení své mocenské základny v Egyptě, než aby podlehl pokušení riskovat vše pro nejisté Alexandrovo dědictví.\n\nV dlouhotrvajících válkách, jež poté vypukly mezi jednotlivými diadochy, bylo Ptolemaiovým hlavním cílem udržení vlády nad Egyptem, jíž si chtěl zajistit prostřednictvím získání kontroly nad okolními zeměmi: Kyrenaikou, Kyprem, Judeou a Sýrií. V roce 318 př. n. l. poprvé obsadil Sýrii a ve stejné době se zmocnil také ostrova Kypru. Když Antigonos Jednooký, který se po vítězství nad Eumenem stal v roce 316 př. n. l. pánem Asie, projevil své nebezpečné ambice, Ptolemaios se připojil na stranu proti-antigonovské koalice. Krátce po vypuknutí války se stáhl ze Sýrie. Současně sváděl boje s Antigonovými generály na Kypru a teprve v roce 313 př. n. l. ostrov opět dobyl. Ve stejném roce potlačil rovněž vzpouru v Kyrenaice.\n\nV roce 312 př. n. l. Ptolemaios sjednal spojenectví se Seleukem, někdejším satrapou Babylónie vypuzeným Antigonem. Společně poté vpadli do Sýrie, kde v bitvě u Gazy porazili Antigonova syna Démétria Poliorkéta („obléhatelé měst“). Ptolemaios znovu okupoval Sýrii, kterou však již po několika měsících opět přepustil Antigonovi, když nejprve Démétrios částečně odčinil svůj předchozí nezdar, načež vstoupil do Sýrie Antigonos v čele své vojenské moci. O rok později se obě válčící strany dohodly na míru.\n\nNedlouho poté byl třináctiletý král Alexandr IV. Aigos zavražděn v Makedonii Kassandrem. Satrapa Egypta se tak stal vlastním pánem, který se ani formálně nemusel nikomu zodpovídat. Mír s Antigonem nevydržel příliš dlouho a v roce 309 př. n. l. Ptolemaios osobně velel flotile, která Antigonovi odňala Lykii a Kárii – pobřežní oblasti na jihu Malé Asie. Ptolemaios se pak vylodil v Řecku, kde svými posádkami obsadil města Korint, Sikyón a Megaru. V roce 306 př. n. l. napadla Kypr veliká flotila velením Démétria, který přemohl a zajal Ptolemaiova bratra Menelaa v rozhodné bitvě u Salamíny. Ptolemaios tím ztratil celou svoji flotilu a navíc kontrolu nad Kyprem.\n\nAntigonos a Démétrios se v tomto okamžiku cítili dostatečně silní a v roce 305 př. n. l. přijali královský titul. Ptolemaios stejně jako Kassandros, Lýsimachos a Seleukos záhy následovali jejich příkladu a rovněž se obdařili královskými tituly. Po zničení Ptolemaiova loďstva na Kypru se Antigonos pokusil vpadnout do Egypta. Ptolemaiovo postavení zde však bylo o poznání stabilnější a dokázal proto útočníka zdárně odrazit. Antigonos musel z Egypta neslavně ustoupit, avšak i přes toto vítězství se Ptolemaios neodvažoval vést proti němu další námořní výpravy. Pouze v době, kdy Démétrios obléhal Rhodos (v letech 305 až 304 př. n. l.) poslal ostrovu značnou pomoc. Jakmile Démétrios upustil od dalšího marného dobývání města, zřídili vděční Rhoďané svátek na oslavu a k uctění Ptolemaia jako svého zachránce (\"Sótér\").\n\nMezi moderními historiky je široce přijímána teze, že titulem Sótér byl Ptolemaios obdařen právě obyvateli Rhodu na důkaz jejich vděčnosti za jeho pomoc v době obklíčení města. Avšak z starověkých historiků podává o tomto zprávu pouze Pausaniás a to ještě s určitými nepřesnostmi, neboť zprávy o rhodském kultu krále Ptolemaia jsou zmiňovány až v 1. století př. n. l. Navíc i Diodóros Sicilský, který byl Ptolemaiovi vcelku nakloněn, se ve svém díle nezmiňuje ani o slavnostech ani o titulu. První údaj týkající se titulu Sótér pochází teprve z roku 256 př. n. l. z doby vlády Ptolemaia II., který si dal na své mince razit titul „Král Ptolemaios, syn Ptolemaia Sótéra“. Starší mince nesly naproti tomu pouze označení znějící „Král Ptolemaios, syn Ptolemaia“. Spekuluje se tedy o tom, že užití titulu Sótér bylo ve skutečnosti propagandistickým činem po sérii porážek, jež Ptolemaios II. v těchto letech utrpěl.\n\nPo obnovení koalice proti Antigonovi v roce 302 př. n. l., se k ní připojil také Ptolemaios, který potřetí vpadl do Sýrie, zatímco byl Antigonos vázán tažením proti Lýsimachovi v Malé Asii. Když se ale Ptolemaiovi donesla informace o tom, že zde Antigonos přesvědčivě zvítězil, ihned se z této země stáhl. Nicméně další zpráva referující o Antigonově porážce a jeho zabití v boji proti Lýsimachovi a Seleukovi u Ipsu jej přiměla ke čtvrtému obsazení Sýrie.\nOstatní členové aliance však přidělili celou Sýrii Seleukovi, neboť podezřívali Ptolemaia z věrolomnosti. Tímto rozhodnutím bylo zaseto sémě sváru o vládu nad touto zemí, v jehož důsledku docházelo k opakovaným válečným střetům narušujícím vztahy mezi Seleukovci a Ptolemaiovci po celé další století. Od této doby se Ptolemaios držel stranou veškerých konfliktů a jen zpovzdálí rozněcoval vzájemné soupeření ostatních diadochů. Ztratil přitom svůj zbývající vliv v Řecku, nicméně v letech 295 až 294 př. n. l. opět dobyl Kypr. Po zdolání řady povstání byla také Kyrenaika někdy kolem roku 300 př. n. l. konečně podrobena. Zdejším místodržitelem učinil Ptolemaios svého nevlastního syna jménem Magas.\n\nV roce 285 př. n. l. Ptolemaios abdikoval ve prospěch jednoho ze svých synů ze svazku s Bereníké – Ptolemaia II. Filadelfa – který byl již po tři roky jeho spoluvládcem. Jeho nejstarší legitimní syn Ptolemaios Keraunos, jehož matka Eurydiké, dcera Antipatra, byla Ptolemaiem zapuzena, uprchl na dvůr krále Lýsimacha. Ptolemaios I. Sótér zemřel v roce 283 př. n. l. ve věku osmdesáti čtyř let. Chytrý a obezřetný Ptolemaios založil stabilní a dobře spravovanou říši, jež přetrvala čtyřicet let válek, které následovaly po Alexandrově smrti. Jeho pověst dobrosrdečného a moudrého vládce přilákala do jeho služeb mnoho schopných Makedonců a Řeků, kteří vytvořili vládnoucí vrstvu ptolemaiovského státu. Nelze přitom přehlížet skutečnost, že si usiloval naklonit i domorodé obyvatelstvo Egypta. Taktéž byl patronem literatury, jenž položil základy velké alexandrijské knihovny. Osobně napsal dějiny Alexandrova tažení, které se ale nedochovaly. Ptolemaios měl prý v tomto díle zveličovat vlastní význam. Přestože je nyní ztraceno, představovalo hlavní zdroj pro pozdější, dochované dílo Arriána z Nikomédie.\n\n\n\n"}
{"id": "185192", "url": "https://cs.wikipedia.org/wiki?curid=185192", "title": "Kostel Orsanmichele", "text": "Kostel Orsanmichele\n\nKostel Orsanmichele stojí ve Florencii na Via dei Calzaiuoli, pěší zóně, která spojuje Piazza della Signoria s Piazza del Duomo.\n\nPůvodně stával na tomto místě kostel sv. Michala v zahradách - S.Michele in Orto. Po jeho zániku zde vystavěl v letech 1284 - 1291 Arnolfo di Cambio špýchar, který byl již roku 1302 zničen požárem. Roku 1337 přinutila florentská signorie cechy k nové výstavbě. Tak vznikla současná čtvercová gotická budova, podobná věži, s podloubím, které bylo určeno pro trh s obilím. Zázračný obraz, který se tu dochoval, však stále přitahoval množství poutníků. Proto byl roku 1361 trh s obilím zrušen a budova postupně přeměněna na kostel, který získal zkomolením názvu původního svatostánku pojmenování Orsanmichele. Horní patra dále sloužila jako sýpka - obilí zde bylo ukládáno až do 16.století. Dnes se tu nacházejí výstavní prostory.\n\nVe zdech kostela bylo vybudováno 14 výklenků, v nichž stojí sochy patronů tehdejších florentských cechů. Od vchodu doprava to jsou:\n\n\n\n\nKostel je dvojlodní. Na sloupech a klenbách jsou fresky z počátku 15. století. Vitráže v oknech zobrazují scény ze života Panny Marie. V pravé lodi je umístěn mramorový tabernákl z roku 1359 od Andrey Orcagny, který rámuje obraz Bernarda Daddiho Madonna s Dítětem z roku 1347. V levé lodi se nachází oltář Svaté Anny, mramorové sousoší od Francesca da Sangalla z roku 1526.\n\n"}
{"id": "185195", "url": "https://cs.wikipedia.org/wiki?curid=185195", "title": "Berlin-Charlottenburg", "text": "Berlin-Charlottenburg\n\nNádraží Berlin-Charlottenburg se nachází ve stejnojmenné čtvrti v bývalém Západním Berlíně. Slouží jednak vlakům německých železnic Deutsche Bahn, jednak i zdejšímu systému S-Bahnu.\n\nNádraží bylo otevřeno jako západní konečná městské trati (Stadtbahn) 7. února 1882. Jeho součástí byla dříve i historická nádražní budova, poničená za druhé světové války, později opravená a nakonec 6. července 1971 zbořená a nahrazená zcela novou funkcionalistickou. Roku 1984 také odsud začal jezdit první vlak S-Bahnu, provozovaný západoněmeckým dopravcem BVG (na ostatních spojích zajišťoval dopravu východoněmecký BVB). Roku 2003 byla vybudována nová cesta z nádraží k metru, do stanice Wilmersdorfer Straße, která zajišťuje spojení nádraží se sítí podzemní dráhy.\n\n"}
{"id": "185196", "url": "https://cs.wikipedia.org/wiki?curid=185196", "title": "Romeo, Julie a tma", "text": "Romeo, Julie a tma\n\nRomeo, Julie a tma je tragická novela Jana Otčenáška, vydaná roku 1958, z prostředí okupace Československa za druhé světové války, konkrétně v období heydrichiády. Slovo \"tma\" v názvu má právě symbolizovat dusné prostředí stanného práva, války a heydrichiády. Toto dílo bylo přeloženo do mnoha cizích jazyků.\n\nV roce 1959 podle něj byl Jiřím Weissem natočen stejnojmenný film. V roce 1997 podle něj byla vytvořena stejnojmenná televizní adaptace pod režijní taktovkou Karla Smyczka.\n\nHlavním hrdinou je \"Pavel\", z jehož pohledu příběh většinu času sledujeme. Právě dokončuje maturitu a jeho mysl je plná úvah o děvčatech a nastávající dospělosti. Při jedné z procházek potká ve večerním parku mladou dívku, která je čímsi rozrušena — opatrně s ní začne konverzaci a zjistí, že je židovka jménem \"Ester\", která se nedostavila do transportu do Terezína. Pavel se s náhlou rozhodností odhodlává ukrýt ji v malém pokoji vedle krejčovské dílny, ve které pracuje jeho otec.\n\nDruhý den se celá republika dozvídá o atentátu na zastupující říšského protektora Heydricha — v platnost vstupují zvláštní nařízení, mezi které patří zákaz nočního vycházení a kruté tresty pro jedince, kteří přechovávají nepřátele třetí říše. Pavel svého skutku přesto zapomíná litovat, neboť myslí na Ester. Často ji navštěvuje a brzy se s ní vůbec poprvé políbí.\n\nTěžiště knihy leží v kontrastu mezi mladou láskou Pavla a Ester a teroru heydrichiády. Nacistická vláda popravuje desítky lidí každý den a plakáty s jejich jmény vylepuje po Praze. Mezitím se dva milenci ukrývají v malé místnosti a sní o společné budoucnosti. Pavel si však je vědom rizika, které jim hrozí a o celé situaci mimo jejich místnost se brzy dozví i Ester. Ta dokonce plánuje, že uteče, aby Pavla neuvrhla do nebezpečí.\n\nV domě, kde se ukrývala, ovšem bydlel muž zvaný \"Rejsek\", známý místní kolaborant. Do všeho strkal nos. Přišel si nechat do krejčovny ušít oblek. Měl divné řeči, jako obvykle. Ale brzy odešel. Potom se Pavlův otec od svého zaměstnance dozvěděl, že Pavel v pokojíku ukrývá dívku. Ten večer, když odcházel Pavel za Ester, otec stál v předsíni, dal mu balíček jídla a jen vylekaně opakoval: „Hlavně se to nesmí dozvědět maminka, víš, že je nemocná.“ Potom Pavel odešel. Ten večer mu Ester řekla, že by s ním chtěla mít dítě. Pomilovali se spolu. Pavel, tento den později než jindy, odešel domů. V noci ho probudily rány z děla a kulometu. Zděsil se a chtěl hned utíkat za ní, ale domácí, který měl klíče od vrat domu, ho nepustil ven.\n\nNež se rozednívalo, zastavilo před pavlačovým domem fašistické auto. Rejsek začal lítat a křičel: „Tady to máte, všichni jste o tom věděli, teď nás všechny popraví, já nechci umřít!“ Lidé nevěděli o čem mluví. Mluvil o Ester, začal se dobývat do pokojíku. Ester stála uprostřed pokoje, tušíc, že tohle je konec. Na poslední chvíli utekla spojovacími dveřmi do krejčovny, kde ji zaměstnanec obeznámený o jejím úkrytu schoval pod látky a Rejska vyhnal. Ester ale zazmatkovala a utekla z domu. Stihla zaběhnout za roh, proběhla průchodem, byla však už zpozorována vojáky. Viděla park, viděla rodný domek, zahrádku, tátu s mámou, světlo, které k ní probleskovalo skrze všeobjímající \"tmu\" — pak ji vojáci zastřelili.\n\nPavel se nikdy nedozvěděl, co přesně se jí událo, leč okolnosti byly jasné. Na konci osaměle trčí ve svém pokoji a tone v pochmurných myšlenkách. Od úvah o sebevraždě ho vytrhne vzpomínka na Esteřin výrok „Ty musíš žít!“ Kniha končí tím, že se odhodlá jít dál.\n\n\n"}
{"id": "185197", "url": "https://cs.wikipedia.org/wiki?curid=185197", "title": "Občan Brych", "text": "Občan Brych\n\nObčan Brych je román českého spisovatele Jana Otčenáška, vydaný roku 1955. Na motivy knihy byl roku 1958 natočen film, který pozvedl svou rolí Karel Höger. (Hrála zde i např. Vlasta Fialová, Otomar Krejča, Zdeněk Štěpánek, aj.) Film režíroval Otakar Vávra.\nDěj začíná za nacistické okupace Československa v továrně, kde je totálně nasazený právník Brych. Po Únoru 1948 však nechce zůstat v totalitní zemi, a tak se rozhodne utéci přes šumavské lesy na západ. V převaděčské chatě se ale setká s rozhádanými lidmi, a tak se společně s bývalou přítelkyní, kterou zde také potká, vracejí zpět – s takovými lidmi by nechtěl žít. Za komunistického režimu smělo toto dílo vyjít pouze díky tomu, že si ho komunistická propaganda vyložila po svém.\n"}
{"id": "185199", "url": "https://cs.wikipedia.org/wiki?curid=185199", "title": "Hattrick (rozcestník)", "text": "Hattrick (rozcestník)\n\nSlovo Hattrick má několik významů:\n"}
{"id": "185200", "url": "https://cs.wikipedia.org/wiki?curid=185200", "title": "Charles Fourier", "text": "Charles Fourier\n\nFrançois Marie Charles Fourier (7. dubna 1772 Besançon – 10. října 1837 Paříž) byl francouzský filosof, jeden z hlavních představitelů utopického socialismu, kritik raného kapitalismu. Doporučoval zakládat jakási družstva - falangy (základní jednotka utopické společnosti, obec skládající se asi z 1600 lidí), v nichž se společně pracovalo a výsledky práce se dělily v kolektivu.\n\nFourier byl obchodní cestující a účetní na jedné straně, na druhé straně fantasta, vizionář, utopický socialista, vizionář družstevnictví. Do dějin vstoupil jako rozporuplná postava, která jednak vyniká nadčasovou kritikou obchodu a epochy civilizace a jednak fantastickými, do detailů zpracovanými až surrealistickými vizemi o sofistikovaném sociálně psychologickém mechanismu hybných vášní, které řídí společenské vztahy, i celé dějiny lidstva. \n\nLukáš Perný uvadí, že jako normativní ideál projektuje Fourier vzájemně kooperující autonomní a soběstačné komunity, asociace-falangy-falanstéry, ve kterých \"\"vše do sebe zapadá jako ozubená kolečka\".\" Jejich součástí jsou komunitární instituce (tlupy, družiny, série, skupiny; družstev s akcionářské banky, družstevní sklady, všelidové divadlo, preventivní lékařství). Falangy jsou avantgardou, utopické etapy lidstva, \"Harmonie\". V harmonickém stavu nastane jednota individuálního a kolektivního, a mnohé sociální opatření: zrušení chudoby zaručením práva na životního minimum a výživu, společné bydlení, zdravý způsob života, přitažlivá práci, jednotné vzdělání, ochrana přírody a zvířat, práva žen, mír a rovnováha civilizace. Už na začátku 19. století předpověděl klimatické změny, riziko vyhynutí rostlin a živočichů, projektů možnosti ovlivnit revitalizaci krajiny, zôdrazňoval problémy nadvýroby, chudoby, atomizace společnosti a zhoubných následků liberální volno-tržní ekonomiky a její přeměny do obchodní feudality a korporatokracie.\n\nFourierova sociální filosofie je vázána teoreticky především na komunitaristické hodnotové východiska a distributive harmonii produkce a spotřeby. Stanovil tři principy sociální harmonie:\n\n\nByl synem úspěšného besançonského obchodníka s textilem, o zděděnou rodinnou firmu však velký zájem neměl: od té doby, co zjistil, že jedno jablko v pařížské restauraci stojí tolik, jako na venkovském trhu sto stejných jablek, pohrdal obchodem jako klamáním lidí. Zajímal se o přírodu i umění, nedokázal však získat vyšší formální vzdělání, ztroskotal i jeho pokus o vojenskou kariéru. Živil se jako obchodní cestující; práci vykonával s krajní nechutí, umožnila mu však procestovat velký kus Evropy. Teprve od počátku třicátých let 19. století mohl díky finanční podpoře svých příznivců žít v Paříži jako spisovatel na volné noze. Měl pověst podivínského a samotářského starého mládence, šokoval jak svými nekonvenčními názory, tak neustálými výpady proti uznávaným myslitelům své doby.\n\nV roce 1808 vydal v Lyonu své nejvýznamnější dílo \"Teorie čtyř pohybů\". Prohlásil v něm za základní princip světa pohyb, který se dělí na materiální, organický, animální a sociální, přičemž všechny vzájemně souvisejí a musejí být v souladu. Smyslem lidského života je podle Fouriera štěstí, které spočívá v naplnění osobních vášní, což dosavadní stupeň společenského rozvoje znemožňuje. Na rozdíl od jiných některých utopistů Fourier nechtěl individualismus potlačovat, ale využít jej ke všeobecného prospěchu. V jeho představě o ideálním ekonomickém uspořádání proto hrálo velkou roli vzájemné soutěžení. Navrhoval vytvoření velkých statků nazývaných falanstéra nebo Palác harmonie, které by se zabývaly zemědělskou a řemeslnou výrobou; měly by být soběstačné, aby odpadla role překupníků. V budově falanstéry by bydlelo nejméně pět set a nejvíce dva tisíce lidí. Fourier předpokládal zachování soukromého vlastnictví i majetkových rozdílů. Každý ve falanstéře by vykonával to, k čemu má největší vlohy, přičemž by podle harmonogramu vystřídal za den několik různých činností, aby se mu práce neomrzela. Večer po zaměstnání by se osazenstvo falanstéry scházelo k takzvané burze, na které by se podle počtu zájemců sestavily pracovní skupiny na příští den. K životu ve falanstéře by patřily různé hry a kulturní programy ve volném čase.\n\nFourier neusiloval o zrušení rodiny jako instituce (v tom se rozcházel s Robertem Owenem), předpokládal však její rozvolnění, protože většina lidí stejně nestojí o celoživotní monogamii. Proto by měly být při falanstérách zřízeny Dvory lásky, kde by si zájemci mohli volně hledat partnery, při jejichž výběru jim budou radit zkušení „zpovědníci“. Za základní podmínku společenského pokroku prohlásil Fourier emancipaci žen.\n\nFourier odmítá koncepce filozofie výchovy od Seneky, Condillaca, dokonce i Rousseaua, připomíná, že současná civilizační výchova potlačuje a deformuje schopnosti dítěte a vytváří odpor k práci. Za hlavní roli vzdělávání na základě industriální přitažlivosti považuje vychovat plebejské třídu. Mezi cíle harmonické výchovy řadí: přednost praxi před teorií, využití pobídek vášní (opak donucování a povinnosti), zduraznení na radosti. Člověk bez výchovy je podle Fouriera horší než divoká zvěř, proto je výchova po obživě tou nejdůležitější potřebou člověka. Společnost může být podle Fouriera nedružstevní, drobená nebo družstevní, případně kombinovaná. Rodina je ve fázi civilizace pouze drobeným předstupněm tzv. asociace. Vzhledem k tomu, že je člověk předurčen k společenskému životu, ve fázi společnosti asociací, se rozšíří komunitární principy na vyšší fázi společenství.\n\nPodle Fouriera je klíčem k dobře spravované společnosti produktivní transformace vrozených vášní (podstatu vášní nelze změnit (jsou dané Bohem), můžeme pouze pozměnit jejich směrování). Vášnivá přitažlivost usiluje tři cíle:\n\n\nPodmínkou je uvést v soulad 5 smyslových oblastí se čtyřmi afektivními prostřednictvím tří haněných vášní:\n\n1, Kabalista, intrigy, sbližuje vyšší a nižší třídy, plodí prostředky zvyšující schopnosti\n\n2, Papillona, atlernanta, mánie pro rozmanitost, potřeba změny variací a\n\n3, Komposita, rozkoš smyslů i ducha\n\nPodle Fourier je společnost v neustálém pohybu-vývoji, usiluje o pokrok. K dosažení univerzální Harmonie lidstvo musí projít 32 etapami a 630 periodami, z nichž každá má svou materiální a ideologickou rys. Civilizaci, nahradí guarantizmus, vázaný na nový systém organizované výroby a distribuce, která přinese princip univerzálního pojištění a právo na práci a zánik spekulativních znalců a obchodníků. Ve finální epoše nastane věčný mír, všeobecná jednota a svoboda žen.\n\nObchod je podle Fouriera organizovaný zvráceně a nesmyslně; je zdrojem zločinů a chyb: bankrotu, pašování, spekulací, hromadění spojeného s hladomory a dvojnásobnými cenami, parasitismu a podvádění. Odsuzuje obchod jako morálně nepřijatelný a věří, že jednou bude vydán potupě a zmizí z lidské společnosti, kam vnáší jen zvrhlost a pustošení. Svoboda obchodu a trhu má důsledky: potraviny s nimiž obchodují mohou kdykoli stáhnout z oběhu, ukrýt je, spálit (uvádí příklad amsterodamskou Východní společnost, která spálila sklady skořice aby dosáhla vzestupu cen). Obchod, volný trh a zneužívání jsou typickými znaky úpadkového stadia Civilizace.\n\nJiž za Fourierova života došlo k pokusům o založení falanstéry, zemědělská kolonie, kterou zřídil roku 1832 v Condé-sur-Vesgre jeho žák Victor Considérant, však brzy zkrachovala. Větší ohlas mělo jeho učení v USA, kde Albert Brisbane vydával časopis \"The Phalanx\". Propagátorem fourierismu byl také Horace Greeley, známými komunitami, jejichž vznik inicioval, byly La Réunion v Texasu nebo North American Phalanx v New Jersey.\n\nŘada Fourierových nápadů byla natolik výstředních, že se stala předmětem posměchu; plánoval např. zúrodnit Saharu, zbavit světový oceán soli nebo vyšlechtit zvíře zvané „antilev“, které by si zachovalo lví sílu, bylo by však natolik krotké, že by sloužilo jako velmi rychlý a spolehlivý dopravní prostředek. V mnoha ohledech však skutečně předběhl svou dobu: byl průkopníkem feminismu, jako jeden z prvních formuloval všeobecné právo na základní sociální zabezpečení.\n\nFourier byl velmi kritický vůči Velké francouzské revoluci: jednak odmítal revoluční násilí (sám byl v době teroru zatčen a těsně unikl popravě), jednak považoval liberální demokracii za pouhou kosmetickou úpravu zásadně nespravedlivého ekonomického uspořádání.\n\n\n"}
{"id": "185211", "url": "https://cs.wikipedia.org/wiki?curid=185211", "title": "Romeo a Julie na konci listopadu", "text": "Romeo a Julie na konci listopadu\n\nRomeo a Julie na konci listopadu (1971) je televizní inscenace režiséra Jaroslava Balíka, jejíž scénář napsal Jan Otčenášek. Slovo listopad v názvu naznačuje „podzim života“, tedy stáří. Titulní role ztvárnili Karel Höger a Dana Medřická.\n\nNáhodné setkání věčného mladíka Karla Pluhaře a životem zklamané Marie Dočkalové v kavárně Slavii se vyvine v hlubší citové pouto. Musí se přenést přes mnohá protivenství, které oběma starším lidem kladou Karlovy děti a Mariina sestra.\n"}
{"id": "185218", "url": "https://cs.wikipedia.org/wiki?curid=185218", "title": "Bedřich Frida", "text": "Bedřich Frida\n\nBedřich Frida, psáno také Frída, (1. července 1855 Slaný – 15. října 1918 Praha) byl český překladatel z francouzštiny, němčiny a italštiny, dramaturg, prozaik a divadelní kritik.\n\nNarodil se 1. července 1855 ve Slaném. Byl mladším bratrem Jaroslava Vrchlického.\n\nStudoval historii, dějiny umění, jazyky a filozofii na filozofické fakultě pražské univerzity. V letech 1884–1897 vyučoval český jazyk a literaturu na Vyšší dívčí škole v Praze, kde se stal po odchodu Viléma Gablera druhým ředitelem. Roku 1892 byl jmenován dramaturgem Národního divadla. V posledních letech života se rovněž angažoval ve Společnosti Jaroslava Vrchlického.\n\nZemřel 15. října 1918 ve svém bytě ve Vojtěšské ulici 16 v Praze na zápal plic. Pohřben byl o tři dny později na Vyšehradě.\n\nPublikoval knižně nebo časopisecky (zvl. v \"Lumíru\") více než 90 překladů románů a povídek. Pro Národní divadlo přeložil přes 60 dramat. Spolu se svým bratrem Jaroslavem Vrchlickým se soustředil zejména na románské literatury.\n\n\n\n"}
{"id": "185222", "url": "https://cs.wikipedia.org/wiki?curid=185222", "title": "Dobrman", "text": "Dobrman\n\nDobrman (anglicky: \"Dobermann\") je psí plemeno vyšlechtěné v Německu v 19. století za účelem obrany a hlídání pána. Je největší z pinčů. Dnes se používá jako služební pes a společník.\n\nDobrman byl účelně vyšlechtěn v 70. letech 19. století německým výběrčím daní \"Louisem Dobermannem\", podle kterého je plemeno pojmenováno. Ten k jeho vyšlechtění pravděpodobně použil rotvajlera, německého pinče, anglického greyhounda, výmarského ohaře krátkosrstého a manchesterského teriéra, sám si ale o šlechtění žádné záznamy nevedl, proto není jasné, zda byla použita ještě nějaká plemena. Pes, kterého chtěl vytvořit měl být nebojácný, temperamentní a učenlivý. První zápis dobrmana do plemenné knihy se uskutečnil roku 1893 . První chovatelský klub v Německu ale nezaložil Dobermann, ale jeho nástupce Oto Göller, ten založil klub pod názvem Národní klub dobrmanských pinčů . Standard dobrmanů byl poprvé sepsán a schválen roku 1910.\n\nBěhem 1, světové války bylo do Ameriky odvezeno velké množství dobrmanů a jen málo se jich vrátilo. Po jejím skončení zbylo ve světě jen málo dobrmanů. Plemeno se ale nakonec podařilo zachránit a po pár letech se stalo oblíbeným plemenem v celé Evropě. O tyto psy později projevily zájem i ozbrojené složky, takže dobrman společně s německý ovčákem a airedale teriérem se stali prvními služebními plemeny.\n\nZa 2. světové války byli dobrmani hojně využívání v koncentračních táborech nebo přímo ve válce, kdy u nich byla rozvíjela agresivita a oblíbenost tohoto plemene u lidí se změnila v odpor k němu.\n\nDnes jsou dobrmani oblíbení psi na celém světě, nevyjímaje třeba Ameriku. Stále jsou hojně využívání jako služební psi.\nDobrman má velmi elegantní postavu – jeho krk je štíhlý, přitom ale velmi dobře osvalený, hlava je nesena vysoko. Hruď má dobrou šířku. Dobrmanova srst je lesklá a hladká, tlapky jsou malé, avšak velmi stabilní, umožňující rychlý pohyb. Klasické zbarvení je black and tan, vyskytuje se ale i ve hnědé verzi. Vzácné zbarvení je i modré, avšak dle standardu je možné psy s takovým zbarvením uznat. Uši dobrmanů byly dříve kupírovány, ale v České republice to dnes zákony zakazují. Ocasy jsou již v mládí zkracovány dodnes.\nDobrman je inteligentní, vytrvalý, spolehlivý a temperamentní pes, překypující energií. Při náležité důslednosti se lehko vycvičí, pro svoji ovladatelnost a ostrost se dobrman řadí mezi služební plemena. Dobrman se v rodině chová velmi láskyplně, je těsně vázán na svého pána a nerad snáší samotu.\n\nTento energický pes potřebuje hodně volného pohybu. Jeho srst nevyžaduje zvláštní péči, dobře zvládá horké podnebí a lze ho chovat i ve městě. Nevýhodou krátké srsti je však náchylnost k nízkým teplotám, kvůli které není dobrman vhodný k celoročnímu pobytu venku (je to možné pouze v případě, že má pes k dispozici zateplenou boudu). U jedinců z nekontrolovaných vrhů se může objevit agresivita a kousání ze strachu nebo při špatném vedení nesnášenlivost vůči jiným psům. U dobrmanů se často vyskytují problémy se srdcem, srdeční choroby a dysplazie kyčelního kloubu. Dožívá se v průměru 12 let, ale i dobrmani s vyšším věkem nejsou výjimkou.\n\n"}
{"id": "185224", "url": "https://cs.wikipedia.org/wiki?curid=185224", "title": "Byl jednou jeden dům", "text": "Byl jednou jeden dům\n\nByl jednou jeden dům je československý televizní seriál z přelomu 60. let a 70. let, který se natáčel po pražském jaru. Odehrává se v pavlačovém domě v Praze ve fiktivní Bagounově ulici. Zachycuje období před, při a po druhé světové válce. Roli správcové ztvárnila Jana Hlaváčová a jejího syna, který měl jít dokonce na nucené práce, Jaromír Hanzlík, dále se zde ale objevili i další výborní herci té doby.\n\nObdobí války bylo zvoleno úmyslně, protože lidé zažívali stejné problémy v totalitě a normalizaci, ale o tom se nesmělo nahlas mluvit, a tak tedy alespoň v náznacích. Seriál byl oblíbený také díky živým dialogům, propleteným příběhům a osudům. Působí na city a vlastenectví, protože se zde objevují i významné momenty, jako bylo Pražské povstání nebo heydrichiáda.\n\nDěj se odehrává v domě č. 12 ve fiktivní pražské Bagounově ulici. Majitel domu, radní pan Nerudný, má čtyři syny. Ti dostali jména po antických hrdinech: Achilles, Hektor, Patrokles a Paris. Ani jeden z nich se však nevyvedl podle jeho představ. V domě žije řada lidiček, jejichž osudy se prolínají společně s osudy českého národa za doby Protektorátu. Například trafikant Soumar, kterému neustále stěhují jeho trafiku, boxer Arnošt Ticháček, který žádný zápas nevyhrál, policista Ulč, který kolísá mezi povinnostmi a kamarádstvím a další postavy. Všichni společně prožívají historické události, jež hýbaly republikou (mnichovský diktát, německou okupaci, heydrichiádu, osvobození). V domě ale také pobývají odbojáři například malíř Dlask, který podporuje komunistický odboj. Na závěr seriálu se obyvatelé sejdou na barikádě v Bagounově ulici, kde se konečně dočkají osvobození Prahy.\n\nPoslední díl byl po premiéře pro další uvedení přetočen a přejmenován. Cenzorům se zdál málo revoluční, s malým důrazem na zásluhy Rudé armády. Závěrečné scény na barikádách se proto musely natočit znovu.. Zároveň tato verze obsahuje dodatečně dotočené osudy některých postav a hrají zde i herci, kteří v předchozích dílech nevystupovali. V této upravené verzi se poslední díl poprvé vysílal rok po premiéře 1. července 1976 (repríza seriálu probíhala od 3. června). Od roku 1990 je vysílána jen původní verze 5. dílu, také DVD se seriálem obsahuje jen původní verzi.\n\n\n\n\n\nSeriál byl natočen na 35 mm filmový materiál, což umožnilo jeho převod do HD rozlišení. V tomto obrazovém formátu mohli diváci zhlédnout seriál poprvé na jaře 2010.\n\nExteriéry seriálu (ulice) byly převážně natočeny v ulicích Opatovická, V Jirchařích, Ostrovní, Spálená v Praze 1. Domovní dvůr s pavlačemi a schodištěm byl postaven ve velkém filmovém ateliéru na Barrandově.\n"}
{"id": "185226", "url": "https://cs.wikipedia.org/wiki?curid=185226", "title": "Větrná farma na King Islandu", "text": "Větrná farma na King Islandu\n\nVětrná farma na King Islandu (resp. Větrná farma na Huxley Hill; angl. \"Huxley Hill Wind Farm\" či \"King Island Wind Farm\") je větrná farma na King Islandu u Tasmánie, vlastněná společností Hydro Tasmania. \nSpuštěna byla v roce 1998, později byla rozšířena, její současná kapacita činí 2,5 MW. Od roku 2003 experimentuje s vanadovou průtokovou baterií sloužící k uchovávání nadbytečně energie vyrobené farmou pro dobu bezvětří.\n\n"}
{"id": "185231", "url": "https://cs.wikipedia.org/wiki?curid=185231", "title": "Starý Dvůr", "text": "Starý Dvůr\n\nNázev Starý Dvůr má více sídel:\n"}
{"id": "185236", "url": "https://cs.wikipedia.org/wiki?curid=185236", "title": "Someday (I Will Understand)", "text": "Someday (I Will Understand)\n\nSomeday (I Will Understand) \"Jednou (pochopím)\" je píseň, kterou vydala Britney Spears během třetí čtvrtiny roku 2005.\nSong napsala Britney dva týdny před tím, než se dozvěděla o svém těhotenství, kdy čekala svého prvního syna Seana Prestona. Celou píseň Spears nahrála sama na klavíru, o producentskou práci se postaral Guy Sigsworth, který produkoval také Everytime.\nVideoklip se poprvé objevil na DVD nazvaném . Celý klip je velmi klidný. Vidíme Britney, která je těhotná a oblečena celá v bílém. Chodí po svém domě nebo leží na posteli, ze které se kouká na zahradu.\n\nCelý klip režíroval Michael Haussman.\nPíseň se začala vysílat v červnu 2005 a setkala se s velmi kladnou odezvou. Ale nepropracovala se na nejvyšší pozice. V USA píseň vydána nebyla.\n"}
{"id": "185237", "url": "https://cs.wikipedia.org/wiki?curid=185237", "title": "U:fon", "text": "U:fon\n\nU:fon byla mobilní CDMA síť (provozovatel Air Telecom, později jménem ). Již od roku 2007 nabízí mobilní internet, bezdrátovou pevnou linku a digitální vysílačky. Od června 2008 mohli zákazníci v této síti rovněž využívat mobilní hlasové služby. V roce 2010 pak poskytla síť U:fon jako první v ČR své zázemí novým virtuálním mobilním operátorům. Provozovatel sítě U:fon, společnost Air Telecom, poskytuje své datové služby prostřednictvím technologií CDMA 2000 a EVDO revize A, jež je datovou sítí 3. generace, plně srovnatelnou s UMTS/HSDPA. Předností této technologie je oproti GSM sítím zejména zajištění širšího pokrytí signálem i s nižším počtem základnových stanic. \n\nV současnost (2019) působí tato síť pod názvem Nordic Telecom. \n\nPůvodně nejmladší český mobilní operátor U:fon spustil svoji síť 14. května 2007. V současné době pokrývá 90 % populace v České republice. Jeho provozovatelem do roku 2010 byla společnost MobilKom a.s., která je vlastněna investiční společností Penta Investments. Poté byl operátor odkoupen společností Divenno Holdings Limited a od 1.11.2012 je novým provozovatelem společnost Air Telecom a.s., která operátora koupila bez historických dluhů. \n\nAir Telecom jako čtvrtý mobilní operátor v ČR také od roku 2013 nabízí služby v GSM standardu prostřednictvím své sítě AIR. Služby GSM jsou provozovány v síti mobilního operátora T-Mobile. Služby operátora U:fon k roku 2009 využívalo 135 000 zákazníků.\n\nMobilní síť U:fon se zaměřuje jak na rychlé mobilní připojení k Internetu pomocí přístupové technologie CDMA 2000 EV-DO Rev. A, tak na hlasové služby ,pevné“ - (domácí „pevné“ linky - tato domácí „pevná“ linka nefunguje na principu klasické pevné linky) a služby mobilní na frekvencích 410 až 430 MHz. Jedná se o nový typ mobilní sítě, protože přístup CDMA byl pro tyto kmitočty standardizován společností Qualcomm v roce 2006 (CDMA2000 byla původně projektována pro pásma okolo 2 GHz). V tomto standardu se počítá s teoretickými maximálními přenosovými rychlostmi až 3,1 Mbit/s, při použití Rev. B až s rychlostmi okolo 4,9 Mbit/s. Síť podporuje možnosti využití QoS, což je řízení datových toků v přenosových sítích.\n\nU:fon nabízí také tarify pro domácí „pevné“ linky, které kromě volání umožňují také posílání SMS. V roce 2013 aktuálně nabízel tarify MINI, STANDARD a RELAX. „Pevné“ linky jsou určeny jak do domácností, tak i pro firmy. Pro domácnosti nabízí U:fon především benefit volání a SMS ve vlastní síti zdarma. Za volání platí uživatelé aktuálně 1,50 Kč za minutu, což platí pro hovory jak na pevné linky, tak do mobilních sítí. Stejná cena platí také pro telefonování do pevných sítí vybraných zemí Evropy, do Ruska, Kanady a USA. \n\n„Pevná linka“ od společnosti U:fon se nepřipojuje na standardní pevnou telefonní síť, ale funguje bezdrátově a využívá CDMA technologii (nejedná se tedy o pevnou linku v pravém slova smyslu). Z tohoto důvodu (využití bezdrátové CDMA technologie), je tedy možné zřídit tuto „pevnou linku“ i v místech, kde není zavedena běžná telefonní přípojka.\n\n\nU:fon v roce 2007 spustil také projekt vlastních značkových prodejen v různých obchodních domech po celé ČR. V roce 2009 vedení však rozhodlo, že se vydají cestou nízkonákladového operátora a veškeré prodejny byly uzavřeny a nahradily je levnější partnerské prodejny, kde si zákazník může také službu zakoupit. V současné době je tak osobní kontakt se společností možný pouze v Praze.\n\n\n\n\n\n\n\n\n"}
{"id": "185241", "url": "https://cs.wikipedia.org/wiki?curid=185241", "title": "Du'á", "text": "Du'á\n\nDu'á je prosebná modlitba konaná buď ve prospěch nějaké osoby (samotného žadatele či jiného člověka), nebo je namířena proti někomu (méně časté). Du'á zasahuje do všech oblastí lidského života a týká se i všedních záležitostí (např. du'á před jídlem, při odchodu z domu, při oblékání apod.).\n\nAby mohla být modlitba vyslyšena, je nutné ji směrovat k Alláhovi, prosebník musí být muslimem a pro některé du'á (např. za déšť) je nutné dodržet stanovenou formu. Volba slov je v podstatě volná. Často jsou používány texty z Koránu a tradiční modlitby.\n\nJe nutné rozlišovat tuto prosebnou modlitbu od dalších druhů muslimských modliteb, tj. od modliteb:\n\n\nUkázky: „\"Ó Bože, Písmo sesílající, Zůčtovateli nejrychlejší, přivoď porážku těmto spojencům, ó Bože, přemož je a roztřes je.\"“ (kletby na nepřítele)\n\n„\"Ó Bože, buď chvála Tobě neb Tys oděl mě jím. Žádám Tě o jeho dobro a dobro toho, pro nějž byl zhotoven a utíkám se k Tobě před jeho zlem a zlem toho, pro nějž byl zhotoven.\"“ (při oblékání nového oděvu)\n\n\n"}
{"id": "185248", "url": "https://cs.wikipedia.org/wiki?curid=185248", "title": "Nagato (provincie)", "text": "Nagato (provincie)\n\nProvincie Nagato (: 長門国; \"Nagato no kuni\") také známá jako Čóšú (長州) byla stará japonská provincie na nejzápadnějším cípu ostrova Honšú. Na jejím území se dnes rozkládá západní část prefektury Jamaguči. Nagato sousedila s provinciemi Iwami a Suó.\n\nI když starobylým hlavním městem provincie bývalo Šimonoseki, sídlem lenních pánů Nagata bylo obvykle Hagi. Před i po bitvě u Sekigahary vládl provincii rod Móri.\n\nKdyž byl po reformách Meidži v roce 1871 zrušen systém provincií a nahrazen prefekturami, vznikla spojením provincií Nagato a Suó prefektura Jamaguči.\n\nRodáci z Čóšú měli silné zastoupení ve skupině oligarchů, kteří se dostali k moci po roce 1868. Patřili mezi ně Hirobumi Itó, Aritomo Jamagata a Kóin Kido (také známý jako Kogoró Kacura). Dalšími významnými osobnostmi Japonska období Meidži pocházející z Čóšú byli např. Šóin Jošida, Šinsaku Takasugi a Genzui Kusaka.\n\nJaponská bitevní loď \"Nagato\" byla pojmenována podle této provincie.\n"}
{"id": "185250", "url": "https://cs.wikipedia.org/wiki?curid=185250", "title": "Prácheňský soubor", "text": "Prácheňský soubor\n\nPrácheňský soubor písní a tanců se zabývá udržováním a prezentací lidových tradic a tanců které se dříve odehrávaly na jihočeské vesnici.\n\nZákladem tohoto souboru je dudácká muzika, ve které hraje alespoň jeden nebo raději více dudáků. Dudy pak doplňují housle, klarinety a basa. Soubor účinkuje v lidových krojích. Repertoár písní a tanců se vztahuje k tradicím udržovaným v průběhu celého roku na staročeské vesnici. Vystoupení Prácheňského souboru v prácheňských krojích obsahují tance jako Mazurka, Konopická ale třeba i Masopust, při kterých zaznívají lidové písně z Jižních čech. Soubor se věnuje lidovým písním z Prácheňska ve dvoj a trojhlasé úpravě v podání dívčí pěvecké skupiny. Kromě nich má soubor ve svém repertoáru také skladby barokních mistrů a novodobých autorů.\n\nDudácká muzika má 10–12 hudebníků (2–3 dudy, 2–3 klarinety, 3 housle, viola, podle potřeby zobcová flétna, niněra, kytara, zvonková hra). Dudy se uplatňují sólově, v duu, triu, v různých formách tradiční dudácké muziky: dudy-housle, dudy-niněra, „malá selská muzika“ (klarinet-housle-dudy), velká muzika.\n\nTaneční skupina vystupuje dle potřeby ve složení 4–6–8 párů za doprovodu naší dudácké muziky. Každé roční období bylo na staročeské vesnici oslavováno jinými zvyky a obyčeji. Tyto tradice se odrážejí i v repertoáru Prácheňského souboru. Mezi první svátky, po Silvestru a Třech králích, patří masopust. Další tance jsou například Hole, Mateník, Natřásaná, Mazurka, Dřeváky, Doublebská, Konopická, To jsou dudy, Posvícení.\n\nPěvecká skupina je tvořena 10 až 12 ženami. Jsou nositelkami mnoha vyznamenání jako je například FOSKAR. Repertoár skladeb obsahuje lidové písně nejen z Prácheňska, ale i skladby barokních mistrů. Píseň „My jsem se k vám přišli ptáti“ zpívají krom češtiny v angličtině, němčině, španělštině, francouzštině, italštině, švédštině, vlámštině, ruštině a polštině. V jejich repertoáru jsou písně i v maďarštině, řečtině, bretonštině nebo estonštině.\n\nRoku 1949 byl ve Strakonicích založen Josefem Režným Národopisný soubor. Z Národopisného souboru brzy vznikl Prácheňský soubor lidových písní a tanců.\n\n"}
{"id": "185251", "url": "https://cs.wikipedia.org/wiki?curid=185251", "title": "Magnus Knappe", "text": "Magnus Knappe\n\nMagnus Knappe (17. února 1822 – 25. listopadu 1910) byl prvním baptistickým misionářem na českém území.\n\nNarodil se v pruské obci Ullersdorf zbožným katolickým rodičům. Oženil se s Luisou Meierovou, s níž měl jedenáct dětí (pět z nich zemřelo v dětství). Poté, co ovdověl, se oženil s Emilií Topfereovou a měl dalších pět dětí. Umřel v listopadu 1910.\n\nUž v mládí se netajil svým kritickým postojem vůči povrchnímu křesťanství, které spatřoval v praxi katolické církve, byl místním farářem označen za kacíře, a tak přišel o možnost vyučit se i o své první zaměstnání. Po svém setkání s evangelíky přestoupil do evangelické církve. Ale až po setkání s německým baptistickým misionářem Ignácem Straubem vydal svůj život Kristu a nechal se na vyznání své víry pokřtít. Byl pokřtěn 1. dubna 1847 kazatelem Straubem v Šonově, tři hodiny pěšky z jeho rodného Ullersdorfu, a stal se členem tamějšího baptistického sboru.\n\nPoznané evangelium šířil ve svém okolí, ale pro odpor místního faráře se v padesátých letech odstěhoval do Voigtsdorfu, centra baptistické misie v kladské oblasti. V červenci 1858 ho Pruský svaz německých baptistů ordinoval (ustanovil) za misionáře pro Horní Slezsko. Z Voigtsdorfu se po čase přestěhoval do Reichenbachu, kde se pak staral o čtrnáct misijních stanic – kázal evangelium a šířil duchovní literaturu. Od roku 1871 krátce působil jako kazatel německého sboru v Dirschau. Po dvou letech se vrátil do Pruského Slezska a působil ve Freiburgu.\n\nAčkoliv neměl žádné vzdělání, měl dar oslovit lidi evangeliem – byl spíše misionářem než vedoucím sboru. Díky své práci na Broumovsku je Knappe prvním průkopníkem baptistické misie na českém území. Misii mezi Němci v Broumově – Šonově založil 1868 a tam také působil až do roku 1893, kdy je tato německá misie přiřazena pod český baptistický sbor v Praze. Baptisté v Broumově utrpěli odsunem německého obyvatelstva z pohraničí, kdy sbor téměř zanikl. Přesto je zde dodnes malá skupina českých baptistů.\n\nKnappe byl po nějaký čas v Ullersdorfu zaměstnán v továrně Hermanna Dietricha Lindheima na výrobu parních strojů. Měl zastání u továrníka Huga von Löbbecke, který mu umožnil v neděli z náboženských pohnutek nepracovat. \n\nSe svou rodinou a dětmi navštěvoval z Voigtsdorfu své příbuzné, kteří bydleli na samotě u Červené hory, místa svázaného s bohatou historickou minulostí. V borovicových lesích Červené hory se také konala v Knappeho době baptistická shromáždění. \n\n"}
{"id": "185253", "url": "https://cs.wikipedia.org/wiki?curid=185253", "title": "Jan Teplý", "text": "Jan Teplý\n\nJan Teplý (30. července 1931 v Praze – 25. února 2007 v Praze) byl český herec, známý například z filmů \"Skřivánci na niti\", \"Ucho\", \"Fešák Hubert\" či \"Oznamuje se láskám vašim\". Spoluzaložil Hereckou asociaci, jíž pak byl 14 let prezidentem (do roku 2005).\n\nVystudoval soukromou hereckou školu. Hrál v několika oblastních divadlech, například v Českých Budějovicích nebo Liberci. V 60. letech se stal členem pražského Divadla Jiřího Wolkera, poté hrál v letech 1965–1986 v pražském divadle S. K. Neumanna. Od roku 1990 do roku 2004 působil v Divadle na Vinohradech.\n\nVěnoval se i filmovému herectví. Televizní diváci jej mohli vidět i v první řadě seriálu \"Pojišťovna štěstí\". Objevil se také v seriálu \"Zdivočelá země\". Natočil televizní film \"Poslední kouzlo\". Jeho nejznámější rolí je hlavní postava komisaře Martina Becka v televizní detektivce Pavla Háši \"Záhada zamčeného pokoje\" (1986).\nJeho syn z třetího manželství s herečkou kladenského divadla Janou Jiskrovou je Jan Teplý ml. je hercem Divadla Pod Palmovkou, hraje v seriálu ČT \"Zdivočelá země\" a několika TV filmech a inscenacích. Krátce před smrtí nadaboval postavu Hudsona Horneta ve filmu Auta.\n\n\n"}
{"id": "185258", "url": "https://cs.wikipedia.org/wiki?curid=185258", "title": "Brendon Urie", "text": "Brendon Urie\n\nBrendon Boyd Urie (* 12. dubna 1987, St. George, Utah, USA) je hlavní zpěvák americké skupiny Panic! at the Disco. Hraje také na klavír, harmoniku, flašinet, violoncello, basu, bicí a kytaru.\n\nBrendon je nejmladší z pěti dětí a byl vychován v rodině, která patří do Církve Ježíše Krista Svatých posledních dnů a jeho kolega ze skupiny Ryan Ross o něm řekl, že byl dobrým Mormonem. Brendon se později své víry vzdal.\n\nBěhem dospívání se rozhodl stát se vegetariánem, jelikož je mu líto zvířat, které umírají pro pobavení lidí při lovech.\n\nStřední školu navštěvoval v Palo Verde, v části nazvané Summerlin. Na střední škole se také připojil k Panic! at the Disco. Setkal se totiž na hodině kytary s Brentem Wilsonem a ten se jej zeptal, zda nechce přijít vyzkoušet něco zahrát, jelikož zrovna hledali kytaristu.\n\nZpočátku by jej nenapadlo, že se stane hlavním zpěvákem, tuto úlohu zastával textař a kytarista Ryan Ross.\nNicméně na jedné za zkoušek se Brendon k mikrofonu postavil a zbytek kapely byl ohromen jeho hlasem a všichni se shodli na tom, že by se měl stát hlavním zpěvákem.\n\nV té době se začal Urie natolik věnovat skupině, že se přestal věnovat škole a téměř ji nedokončil.\nPo dokončení střední školy podporovali rodiče Brendona v tom, aby pokračoval ve studiu na vysoké škole, ale on oproti jejich přání se rozhodl dát přednost svým zájmům a chtěl, aby se Panic! at the Disco prosadili.\n\nRodiče s jeho rozhodnutím nesouhlasili, proto musel Brendon odejít z domova. Musel si proto najít dobré zaměstnání, aby byl schopen platit nájem za zkušebnu i svůj pronájem. Práci našel v místním podniku \"Smoothie Hut\", kde ho podporovali a pomohli mu platit nájem zkušebny.\n\nPozději viděl jeho otec první významnější vystoupení P!ATD v Las Vegas a rozhodli se svého syna vzít na milost a začít ho v hudbě podporovat. V současné době jsou jeho rodiče pro něj velkou oporou.\n\n"}
{"id": "185262", "url": "https://cs.wikipedia.org/wiki?curid=185262", "title": "Kamýšek", "text": "Kamýšek\n\nKamýšek (\"Scirpoides\") je rod jednoděložných rostlin z čeledi šáchorovité. (\"Cyperaceae\"). Někteří autoři řadili druhy rodu kamýšek (\"Scirpoides\") do rodu skřípina v širším pojetí (\"Scirpus\" s.l.). Také bylo někdy používáno rodové jméno \"Holoschoenus\" Link.\n\nJedná se o vytrvalé, většinou trsnaté byliny s krátkými oddenky. Jsou jednodomé, s oboupohlavnými květy. Lodyhy jsou oblé. Listy jsou jen na bázi, zpravidla redukované na listové pochvy, nanejvýš nejvyšší pochvy mají vyvinuty čepele, fotosyntetickou funkci přebírá hlavně stonek. Květy jsou v květenstvích, v kláscích. Klásky skládají kružel, jsou nahloučeny do nápadných kulovitých hlávek na stopkách různé délky. Pod květenstvím je listen, který napodobuje pokračování stonku, proto se květenství může jevit jako boční, ačkoliv je vrcholové. Květy vyrůstají z paždí plev. Okvětí chybí. Tyčinky jsou 3, jsou volné. Gyneceum je složeno většinou ze 3 plodolistů, je synkarpní, blizny většinou 3, semeník je svrchní. Plodem je nažka, která převážně trojhranná.\n\nJsou známy asi 3 druhy , které jsou rozšířeny v Evropě, západní Asii, v Africe a asi i v Austrálii.\n\nV ČR roste pouze jediný druh, kamýšek obecný (\"Scirpoides holoschoenus\", syn.: \"Holoschoenus romanus\"). Najdeme ho na slatinách a píscích v Polabí a na jižní Moravě. Dnes patří k silně ohroženým rostlinám (C2) v ČR. V rámci celého areálu je to velmi variabilní druh, je rozlišováno více poddruhů.\n\nKvětena ČR: 8 nebo 9 díl\n\n\n \n"}
{"id": "185278", "url": "https://cs.wikipedia.org/wiki?curid=185278", "title": "Naděžda Kavalírová", "text": "Naděžda Kavalírová\n\nNaděžda Kavalírová, rozená Morávková (13. listopadu 1923 Opočno – 20. ledna 2017 Pardubice) byla předsedkyně Konfederace politických vězňů České republiky a od prosince 2007 do prosince 2012 předsedkyně Rady Ústavu pro studium totalitních režimů.\n\nV mládí byla členkou České strany národně sociální. Od roku 1945 studovala medicínu na Lékařské fakultě Univerzity Karlovy. Dne 25. února 1948 se zúčastnila pochodu studentů na Hrad, po únorovém převratu vystoupila ze strany na protest proti její kapitulaci před tlakem komunistů. V březnu 1948 byla jako politicky nespolehlivá po šesti semestrech studia vyloučena nejen z medicíny, ale i ze všech vysokých škol v Československu. \n\nV roce 1949 se vdala za JUDr. Jiřího Kavalíra, soudce Krajského soudu v Praze a člena KSČ, který později působil jako legislativec na ministerstvu vnitra. Pracovala jako vrchní sestra v Závodním ústavu národního zdraví Jáchymovské doly. Podle spisu StB s krycím názvem „Zpěvačka“ byla zaměřená proti režimu.\n\nV roce 1956 byla zatčena a odsouzena ve vykonstruovaném procesu za údajnou vlastizradu a špionáž. Z vězení byla propuštěna v roce 1959. Poté pracovala jako pomocná dělnice, dělnice na soustruhu a později jako úřednice Národního výboru v Praze 9.\n\nKavalírová byla v době normalizace 18 let zaměstnána na ministerstvu práce a sociálních věcí jako samostatný odborový referent. Podle dotazníku z roku 1978, podepsaného Kavalírovou a zveřejněného v říjnu 2009 iDnes byla členkou Svazu československo-sovětského přátelství, ROH, kde zasedala v úsekovém výboru a provozní komisi, Československého červeného kříže, Československého svazu žen, kde byla v Ústředním výboru, Československého svazu pro tělesnou výchovu. Kavalírová to popírala a zpochybňovala pravost dokumentu.\n\nPo revoluci se ujala vedení KPV, kde po dlouhou dobu tolerovala příslušníky StB. Podařilo se jí však vytvořit nadstandardní vztahy s politickou reprezentací, mimo jiné s Hradem či KDU-ČSL. Od roku 2006 pravidelně jezdila na kongresy ODS, kde mimo jiné prohlašovala, že apolitická Konfederace má směrovat doprava a podporuje jednu část politického spektra.\n\nJejí autoritativní činnost a vedení KPV bylo předmětem kritiky. Jednání a volby předsednictva byly neveřejné, média na ně měla vstup zakázán, stejně jako kritici vedení z řad členů. Podle kritiků jim Kavalírová v rozporu se stanovami pozastavovala členství, nebo je přímo vylučovala.\n\nPoprvé Kavalírová pozastavila členství Vladimíru Hučínovi, bývalému pracovníku BIS. Ačkoli ho soud po letech osvobodil, jeho členství v KPV obnoveno nebylo. Stejně tak postupovala s těmi, kteří se Hučína zastali a Kavalírovou kritizovali. Ústřední revizní komise v srpnu 2009 konstatovala, že předsednictví ani rada KPV nemají oprávnění členy vylučovat, to může jen sněm místní pobočky, a dále že důvodem vyloučení nemůže být kritika.\n\nProti této praxi Kavalírové protestovala například pobočka KPV v České Lípě, koncem 2009 se vzbouřila celá pražská pobočka KPV. Zdena Mašínová, sestra bratrů Mašínů, odmítla převzít od ministryně obrany Vlasty Parkanové vyznamenání s odkazem na přítomnost Kavalírové ve stejné místnosti.\n\nJak v závislosti na Hučínovi tak bez jakékoli návaznosti na něj byla vedením KPV a samotnou Kavalírovou vyloučena celá řada dalších členů, mimo jiné i František Zahrádka, který má neobyčejnou zásluhu na vzniku a existenci Muzea třetího odboje ve Vojně u Příbrami, nositel Řádu Tomáše Garrigua Masaryka. \n\nTaké další vystoupení paní Kavalírové vyvolávala protesty. Z pozice předsedkyně konfederace ostře kritizovala odhalení pomníku císaře Františka Josefa I. ve Františkových Lázních, jež proběhlo roku 2002 za přítomnosti ministra zahraničí ČR Cyrila Svobody a Otty von Habsburga. Podle ní šlo o nežádoucí a zakonem zakázanou propagaci dynastie Habsburků. Kavalírová přehlédla, že zákon o zákazu šíření symbolů habsburské vlády byl v Československu zrušen roku 1933.\n\nKavalírová obdržela Svatováclavskou medaili (2004), Medaili cti a vděčnosti Společnosti Jana Masaryka a Řád Tomáše Garrigua Masaryka za vynikající zásluhy o stát v oblasti rozvoje demokracie, humanity a lidských práv (2006).\n\nZískala 2. místo v anketě Zelená perla 2011 za výrok, který pronesla na 22. kongresu ODS: \"Proč jsem dala do souvislosti komunisty a kůrovce? Oni mají přece mnoho společného, vždyť jde o stejnou zákeřnost a bezohlednost a ničí vše živé, co se jim postaví do cesty, a bylo by dalších jiných negativních věcí a vy to víte. Nikdy nepřestane boj politických vězňů proti komunistům, ale v boji proti kůrovci musí povstat celá naše země.“ V prosinci 2012 byla senátem ČR opět zvolena do Rady Ústavu pro studium totalitních režimů.\n\n"}
{"id": "185281", "url": "https://cs.wikipedia.org/wiki?curid=185281", "title": "Zapalovač", "text": "Zapalovač\n\nZapalovač je poměrně jednoduché zařízení, které vytvoří, respektive zapálí oheň.\n\nPracuje buď na principu mechanického pohybu v případě ručních respektive kapesních zapalovačů, může se ale jednat i o malý elektrický spotřebič, to v případě běžných domácích (nejčastěji kuchyňských) potřeb.\n\nV současnosti jsou nejvíce rozšířeny dva typy zapalovačů – plynové a benzínové. Někdy se dělí ještě podle možnosti doplňování hořlaviny na zapalovače na jedno použití a plnící.\n\nZapalovač se skládá z několika částí, kterými jsou nádrž s hořlavinou, tryska či knot a mechanismem který vytváří jiskru. Jiskrový mechanismus může být tvořen piezoelektrickým krystalem, který po stisknutí vytvoří elektrickou jiskru, jež zapálí hořlavinu. Druhým typem mechanismu je zařízení podobné křesadlu – ozubený válec s drážkováním, který se tře o „kamínek do zapalovače“, čímž dochází ke vzniku jiskry a obdobně k zapálení hořlaviny.\n\nBenzinové zapalovače bývají většinou kovové a ve spodní části se nachází nádoba, ve které je zasunuté těleso zapalovače. Vnitřek tělesa je vyplněn vatou, či jinou sající látkou, která absorbuje hořlavinu (nejčastěji technický benzín) a zadržuje jí před vypařením. Do tělesa zapalovače je zaveden knot, který je zvlhčen hořlavinou. Při škrtnutí jsou zapáleny hořlavé směsi, což vyvolá plamen.\n\nNěkteré typy zapalovačů mají oblast okolo knotu chráněnou speciální částí, která je děrovaná a umožňuje plamenu hořet i při prudkém foukání větru, či při pádu na zem. Tato technologie je patentována.\n\nNejznámějšími benzínovými zapalovači jsou výrobky značky Zippo, které jsou pro jejich uživatele zárukou kvality. Firma poskytuje na veškeré svoje zapalovače doživotní záruku. Další celosvětově rozšířenou značkou je rakouské IMCO s téměř stoletou tradicí výroby benzínových zapalovačů vlastního patentu známých v ČR též pod označením „rakušák“.\n\nPlynový zapalovač je založen na spalování plynného butanu, který může vyvíjet teplotu až okolo 750 °C. Butan je skladován v malé nádržce pod křesadlem v kapalném stavu. U některých typů zapalovačů je možné nádržku pro plyn doplňovat z externího zdroje, což prodlužuje životnost zapalovače.\n\nDo nádržky je zavedena trubička, kterou je při stisknutí plastového tlačítka regulován únik plynu z trysky. V přední části zapalovače je často umístěno regulační kolečko, kterým je možno regulovat zaškrcení trysky, což vede ke zvětšování či zmenšování plamene. Pokud se kolečko vytočí příliš, dochází k tomu, že plyn uniká ze zapalovače nekontrolovatelně. Pokud v této fázi dojde k zapálení, jedná se o neovladatelný zdroj ohně.\n\nPlynové zapalovače jsou velmi nebezpečné v oblastech s vysokou teplotou, jelikož mohou samovolně vybouchnout vlivem expanze plynu v nádrži. Mezi nejnebezpečnější místa patří interiéry automobilů, které jsou vystaveny slunečním paprskům.\n\nPoužívají se v domácnostech k podpalování plynových spotřebičů jako jsou sporáky, karmy, plynová kamna apod.\n\nPracují na piezoelektrickém principu, stlačením krystalu vznikne elektrické napětí, jenž vytvoří malý elektrický výboj v jiskřišti, jiskra výboje pak podpálí plyn ve sporáku či v plynových kamnech.\n\nExistuji i zapalovací zařízení pracující s napájením z běžné elektrorozvodné sítě.\n\nBěžným vybavením většiny moderních automobilů jsou 12voltové zásuvky, ve kterých je umístěn cigaretový zapalovač. 12voltovou zásuvku je možné využít také k nabíjení mobilních telefonů, napájení navigací, autochladniček apod.\n\n\n"}
{"id": "185299", "url": "https://cs.wikipedia.org/wiki?curid=185299", "title": "Třebůvka", "text": "Třebůvka\n\nTřebůvka je pravostranný přítok řeky Moravy v okrese Svitavy v Pardubickém kraji a v okresech Šumperk a Olomouc v Olomouckém kraji, přičemž okresem Svitavy protéká v délce 32 km ze svého celkem 48 km dlouhého toku. Povodí řeky má rozlohu 582,0 km².\n\nTřebůvka pramení u Křenova v nadmořské výšce 462 m. Je jednou ze systémových vodotečí Zábřežské vrchoviny.\n\n\nPrůměrný průtok Třebůvky u ústí činí 2,7 m³/s.\n\nHlásné profily:\n"}
{"id": "185304", "url": "https://cs.wikipedia.org/wiki?curid=185304", "title": "Přechod pro chodce", "text": "Přechod pro chodce\n\nPřechod pro chodce je místo na pozemní komunikaci určené pro přecházení chodců a označené příslušnou dopravní značkou. Je určen pro přecházení vozovky, případně i jiných jízdních pásů. V různých zemích jsou konkrétní parametry zařízení typu přechodu pro chodce definovány značně různě. Vedle přechodu je pozemní komunikaci navíc možno obvykle překonávat i dalšími způsoby.\n\nPřechod by měl být umístěn pouze na bezpečném místě, zaručující rozhled chodcům i řidičům.\n\nV posledních letech se v České republice zpřísňují bezpečnostní požadavky na provedení přechodů. Nedoporučuje se zřizování přechodů přes vozovky s více neoddělenými jízdními pruhy, doporučuje se zřizování ochranných ostrůvků a ochranných betonových bloků mezi jízdními směry nebo jízdními pruhy.\n\nNěkteré technické požadavky obsahovala vyhláška č. 369/2001 Sb., \"o obecných technických požadavcích zabezpečujících užívání staveb osobami s omezenou schopností pohybu a orientace\", kterou poté nahradila vyhláška č. 398/2009 Sb., \"o obecných technických požadavcích zabezpečujících bezbariérové užívání staveb\". Chodníky v místech přechodů musí mít snížený obrubník na výškový rozdíl 20 mm oproti vozovce a musí být opatřeny signálními pásy spojujícími varovné pásy umístěné po délce sníženého obrubníku s vodícími liniemi.\n\nV České republice se přechody se označují těmito dopravními značkami podle vyhlášky č. 30/2001 Sb. v platném znění:\n\n\n\nTechnické podmínky TP 169 \"„Zásady pro označování dopravních situací na pozemních komunikacích“\" stanoví: \"„Dopravní značky č. IP 6 se užívá k označení každého přechodu situovaného mimo křižovatku. V prostoru křižovatky se značky IP 6 zpravidla neužívá“.\" Prováděcí předpis k \"Zákonu o pozemních komunikacích\", tedy vyhláška č. 30/2001 Sb., zásady pro umisťování dopravních značek u přechodu nestanoví, ač je k tomu zákonem zmocněna.\n\nVyznačení přechodu pro chodce nebo umístění světelných signálů pro chodce v místě přechodu přes tramvajový pás nebo samostatnou tramvajovou dráhu je právně sporné, přecházení mimo takto vyznačená místa rovněž. V některých případech se v rámci pokusu o řešení vyznačují nestandardizovanými a nekodifikovanými způsoby takzvaná \"místa pro přecházení\", což není oficiálně zavedený termín. Přechod přes samostatnou tramvajovou dráhu může být označen jako železniční přejezd, pak se povinnosti chodců řídí příslušnými ustanoveními.\n\nChodec nesmí přecházet vozovku, nalézá-li se ve vzdálenosti bližší než 50 metrů křižovatka s řízeným provozem, přechod pro chodce, místo pro přecházení vozovky, podchod nebo nadchod označené příslušnými dopravními značkami.\n\nPro přecházení na přechodu pro chodce platí podobná pravidla jako pro přecházení vozovky mimo přechod. Na přechodu pro chodce se má chodit vpravo. Pokud jsou v místě přecházení v provozu signály pro chodce, je chodec povinen se jimi řídit. Pro chodce platí i pokyny policisty při řízení dopravy podle § 75 Zákona o silničním provozu.\n\nPodle § 5 odst. 1 písm. h) \"Zákona o silničním provozu\" je každý řidič povinen „snížit rychlost jízdy nebo zastavit vozidlo před přechodem pro chodce, sníží-li rychlost jízdy nebo zastaví-li vozidlo před přechodem pro chodce i řidiči ostatních vozidel jedoucích stejným směrem,“\" Tato specifická povinnost byla z Pravidel silničního provozu vypuštěna od 1. 1. 2001 a opět do nich byla navrácena od 1. 7. 2006.\n\nPodle § 5 odst. 2 písm. f) \"Zákona o silničním provozu\" řidič nesmí ,Ohrozit nebo omezit chodce, který přechází pozemní komunikaci po přechodu pro chodce nebo který zjevně hodlá přecházet pozemní komunikaci po přechodu pro chodce, v případě potřeby je řidič povinen i zastavit vozidlo před přechodem pro chodce; tyto povinnosti se nevztahují na řidiče tramvaje.\".\n\nK takovéto informaci je nutné ještě doplnit §54 odst. 3) Zákona:\n\n(3) Jakmile vstoupí chodec na přechod pro\nchodce nebo na vozovku, nesmí se tam bezdůvodně zastavovat nebo\nzdržovat. Nevidomý chodec signalizuje úmysl přejít vozovku mávnutím\nbílou slepeckou holí ve směru přecházení. Chodec nesmí vstupovat na\npřechod pro chodce nebo na vozovku, přijíždějí-li vozidla s právem\npřednostní jízdy; nachází-li se na přechodu pro chodce nebo na vozovce,\nmusí neprodleně uvolnit prostor pro projetí těchto vozidel. Chodec nesmí\nvstupovat na přechod pro chodce nebo na vozovku bezprostředně před\nblížícím se vozidlem. Chodec musí dát přednost tramvaji.\n\nZa neumožnění nerušeného a bezpečného přejití chodci na přechodu nebo za ohrožení chodce při odbočování apod. jsou řidiči uděleny 4 body podle bodového systému hodnocení řidičů, za nedodržení povinnosti zastavit vozidlo před přechodem 3 body.\n\nNa přechodu pro chodce a bezprostředně před ním nesmí řidič předjíždět (§ 17 odst. 5 písm. d) ani se otáčet (§ 24 odst. 4 písm. c). Na přechodu pro chodce a ve vzdálenosti 5 metrů před ním nesmí řidič zastavit ani stát (§ 27 odst. 1 písm. c).\n\n\n"}
{"id": "185308", "url": "https://cs.wikipedia.org/wiki?curid=185308", "title": "Signály pro chodce", "text": "Signály pro chodce\n\nSvětelné signály pro chodce jsou určeny zejména k tomu, aby zajistily bezpečné přecházení pozemní komunikace. Jsou dávány světelným signalizačním zařízením zpravidla na přechodech pro chodce, a to buď v rámci křižovatky, nebo samostatně. Jejich dodržování se ale v různých státech liší.\n\nOd 1. ledna 1967 vstoupila v účinnost nová vyhláška č. 80/1966 Sb., o pravidlech silničního provozu, která poprvé zavedla speciální světelné signály pro chodce a směrové světelné signály. Moderní světelnou signalizaci se speciálními světelnými signály pro každé rameno křižovatky, pro chodce i pro tramvaje, a signály se směrovými šipkami byla jako v prvním městě Československa zřizována kolem roku 1967 v Praze, a to firmou Signalbau Huber z Mnichova.\n\nV současné době České republice stanoví signály pro chodce § 74 Zákona o silničním provozu. Používají se signály dvojbarevné soustavy, červené (stůj) a zelené (volno), s grafickým vyobrazením stojícího nebo jdoucího panáčka. Světelné signály mohou být doplněny doprovodnými akustickými signály pro nevidomé.\n\n\"„Signál pro chodce se znamením Stůj!“\" (č. S 9a podle vyhlášky č. 30/2001 Sb.) znamená, že chodec nesmí vstupovat na vozovku (s použitím signálu pro přechod přes tramvajový pás nebo samostatnou tramvajovou dráhu znění zákona nepočítá). Po rozsvícení \"signálu pro chodce se znamením stůj\" smí chodec, který již do vozovky vstoupil, dokončit přecházení až ke světelnému signalizačnímu zařízení s tímto signálem (nemusí přerušit přecházení ani na případném mezilehlém dopravním ostrůvku).\n\nZařazení „Signálu pro chodce se znamením Volno“ (č. S 9b) může být podmíněno stiskem tlačítka pro chodce. Signál dovoluje chodci vstoupit do vozovky. Chodec má přecházení dokončit i poté, kdy se během přecházení objeví signál \"Stůj\". Vyklizovací doba by měla být nastavena signálním plánem tak, aby mohl bezpečně dokončit přecházení.\n\nMohou být také použity společné \"Signály pro chodce a cyklisty\" (tříbarevná soustava, č. S 13a až S13c).\n\nPravidla silničního provozu výslovně nestanoví, že místo vybavené světelnými signály pro chodce musí být zároveň přechodem pro chodce, tedy místem označeným dopravní značkou přechod pro chodce. Nedodržením nepsaných standardů ze strany zřizovatelů zařízení a správy komunikací k nesouladu místy dochází.\n\nPro chodce platí i pokyny policisty při řízení dopravy podle § 75 ZSP.\n\nPři přechodu přes železniční přechod nebo přejezd se i na chodce vztahují \"Signály přejezdového zabezpečovacího zařízení\" (č. S 14)\n\nPokud na křižovatce s řízeným provozem vozidlo jedoucí na \"Signál se zelenou směrovou šipkou\" (č. S 2c nebo č. S 3c) křižuje volný směr chodců, je na to řidič upozorněn \"Signálem žlutého světla ve tvaru chodce\" (č. S 4).\n\nDoprovodné akustické signály podle § 25 vyhlášky č. 30/2001 Sb. v novelizovaném znění se používají:\n\nSignály pro chodce se vyjadřují tikáním přerušovaně spínaného relé nebo tónovými pulzy o kmitočtu 450 až 550 Hz. Frekvence tikání nebo přerušování je cca 1,5 Hz pro signál Stůj!, cca 8 Hz pro signál Volno.\n\nAkustické signály přejezdového zabezpečovacího zařízení na křížení železnice s pěší komunikací musí mít charakter krátkých tónových impulsů o frekvenci 900 až 1100 Hz.\n\nU některých signalizačních zařízení chodec musí stisknout tlačítko, jimiž je možno nárok na signál volno do signálního plánu zařadit. Některá tlačítka jsou určena jen pro spuštění akustického signálu pro nevidomé.\n\n\n"}
{"id": "185309", "url": "https://cs.wikipedia.org/wiki?curid=185309", "title": "Přecházení pozemní komunikace", "text": "Přecházení pozemní komunikace\n\nPřecházením pozemní komunikace se rozumí zejména přecházení vozovky, ale též přecházení jiných jízdních pásů pozemní komunikace a také tramvajového pásu, tedy tramvajové dráhy v úseku, kde je vedena po pozemní komunikaci (aniž by přitom byla v právním smyslu její součástí). \n\nPřecházení vozovky upravuje § 54 Zákona o silničním provozu (dále jen „ZSP“). Vzhledem k nejasné definici vozovky nejsou jednoznačná ani pravidla pro přecházení stezek pro jezdce na zvířeti, stezek pro cyklisty, parkovacích nebo odstavných pruhů, některých druhů účelových komunikací, například samostatných parkovišť a podobných ploch, atd. Přecházení tramvajového pásu není právními předpisy dostatečně upraveno, v praxi se obvykle uplatňují obdobně pravidla pro přecházení vozovky. \n\nChodec nesmí přecházet vozovku, nalézá-li se ve vzdálenosti bližší než 50 metrů křižovatka s řízeným provozem, přechod pro chodce, místo pro přecházení vozovky, podchod nebo nadchod označené příslušnými dopravními značkami. Chodec nesmí překonávat zábradlí nebo jiné zábrany na vozovce.\n\nMimo přechod pro chodce se smí vozovka přecházet jen kolmo k její ose. Na přechodu pro chodce se má chodit vpravo. Chodec smí vstupovat na vozovku, jen když se předtím přesvědčil, že přecházením neohrozí žádné účastníky provozu a nedonutí řidiče přijíždějících vozidel k náhlé změně směru nebo rychlosti jízdy (tramvaji musí dát chodec přednost, což je jinými slovy vyjádřená tatáž povinnost, jakou má i vůči všem ostatním vozidlům). Nesmí vstupovat na přechod nebo vozovku bezprostředně před blížícím se vozidlem nebo přijíždí-li vozidlo s právem přednostní jízdy. Nevidomý chodec signalizuje úmysl přejít vozovku mávnutím bílou slepeckou holí ve směru přecházení. Čitelné chování ostatních chodců v blízkosti přechodu ZSP výslovně neupravuje a je možno je odvozovat jen z obecných ustanovení o povinnostech účastníků provozu. Jakmile chodec vstoupí na přechod nebo vozovku, nesmí se tam bezdůvodně zastavovat nebo zdržovat. \n\nPokud jsou v místě přecházení v provozu signály pro chodce, je chodec povinen se jimi řídit. Pro chodce platí i pokyny policisty při řízení dopravy podle § 75 Zákona o silničním provozu.\nPřecházení tramvajového pásu nebo samostatné tramvajové dráhy není právními předpisy dostatečně upraveno, v praxi se obvykle uplatňují obdobně pravidla pro přecházení vozovky. Vyznačení přechodu pro chodce nebo umístění světelných signálů pro chodce v místě přechodu přes tramvajový pás nebo samostatnou tramvajovou dráhu je právně sporné, přecházení mimo takto vyznačená místa rovněž. V některých případech se v rámci pokusu o řešení vyznačují nestandardizovanými a nekodifikovanými způsoby takzvaná \"místa pro přecházení\", což není oficiálně zavedený termín. Přechod přes samostatnou tramvajovou dráhu může být označen jako železniční přejezd, pak se povinnosti chodců řídí příslušnými ustanoveními. \n\nPodle § 5 odst. 1 písm. h) \"Zákona o silničním provozu\" je každý řidič s výjimkou řidiče tramvaje povinen \"„umožnit chodci, který je na přechodu pro chodce nebo jej zřejmě hodlá použít, nerušené a bezpečné přejití vozovky; proto se musí řidič takového vozidla přibližovat k přechodu pro chodce takovou rychlostí, aby mohl zastavit vozidlo před přechodem pro chodce, a pokud je to nutné, je povinen před přechodem pro chodce zastavit vozidlo,“\" Tato povinnost byla do Pravidel silničního provozu s účinností do 1. 1. 2001 a mediálně byla nazývána „absolutní předností chodců“, přestože chodci mají vůči řidičům obdobné povinnosti jako na přechodu řidiči vůči chodcům. Od 1.1. 2001 je pod tímto písmenem text \"„snížit rychlost jízdy nebo zastavit vozidlo před přechodem pro chodce, sníží-li rychlost jízdy nebo zastaví-li vozidlo před přechodem pro chodce i řidiči ostatních vozidel jedoucích stejným směrem,“.\" Povinnost řidiče vůči chodci na přechodu byla přesunuta do § 5 odst. 2 písm. f) \"Zákona o provozu na pozemním chomunikacích (č. 361/2000 Sb.)\" řidič nesmí \"„ohrozit nebo omezit chodce, který přechází pozemní komunikaci po přechodu pro chodce nebo který zjevně hodlá přecházet pozemní komunikaci po přechodu pro chodce, v případě potřeby je řidič povinen i zastavit vozidlo před přechodem pro chodce; tyto povinnosti se nevztahují na řidiče tramvaje,“\". Ve společnosti však stále přetrvává mylná domněnka, že řidič je povinen zpomalit, příp. zastavit a umožnit bezpečné přejití vozovky. Podle interpretace nového textu již řidič není povinen na chodce \"čaket\" a zastavit vozidlo, v případě že chodce nijak neomezuje a neohrožuje. \n\nPodle § 5 odst. 1 písm. i) téhož zákona je každý řidič (tentokrát včetně řidiče tramvaje) povinen \"„snížit rychlost jízdy nebo zastavit vozidlo před přechodem pro chodce, sníží-li rychlost jízdy nebo zastaví-li vozidlo před přechodem pro chodce i řidiči ostatních vozidel jedoucích stejným směrem,“\" Tato specifická povinnost byla z Pravidel silničního provozu vypuštěna od 1. 1. 2001 a opět do nich byla navrácena od 1. 7. 2006. \n\nNa přechodu pro chodce a bezprostředně před ním nesmí řidič předjíždět (§ 17 odst. 5 písm. d) ani otáčet (§ 24 odst. 4 písm. c). Na přechodu pro chodce a ve vzdálenosti 5 metrů před ním nesmí řidič zastavit ani stát (§ 27 odst. 1 písm. c).\n\nPodle § 5 odst. 2 písm. f) ZSP nesmí řidič \"„ohrozit chodce přecházející pozemní komunikaci, na kterou řidič odbočuje, při odbočování na místo ležící mimo pozemní komunikaci, při vjíždění na pozemní komunikaci a při otáčení nebo couvání.“\" Tato povinnost je určena k ochraně chodců před vozidly, která nepřijíždějí po té komunikaci, kterou chodec přechází a v jejímž směru se rozhlíží. Platí i vůči chodcům přecházejícím vozovku mimo přechod nebo jdoucím po pozemní komunikaci podélně. Podle § 70 odst. 2 ZSP na křižovatce s řízeným provozem řidič odbočující na signál s plným kruhovým zeleným světlem musí dát přednost chodcům přecházejícím ve volném směru po přechodu pro chodce. Odbočuje-li na signál se zelenou doplňkovou šipkou, nesmí přecházející chodce omezit ani ohrozit. Odbočuje-li na zelený signál ve tvaru šipky, musí dodržet obecná pravidla pro odbočování, přičemž může být žlutým signálem ve tvaru chodce upozorněn, že křižuje volný směr chodců, jež nesmí ohrozit. \n\nPodle § 79 odst. 1 písm. j) a odst. 6 ZSP může osoba pověřená obecním úřadem obce s rozšířenou působností k zajištění bezpečného přechodu dětí a školní mládeže přes pozemní komunikaci v blízkosti školního zařízení a předepsaným způsobem označená zastavovat vozidla. Před přechodem pro chodce může ve vymezených případech k zajištění bezpečného přechodu chodců zastavovat vozidla také strážník obecní policie ve stejnokroji (§ 79 odst. 1 písm. c ZSP).\n\nV ostatních případech mají řidiči vůči chodcům vždy obecnou povinnost chovat se ohleduplně a ukázněně (§ 4 písm. a) ZSP) a dbát zvýšené opatrnosti zejména vůči dětem a některým kategoriím zdravotně postižených osob. (§ 5 písm. d) ZSP). \n\nZa neumožnění nerušeného a bezpečného přejití chodci na přechodu nebo za ohrožení chodce při odbočování apod. mohou být řidiči připsány 4 body podle bodového systému hodnocení řidičů, za nedodržení povinnosti zastavit vozidlo před přechodem 3 body.\n\nPřecházení se týkají zejména tyto dopravní značky podle vyhlášky č. 30/2001 Sb. v platném znění: \n\n\n\nhttp://www.zakonyprolidi.cz/cs/2000-361\n"}
{"id": "185310", "url": "https://cs.wikipedia.org/wiki?curid=185310", "title": "Olga Zavjalovová", "text": "Olga Zavjalovová\n\nOlga Viktorovna Zavjalovová (: \"Ольга Викторовна Завьалова\", často nepřesně jako \"Savialova\", *24. srpna 1972 Beguncy, Leningradská oblast) je ruská běžkyně na lyžích, dvojnásobná mistryně světa.\n\nOd roku 1992 patří Zavjalovová do ruské reprezentace, ale na úspěchy musela dlouho čekat. Už v roce 1995 se dostala do první desítky ve stíhacím závodě mistrovství světa v Thunder Bay, kde skončila devátá, a byla pátá v konečném pořadí světového poháru, ale první medaili vybojovala až o osm let později. Na mistrovství světa ve Val di Fiemme obsadila třetí místo ve skiatlonu a vyhrála titul mistryně světa v závodě na 30 kilometrů volnou technikou, patnáct sekund před svou krajankou Burukinovou. O dva roky později zaznamenala své první a do roku 2007 poslední vítězství v závodu světového poháru, na mistrovství světa v Oberstdorfu ale zaznamenala nejlepší výsledek jen šestým místem na 10 km volně, v závodě, který vyhrála o 33 sekund rychlejší Kateřina Neumannová.\n\nPřestože byla jednou z favoritek na medaile při zimních olympijských hrách v Turíně, nejlépe dopadla až sedmá ve skiatlonu a devátá na oblíbené třicítce.\n\nNa mistrovství světa v severském lyžování 2007 v Sapporu ale vybojovala podruhé v životě světové zlato ve skiatlonu, ve finiši půl sekundy před Neumannovou. V závodě na 10 kilometrů volně s Neumannovou prohrála a získala stříbro.\n\nJejím vzorem vždy byla Raisa Smetaninová.\n\nŽije v Krasnogorsku v Moskevské oblasti. Je vdaná za Andreje, který řídí firmu na výrobu nábytku. Má jedno dítě.\n\n"}
{"id": "185311", "url": "https://cs.wikipedia.org/wiki?curid=185311", "title": "Jiskra", "text": "Jiskra\n\nJiskra může znamenat:\n\n\n\n"}
{"id": "185324", "url": "https://cs.wikipedia.org/wiki?curid=185324", "title": "Jean Barois", "text": "Jean Barois\n\nJean Barois (1913) je román francouzského spisovatele Rogera Martina du Garda, nositele Nobelovy ceny za literaturu za rok 1937.\n\nTématem románu je (podle autorových vlastních slov) \"„nesnadné osvobození člověka od jeho mystického dědictví“\" podané na obraze složitého duševního vývoje a převratných názorových změn francouzského vzdělance bolestně prožívajího rozpor mezi tradiční vírou a pozitivistivkou vědou. Jean Barois, který vyroste v katolické rodině se později od víry odkloní, ale po vášnivém potírání náboženských předsudků a po boji za pravdu a spravedlnost ve prospěch Alfreda Dreyfuse se nakonec k náboženství vrací, aby zde hledal odvahu čelit smrti. Velkou část románu zaujímají dlouhé ideové dialogy nad řadou filozofických a morálních problémů (např. jak sjednotit učení o milosrdenství božím s existencí zla) plynoucích z vyhrocených duševních konfliktů, které hlavní hrdina knihy prožívá.\n\n"}
{"id": "185327", "url": "https://cs.wikipedia.org/wiki?curid=185327", "title": "Jan Hanuš (skladatel)", "text": "Jan Hanuš (skladatel)\n\nJan Hanuš (2. května 1915 v Praze – 30. července 2004 Praha) byl český hudební skladatel.\n\nNarodil se 2. května 1915 v Praze. Absolvoval v Praze obchodní akademii a soukromě studoval skladbu u Otakara Jeremiáše a na pražské konzervatoři dirigování u Pavla Dědečka. Pracoval v nakladatelství svého dědy Františka Augustina Urbánka.\n\nSvou první skladbu napsal v roce 1936. Ve svých kompozicích navázal na českou hudební tradici Bedřicha Smetany a Antonína Dvořáka. Jeho tvorbu charakterizuje bohatá melodika s výrazně českým přízvukem a velkorysá architektonika. S odporem proti německé okupaci mají jeho skladby ze čtyřicátých let dramatický náboj a jeremiášovsky hutný zvuk (opera Plameny). Podobný výraz mají díla z doby po roce 1960, kdy použil nové kompoziční techniky (opera \"Pochodeň Prométheova\").\n\nV sedmdesátých a osmdesátých letech pracoval ve znamení syntézy tradičního s novými prvky. Svůj celoživotní tvůrčí zájem o duchovní hudbu vyvrcholil v \"Rekviem\" (1991–1995). Složil osm mší, kantáty a oratoria, velikonoční oratorium \"Ecce homo\" a \"Triptych ke cti sv. Anežky české Matky chudých\", pět oper, tři balety, sedm symfonií, koncerty pro sólové nástroje a instrumentální miniatury i písničky pro děti a školní sbory.\n\nByl členem výboru Přítomnosti, Společnosti Zdeňka Fibicha, J. B. Foerstra a Otakara Ostrčila. Byl redaktorem Národního vydavatelství Orbis a do roku 1955 hlavním redaktorem hudebního odboru Státního nakladatelství krásné literatury, hudby a umění odpovědný za sbírky Musicae Antiquae Bohemiacae. Spoluzaložil hudební nakladatelství Panton, byl aktivním členem Svazu československých skladatelů. Byl předsedou České společnosti pro hudební vědu, člen řídícího výboru ISME (Mezinárodní společnost pro hudební vědu) a předseda jeho české sekce, místopředseda České hudební společnosti a Unie českých pěveckých sborů, člen festivalového výboru Pražského jara. Jako redaktor se podílel na vydání sebraných prací Antonína Dvořáka a Zdeňka Fibicha a spolupracoval na kritickém vydání děl Leoše Janáčka.\n\nByl oceněn řadou státních uznání v době komunistického režimu, ale všechna tato vyznamenání v roce 1989 vrátil. V roce 1999 Václav Havel věnoval Janu Hanušovi za vynikající umělecké výsledky medaili Za zásluhy. Obdržel Cenu Bedřicha Smetany (1999) a v roce 2000 Hanuš převzal čestné občanství města Jirkova. V roce 2004 se v rámci festivalu Jílovské zpívání stal čestným občanem města Jílové u Prahy, které je neodmyslitelně spjato s jeho životem. Během procesu se Slánským statečně a veřejně obhajoval i před Státní bezpečností svého přítele Rudolfa Margolia.\n\n\n\n\n\n\n\n\n\n\nPortál České sbory:\n"}
{"id": "185329", "url": "https://cs.wikipedia.org/wiki?curid=185329", "title": "Thibaultové", "text": "Thibaultové\n\nThibaultové (1922–1940, Les Thibault) je osmidílný románový cyklus a nejvýznamnější dílo francouzského spisovatele Rogera Martina du Garda, nositele Nobelovy ceny za literaturu za rok 1937. Jednotlivé díly mají tyto názvy:\n\nNa tomto svém \"románu-řece\" (jak se také takováto díla označují) pracoval od roku 1920 a k jeho napsání mu byla vzorem \"Vojna a mír\" Lva Nikolajeviče Tolstého a také \"Jan Kryštof\" Romaina Rollanda. Zobrazil v něm společenský život ve Francii na přelomu 19. a 20. století, v době před první světovou válkou a především během ní. Především za sedmý díl tohoto cyklu, za \"Léto 1914\" obdržel Roger Martin du Gard roku 1937 Nobelovu ceny za literaturu.\n\nRománový cyklus \"Thibaultové\" se zcela zřetelně rozpadá na dvě části, které se od sebe liší autorovu koncepcí. Prvních šest dílů bylo vydáno v rychlém sledu v letech 1922 až 1929 a jako kronika soukromého života měšťácké rodiny se pohybují především v psychologické a morální rovině. Autor v nich představuje jednotlivé postavy, popisuje prostředí v němž žijí a vyvíjejí se a zabývá se jejich osobními problémy.\n\nHned na začátku se seznamujeme s katolickou rodinou Thibaultů, které vládne megalomanský a bigotní otec Oskar Thibault. Dalšími členy rodiny jsou jeho dva synové, starší Antonín, lékař a pozitivista, který věří pouze v chladný rozum a sní o tom, že se stane slavným vědcem, a Jakub, který má vzpurného a nepokořitelného ducha nenávidějícího násilí. Zatímco Antonínův život plyne poklidně, dochází mezi otcem a Jakubem ke dvěma velkým střetnutím, které Jakub řeší ve svých čtrnácti letech útěkem z domova. V postavě Oskara Thibaulta vytvořil Roger Martin du Gard plastický a psychologicky propracovaný portrét představitele katolického dogmatismu a tvrdého autoritářství, který neváhá dát svého syna Jakuba do polepšovny, kterou sám založil, aby jej zlomil. Tento jeho až nenávistný vztah k Jakubovi není však jen výrazem biologicko-sociologického vztahu otce a syna, ale má základ v Oskarově charakteru, odmítajícím všechno, co se vzpírá nehybnému konformismu. Po návratu z polepšovny se z Jakuba stává mlčenlivý a nejistý mladík, který se na rozdíl od svého bratra necítí nikde na pevné půdě.\n\nSouběžně s osudy rodiny Thibaultů se rozvíjejí osudy rodiny de Fontaninů, osvícenských protestantů. Té vládne vlídná paní de Fontanin, která, opuštěna manželelm, vášnivě miluje své dvě děti, Daniela a Jenny. Daniel je svou povahou podobný Jakubovi, ovšem je poněkud zdrženlivější a mírnější. Jenny, na první pohled odměřená a chladná, je však po matce velice citlivá a něžná. Na tomto základě pak Roger Martin du Gard rozvíjí složité vztahy svých hrdinů, jejich milostné problémy, přátelství Jakuba a Daniela a Jakubův komplikovaný vztah k Jenny.\n\nV závěrečném díle této „první“ části cyklu, v \"Otcově smrti\" jsme svědkem umírání Oskara Thibaulta. Jsme ale překvapeni, s jakou houževnatostí se tento fanatický katolík brání smrti, namísto toho, aby se vyrovnaně rozloučil s tímto světem. Nikdy se sice nedovíme, jestli opravdu věřil v posmrtný život, ale přesvědčujeme se, že by za něj nevyměnil ani to největší utrpení na zemi. Zjišťujeme tak, že za pevnou jistotou Oskara Thibaulta se skrývá nejistota, strach ze stárnutí, z vlastní osamocenosti a ze smrti. Postava jevící se zprvu jen v negativním světle, vyvolává tak nyní soucit.\n\nZhruba kolem roku 1931 došlo u Rogera Martina du Garda ke změně koncepce cyklu. Nástup fašismu a nebezpečí nového válečného konfliktu jej dovedlo k přesvědčení, že se nemůže věnovat jen líčení izolovaných citových a morálních problémů svých hrdinů, protože člověk je součástí společnosti, která ovlivňuje jeho osud. Proto spálil již hotový sedmý díl s názvem \"Příprava\" (L'Appareillage) a napsal díl nový, \"Léto 1914\", ve kterém problémy individuálních úzkostí ustoupily do pozadí před politickými a sociálními problémy. První světová válka, která měla být v původní koncepci jen stručnou epizodou, se tak stala vrcholným bodem díla, ve kterém jsou sedmý a závěrečný osmý svazek z roku 1940 delší než prvních šest částí dohromady.\n\nV sedmém díle cyklu, nazvaném \"Léto 1914\", je podána v celé své složitosti dramatická historie Francie v době pěti týdnů, které oddělovaly atentát na Františka Ferdinanda d'Este od vypuknutí války. Autor zde vytváří bohatý a pestrý obraz politického a ideologického chaosu a vření ve francouzské společnosti. Zastánci nacionalismu jsou konfrontováni se socialistickými internacionalisty, anarchistické revoluční tendence s názory humanistických reformistů, válkychtivost zfanatizovaných šovinistů s tolstojovským pacifismem. Jediným světlým bodem v této době, kdy se připravuje tragédie evropských národů, je konečné shledání Jakuba a Jenny.\n\nSamotná postava Jakuba se vyvíjí – od individuální revolty proti rodině směřuje Jakub takřka logicky k revoluční činnosti a v řadách socialistů bojuje za záchranu míru. Nakonec se rozhodně k zoufalému činu, o němž je přesvědčen, že může ukončit začínající válečnou katastrofu. Chce po obou stranách fronty shodit z letadla pacifistické letáky s výzvou, aby vojáci odhodili své zbraně. Letadlo však havaruje. Těžce zraněný Jakub je považován za německého špiona a při ústupu francouzských oddílů ho zastřelí jeho vlastní krajan. Jeho smrt je sice hrdinská, ale zbytečná, absurdní a beznadějná. Jakub zemřel, aniž dokázal vyřešit své vlastní problémy, aniž porozuměl sám sobě.\n\nHrdinou závěrečného dílu celého cyklu s příznačným názvem \"Epilog\" je Antonín, který se sice dožil konce války, ale postupně umírá v sanatoriu na důsledky zasažení yperitem, když působil na frontě jako vojenský lékař. Jde však o Antonína úplně jiného, než na jakého jsme byli zvyklí z předcházejících dílů. Tváří tvář smrti opouští Antonín svůj chladný pozitivismus ve prospěch nekonečného humanismu. Vidí, že skončila jedna epocha, že skončily naděje jedné generace, která už nemůže splnit to, co si předsevzala, a obrací se tedy do budoucnosti, kterou pro něj ztělesňuje syn Jakuba a Jenny Pavlík. Rodina válečnou katastrofu nepřežila, ale přežily ji Jakubovy názory, že válka je ničitelkou všech hodnot a všeho životodárného, a Jenny je rozhodnuta zasvětit svůj život tomu, aby jim Pavlíka neodcizila. Roger Martin du Gard tak svým dílem předává poselství o tom, že válka není exaltací ctností, ale obecnou tragédií, jejíž příčiny netkví v nezměnitelné osudovosti, nýbrž v lidech samých, kteří z ideálů jako je Vlast, Svoboda a Spravedlnost vytvářejí idoly, za nimiž se skrývá agresivní nacionalismus a kořistnické zájmy.\n\n"}
{"id": "185332", "url": "https://cs.wikipedia.org/wiki?curid=185332", "title": "Vincenzo Bellini", "text": "Vincenzo Bellini\n\nVincenzo Salvatore Carmelo Francesco Bellini (3. listopadu 1801, Catania – 23. září 1835, Puteaux u Paříže) byl italský hudební skladatel, jeden z nejvýznamnějších představitelů operního stylu bel canto.\n\nVincenzo Bellini se narodil 3. listopadu 1801 ve městě Catania na Sicílii. Vyrůstal v hudební rodině a byl tzv. zázračné dítě. Traduje se, že v 18 měsících věku zpíval jednu z árií Valentina Fioravantiho. Prvotní hudební vzdělání mu poskytl jeho dědeček. Hudební teorii se začal učit ve dvou letech, hře na klavír ve třech, takže již v pěti letech hrál i náročné klavírní skladby. Jeho první kompozice pochází z doby, kdy mu bylo šest let.\n\nV roce 1819 opustil Bellini své rodné město a začal studovat na konservatoři v Neapoli s finanční podporou města Catanie. Do roku 1822 byl žákem Niccola Antonia Zingarelliho a studoval díla mistrů neapolské operní školy, ale také skladby Josepha Haydna a Wofganga Amadea Mozarta. Zde prožil i velký milostný román s Maddalenou Fumaroli, kdy oba milenci bojovali s nepřízní Maddalenina otce, magistrátního úředníka, který pouhého cembalistu nepovažoval za vhodného ženicha.\n\nBelliniho první opera, \"Adelson e Salvini\", byla provedena na školním představení v divadle konzervatoře. Další opera, \"Bianca e Gernando\", byla hrána s velkým úspěchem již v neapolském divadle Teatro San Carlo. Titulní roli tu zpíval tenorista Giovanni Battista Rubini, kterému Bellini svěřoval role i v dalších letech. Úspěch této opery byl tak velký, že i král, panovník Království obojí Sicílie, porušil dvorní etiketu a tleskal ve stoje. Bellini získal vzápětí objednávku na novou operu pro Teatro alla Scala v Miláně. Výsledkem byla opera \"Il Pirato\" (Pirát), která se stala trvalou součástí světového repertoáru. Při práci na této opeře si Bellini získal i přátelství básníka a operního libretisty Felice Romaniho.\n\nNásledující roky strávil Bellini v Miláně. Neměl nouzi o další objednávky. Seznámil se zde s hudebním vydavatelem Giovannim Ricordim, který ho uvedl do salónů vysoké šlechty. Okamžitě byl vyzván, aby zkomponoval operu pro otevření divadla \nTeatro Carlo Felice v Janově. Bellini však nenapsal novou operu, ale pro tuto příležitost přepracoval svou starší práci \"Bianca e Gernando\" a uvedl ji pod lehce pozměněným názvem \"Bianca e Fernando\" (1828). V lóži tohoto divadla potkal mladou provdanou Janovanku jménem Giuditta Turina, se kterou pak udržoval vztah trvající pět let.\n\nDalší opera \"La straniera\" (1828) byla u obecenstva ještě úspěšnější než \"Il Pirato\", ale vyvolala polemiku v tisku pro svůj nezvyklý styl i harmonii. Neustálé modulace do vzdálených tónin vyvolávaly nelibost u konzervativněji zaměřených kritiků a ani sociální podtext libret nebyl jednoznačně přijímán. Opera \"Zaira\", kterou komponoval pro otevření divadla Teatro Ducale (Vévodského divadla) v Parmě, nebyla příliš úspěšná. Zato publikum v Benátkách bylo nadšeno dílem \"I Capuleti e i Montecchi\" (Kapuleti a Montekové), napsaným podle dramatu Williama Shakespeara \"Romea a Julie\".\n\nRoky 1831 až 1835 byly pro Belliniho plné mimořádných úspěchů. V této době zkomponoval svá vrcholná díla. Nejprve to byla opera \"La sonnambula\" (\"Náměsíčná\"). Po ní přišlo jedno ze stěžejních děl světového repertoáru, \"Norma\", tragický příběh druidské kněžky s velkolepou árií „Casta Diva“. Postavu Normy vytvořila při milánské premiéře slavná sopranistka Giuditta Pasta, pro jejíž hlas Bellini tento part napsal, avšak první představení skončilo fiaskem. Pěvkyně byla indisponovaná a Belliniho nepřátelé v hledišti spustili pokřik. Přesto jak \"Náměsíčná\" tak \"Norma\" velmi brzy zahájily vítěznou pouť po všech významných evropských scénách. Opera \"Beatrice di Tenda\" však v roce 1833 v Benátkách propadla a skladatel, navíc zklamaný rozchodem se svou milenkou Giudittou (i když vztah ukončil sám), odešel do Londýna. Po úspěchu oper \"La sonnambula\" a \"Norma\" v divadle Drury Lane sklízel další vavříny v Paříži. Byl jmenován Rytířem čestné legie. Pro divadlo Théâtre-Italien zkomponoval operu \"I Puritani\" (Puritáni), která se pak stala jednou z jeho nejoblíbenějších. Bellini nemohl tušit, že to bude jeho poslední opera.\n\nVincenzo Bellini zemřel velmi předčasně 23. září 1835 v Puteaux u Paříže ve věku 33 let. Příčinou smrti byl, podle lékařské zprávy, akutní zánět tlustého střeva zkomplikovaný abscesem na játrech. V pařížské Invalidovně se s ním rozloučil 250členný sbor. Byl pohřben nejprve v Paříži na hřbitově Père Lachaise, později byly jeho ostatky převezeny na Sicílii a uloženy v katedrále jeho rodného města Catania. Jeho partitury a memorabilia jsou uchovány v tamějším \"Museo Belliniano\".\n\nBelliniho význam tkví především v jeho vynikající operní tvorbě. Ostatní díla, jak chrámová, tak i sakrální, jsou dnes téměř zapomenuta. V počátcích byl silně ovlivněn Gioacchinem Rossinim, ale již počínaje operou \"Il pirato\" si vypracoval vlastní styl. Snažil se o maximální jednotu textu a hudby. Opustil přísné dělení na recitativy a árie a v daleko větší míře než jeho předchůdci používal zpěvné ariózní recitativy. Mimořádná je jeho melodika. Typické jsou pro něj široce klenuté árie vycházející z několikataktových motivů. To vše je jen podtrženo harmonickou a instrumentační vynalézavostí. Bellini byl ve své době nejvlivnějším italským operním skladatelem. Skladatelé jako Gaetano Donizetti, Giovanni Pacini, Saverio Mercadante i Giuseppe Verdi jej uvádějí jako jednoho ze svých předchůdců.\n\n\n\n"}
{"id": "185340", "url": "https://cs.wikipedia.org/wiki?curid=185340", "title": "Antonín Čapek", "text": "Antonín Čapek\n\nAntonín Čapek (26. července 1855 Žernov – 4. července 1929 Praha - Vinohrady) byl báňský a lázeňský lékař, otec spisovatele Karla Čapka a malíře Josefa Čapka.\n\nNarodil se 26. července 1855 v Žernově v rodině rolníka Josefa Čapka a jeho ženy Františky. Antonín Čapek promoval v roce 1881, působil jako báňský a lázeňský lékař v Malých Svatoňovicích. Pořádal osvětové lékařské přednášky. Založil národopisné muzeum v Úpici.\n\nDne 6. listopadu 1884 se oženil s Boženou Novotnou (26. 5. 1866 – 13. 4. 1924), dcerou hronovského mlynáře Karla Novotného (1837–1900) a jeho ženy Heleny Novotné (1841–1912). Antonín Čapek s Boženou Čapkovou měli tři děti:\n\nPo narození syna Karla se rodina přestěhovala do vlastního domu v Úpici. Zde Antonín působil jako tovární lékař v místní textilce.\nV roce 1907 se rodina přestěhovala do Prahy. Od roku 1911 působil Antonín Čapek jako lázeňský lékař v Trenčianských Teplicích, později se zde se ženou usadil do roku 1923, kdy se vrátil do Prahy. Po smrti manželky (13. 4. 1924) bydlel Antonín Čapek se synem Karlem až do své smrti v roce 1929 v jeho domě.\n\n\n"}
{"id": "185344", "url": "https://cs.wikipedia.org/wiki?curid=185344", "title": "Smyčec", "text": "Smyčec\n\nSmyčec je pomůcka zásadního významu potřebná pro hru na smyčcové nástroje (housle, violu, violu da gamba, violoncello, kontrabas). Tvoří jej dřevěná hůlka, mezi jejímiž konci jsou napnuty koňské žíně.\n\nK výrobě smyčců se používá tvrdé dřevo, zpravidla brazil, fernambuk či jiné exotické dřevo, napuštěné lněným olejem a ošetřené šelakovou politurou. Převážná část délky hůlky (prutu) má kruhový nebo osmihranný průřez. Jeden konec, který se označuje jako \"špička\", je rozšířený a uzpůsobený pro pevné uchycení žíní. Špička je opatřena kostěným plátkem s ebenovou dýhou. Žíně v zádlabu špičky drží pomocí dřevěného klínku. Na opačném konci žíně napíná tzv. \"žabka\", kterou lze posunovat pomocí napínacího šroubku po prutu. Žabka má tělo z ebenu, jiného tvrdého dřeva, kosti či želvoviny, které bývá dekorováno perleťovým očkem a ocelovým, stříbrným nebo zlatým kováním, leckdy zdobeným gravírováním. Žíně jsou v zádlabu žabky opět zajištěny dřevěným klínkem, který je přikrytý perleťovou páskou, a ta je zajištěna kovovým polokroužkem. Mezi žabkou a prutem je matička, která se pohybuje v drážce vyfrézováné v prutu, a plíšek, jenž vede žabku v přímém směru a zabraňuje opotřebení. Prut je v blízkosti žabky, v místě kde se hráč dotýká prutu ukazovákem, ovinut stříbrným drátkem a olepen kůží. \n\nVýrobou smyčců se zabývají mistři smyčcaři, specializované manufaktury a továrny. Základem je obdélníkový dřevěný přířez, který se rozdělí na dvě části ve tvaru písmene L tak, aby z každé části bylo možné vyrobit jeden smyčec. Tento tvar se po delší straně opracovává soustružením do kruhového průřezu a následně se obrábí ručními hoblíky na požadovaný profil a sílu. Na špičku se nalepí plátek, vyřezává se nožem a dokončuje rašplemi, pilníky a brusnými papíry. Poté se smyčec ohýbá nad ohněm do potřebného tvaru bez použití plastifikačních činidel. Na straně u žabky je vyvrtán otvor pro šroubek a vyfrézována drážka. Po povrchové úpravě a osazení žabkou je smyčec potažen žíněmi a finálně seřízen. Žíně smyčcař před prvním použitím prosytí drcenou kalafunou. Žíňový potah hraním podléhá značnému opotřebení, proto se běžně mění.\n\nHráč drží smyčec prsty pravé ruky, přičemž z jedné strany je palec a z druhé ostatní prsty. U kontrabasu se používají dvě odlišné konstrukce smyčce - tzv. francouzská, která umožňuje uvedené držení, a tzv. německá se širokou žabkou; v tomto případě je jiné i držení - v dlani se drží vnější hrana žabky a prostředník je provlečen mezi prutem a žíněmi. Smyčce francouzského typu se používají např. ve Francii, Itálii, Velké Británii a v USA, německý typ převažuje v Německu, Rakousku a ve střední Evropě.\n\nZvuku se při hře smyčcem dosahuje tahem po jedné nebo dvou sousedních strunách. Díky tomu, že struny neleží v jedné rovině ale jsou napnuty rozmístěné jako na povrchu válce, lze náklonem smyčce zvolit požadovanou strunu či dvojici strun. Pro zvýšení třecího odporu se na žíně nanáší kalafuna. Smyčec strunu rozechvívá příčným tahem, který ji jednak vychyluje a jednak vyvolává její zkroucení (torzi); vždy po dosažení kritické meze dojde k uvolnění obou druhů napětí struny. Torzní deformace je původem charakteristického plného zvuku při hře smyčcem, výrazně odlišného od pouhého drnkání prsty (pizzicato) při kterém k torzi nedochází.\n\nJednotlivý pohyb smyčcem se označuje jako \"smyk\"; rozlišuje se tzv. \"smyk dolů\" tj. od žabky ke špičce a \"smyk nahoru\" tj. naopak. U houslí a viol se pro hraní not na těžkou dobu přednostně používá smyk nahoru, u ostatních smyčcových nástrojů naopak smyk dolů.\n\n\n\n\n\n\nNejstarší smyčce byly dosti odlišné od dnešních - tvarem se podobaly luku a žíně byly na obou koncích pevně uchyceny. Napětí žíní se dosahovalo stiskem prstu, a to prostředníku u violy da gamba a palce u houslí.\n\nV polovině 17. století se smyčce začaly opatřovat sponkou s hřebenovými zářezy na hůlce, které umožňovaly odstupňované napínání žíní. Okolo roku 1700 došlo k prodloužení délky smyčců, aby bylo možno hrát jedním smykem delší tóny. V polovině 18. století se pak vyvinula dnešní podoba žabky se šroubem umožňujícím proměnné nastavení napětí. Tím se zvýšilo maximální napětí a rozšířily možnosti hry smyčcem, např. rychlejší staccato. Po skončení hry je však nutné napětí žíní povolit aby nedocházelo k deformaci prutu a dlouhodobému namáhání žíní. Dnešní smyčce vychází z podoby konce 18. století. Smyčcařem, kterého považujeme za vynálezce současného smyčce, je Francois Tourte. Založil tak věhlasnou francouzskou smyčcařskou tradici. Mezi další slavné smyčcaře patří například Francois Lupot nebo Jaques Lefleur. U nás patří mezi nejznámější Luboš Odlas, Milan Oubrecht, Jana Páclová, Jan Sokol a Jan K. Pospíchal.\n\nNejnověji se smyčce vyrábějí také z kompozitních materiálů obsahujících uhlíková vlákna.\n\n"}
{"id": "185345", "url": "https://cs.wikipedia.org/wiki?curid=185345", "title": "Henryk Wieniawski", "text": "Henryk Wieniawski\n\nHenryk Wieniawski (10. červenec 1835 Lublin - 31. březen 1880 Moskva) byl polský houslista a hudební skladatel.\n\nNarodil se roku 1835 v Lublinu v rodině polských židů; jeho otec, Tobiasz Pietruszka, konvertoval ke katolicismu. Už v raném věku se projevil jeho houslový talent a již v roce 1843 vstoupil na Pařížskou konzervatoř. Po absolutoriu absolvoval řadu koncertních turné, při kterých vystoupil v mnoha recitálech; na klavír jej doprovázel jeho bratr Józef. Ve věku dvanácti let, roku 1847, vydal Henryk Wieniawski svůj opus č. 1, „Grand Caprice Fantastique“, první z pozdějších 24 opusů.\n\nV roce 1860 se oženil s Isabellou Hampton; jeho rodiče mu původně odmítali dát svůj souhlas se svatbou ale změnili svůj názor poté, co Wieniawski složil svůj opus č. 17 nazvaný „Légende“. Téhož roku se na pozvání Antona Rubinsteina odstěhoval do Petrohradu, kde vyučoval hru na housle, řídil orchestr a smyčcový kvartet Ruské hudební společnosti.\n\nWieniawski setrval v Petrohradu až do roku 1872, kdy odjel spolu s Rubinsteinem na dva roky trvající turné po USA. Roku 1875 Wieniawski nastoupil na místo učitele hry na housle na bruselské konzervatoři. Během pobytu v Bruselu se však výrazně zhoršilo jeho zdraví - často byl nucen přerušovat svoje koncerty. V dubnu 1879 vystoupil na posledním koncertu na rozloučenou v Oděse. O necelý rok později zemřel v Moskvě na infarkt. Je pohřben ve Varšavě.\nHenryk Wieniawski byl považován za výjimečného houslistu; složil některé z nejdůležitějších skladeb houslového repertoáru, především dva velmi náročné houslové koncerty: první (fis moll, 1853) a druhý (d moll, 1862) který bývá hrán častěji. Jeho houslová škola \"L'Ecole Moderne, 10 Etudes-Caprices\" je velmi známý a žádaný notový materiál pro studium houslové hry. K dalším často hraným skladbám patří \"Scherzo-Tarantelle\", op. 16 a \"Légende, Op. 17\". Dále napsal dvě populární mazurky pro sólové housle s doprovodem klavíru, používající techniky jako např. pizzicato hrané levou rukou, flažolety a velké skoky. Wieniawski byl posmrtně vyznamenán několika cenami.\n\nTakzvané \"ruské držení smyčce\" by se správně mělo nazývat \"Wieniawského držení smyčce\". Wieniawski totiž své žáky učil hrát velmi pevným smykem který umožňoval hrát snadno tzv. \"ďábelské staccato\".\n\nRoku 1935 se ve Varšavě konala první Wieniawského houslová soutěž. Od roku 1952 se koná pravidelně každých 5 let \"Mezinárodní houslová soutěž Henryka Wieniawského\".\n\n"}
{"id": "185346", "url": "https://cs.wikipedia.org/wiki?curid=185346", "title": "Kuchajda", "text": "Kuchajda\n\nKuchajda je jezero v Bratislavě na Slovensku. Vzniklo v místě, kde se těžil štěrk. Nachází se v městské části Nové Mesto v okrese Bratislava III. Jeho jméno pochází z německého \"Kuhheide\", které znamená pastvina pro krávy a z něhož lze odvodit původní využití lokality.\n\nV jezeře došlo několikrát ke zhoršení kvality vody vlivem zvýšeného obsahu sinic.\n\nDnes jezero slouží k rybolovu a jako přírodní koupaliště. Přístup je možný od nedaleké železniční stanice Bratislava-Nové Mesto nebo od obchodního centra Polus City Center.\n\n"}
{"id": "185348", "url": "https://cs.wikipedia.org/wiki?curid=185348", "title": "Casanova", "text": "Casanova\n\nCasanova může znamenat:\n\n\n\n"}
{"id": "185351", "url": "https://cs.wikipedia.org/wiki?curid=185351", "title": "Císařská louka", "text": "Císařská louka\n\nCísařská louka je 1,7 km dlouhý vltavský uměle vzniklý ostrov v Praze-Smíchově, oddělený od levého (smíchovského) břehu Smíchovským přístavem.\n\nPůvodně se toto území nazývalo Královská louka. Byl to široký břeh, na němž se pravděpodobně konala velká korunovační hostina Václava II. roku 1297. V 19. století se louka stala oblíbeným výletním místem Pražanů. Konaly se zde společenské akce a sportovní zápasy včetně dostihů. Do konce 19. století se tu rýžovalo zlato.\n\nOstrovem se Císařská louka stala uměle vytěžením zeminy ze západní poloviny louky v letech 1899–1903, když zde byl budován Smíchovský přístav, původně přístav císaře Františka Josefa.\n\nNa zdejším fotbalovém hřišti se v roce 1896 konalo první derby Slavie a Sparty. V současnosti na hřišti hraje tým FC Radlice a hraje se zde také Hanspaulská liga.\nV současnosti se na ostrově nachází přístav malých plavidel, tábořiště karavanů, sportovní plochy a restaurace Cinda.\n\nZ oblasti Císařské louky byly ještě před vznikem ostrova provozovány historické přívozy jednak do Podolí (doložen již roku 1222, s přerušeními, naposledy doložen 1950) a také k Vyšehradu (doložen 1420 až 1962).\n\nOstrov je přístupný na jižním konci mostem ze Smíchova, souběžně s ním vedl původně i most železniční vlečky.\n\nSeverní konec ostrova se Smíchovem v některých obdobích spojoval přívoz, doložen je v letech 1903–1986 přes ústí přístavu, od roku 1991 jako provizorium od ulice U Královské louky, od roku 2001 krátce v nové poloze. Motorový prám pro přepravu osob a jízdních kol naposledy provozovala loděnice na Císařské louce. V územním plánu se zde počítá s vybudováním lávky.\n\nOd letní sezony 2008 má na ostrově přístaviště i přívoz P5 Pražské integrované dopravy.\n\n"}
{"id": "185353", "url": "https://cs.wikipedia.org/wiki?curid=185353", "title": "Sinornithosaurus", "text": "Sinornithosaurus\n\nSinornithosaurus („Čínský ptačí ještěr“) byl dromeosauridní teropodní dinosaurus, který žil v období spodní křídy na území dnešní Číny. Byl v pořadí pátým objeveným opeřeným dinosaurem.\n\nV době objevu byl tento dinosaurus nejvíce podobný ptákům, včetně stavby peří, které vykazuje mnohé pokročilé znaky. \"Sinornithosaurus\" však zjevně nelétal, peří mu nejspíš sloužilo jen jako teplotní izolace, možná si také pomocí něho prodlužoval skoky při běhu. Byl to zcela jistě dravý živočich, který aktivně lovil menší obratlovce. Tento menší teropod dosahoval délky 0,9 až 1,2 metru a hmotnosti kolem 3 kilogramů.\n\nDnes jsou známy již dva druhy tohoto rodu, \"S. millenii\" a \"S. haoiana\" (rozpoznaný v roce 2004). Byl vzdáleně příbuzný jiným dromeosauridním dinosaurům, jako byl \"Velociraptor\" nebo \"Utahraptor\" (je pravděpodobné, že také tito teropodi byli opeření).\n\nStudie, publikovaná v prosinci roku 2009 zřejmě potvrzuje, že sinornitosauři měli jedové kanálky v zubech. Mohli tak ochromovat svoji kořist před tím, než ji strhli. Někteří vědci s touto teorií však nesouhlasí.\n\nOd roku 2010 víme, jaké měl \"Sinornithosaurus\" zbarvení. Po celém těle měl pruhy barev: černohnědá, černá, hnědá, žlutá.\n"}
{"id": "185354", "url": "https://cs.wikipedia.org/wiki?curid=185354", "title": "Malý Draždiak", "text": "Malý Draždiak\n\nMalý Draždiak je jezero v Bratislavě na Slovensku. Nachází se v Petržalce v okrese Bratislava V. Vzniklo po těžbě štěrku, která byla ukončena před rokem 1970. Je asi 450 m dlouhé a 120 m široké.\n\nJezero má podlouhlý nepravidelný tvar. Pobřeží není upravené a je porostlé litorální vegetací, která přechází v lužní les.\n\nV okolí jezera jsou chaty. Využívá se k rybolovu a rekreaci.\n\n"}
{"id": "185359", "url": "https://cs.wikipedia.org/wiki?curid=185359", "title": "Klaus Störtebeker", "text": "Klaus Störtebeker\n\nKlaus Störtebeker (kolem 1360 – 11. červen 1401, Hamburk) byl nejslavnějším pirátem v oblasti Baltského a Severního moře, patřil k pirátskému spolku zvanému vitaliáni (Vitalienbrüder).\n\nPodnikal (asi od roku 1390) z Gotlandu a z Fríska, pak z Helgolandu přepady na území Dánska a na hanzovní statky. Byl zajat po námořní bitvě u Helgolandu a popraven se svými lidmi v Hamburku. Jejich hlavy byly nabodnuty na kůly a vystaveny podél Labe na výstrahu jiným pirátům.\n\nKolem Störtebekera se vytvořila dodnes živá legenda, v Ralswieku na Rujáně se pořádají na jeho počest každoroční slavnosti. Stal se hrdinou řady románů, pověstí. Barokní skladatel Reinhard Keiser o něm napsal operu, z níž se dochovalo libreto.\n"}
{"id": "185360", "url": "https://cs.wikipedia.org/wiki?curid=185360", "title": "Tomaso Albinoni", "text": "Tomaso Albinoni\n\nTomaso Giovanni Albinoni (8. června 1671, Benátky – 17. ledna 1751, Benátky) byl italský barokní hudební skladatel.\n\nTomaso Albinoni byl synem benátského výrobce papíru a hracích karet Antonia Albinoniho (1634 – 1709). Studoval hru na housle a zpíval v chrámovém sboru. O jeho životě toho není příliš známo. V roce 1694 věnoval svůj Opus 1 kardinálu Ottobonimu (prasynovec papeže Alexandra VIII.), který v Římě podporoval hudebníky. V roce 1700 byl pravděpodobně zaměstnán jako houslista v orchestru mantovského vévody Ferdinanda Karla, kterému věnoval sbírku instrumentálních skladeb (Opus 2). O rok později věnoval Suitu pro orchestr (Opus 3) velkovévodovi toskánskému Ferdinandu III. Tato suita patří dodnes k nejhranějším Albinoniho skladbám. V roce 1705 se oženil; za svědka mu byl Antonino Biffi, kapelník Baziliky svatého Marka v Benátkách.\n\nVelkou popularitu v celé Itálii si získal svými operami. Zkomponoval jich více než 50 a jen v Benátkách jich bylo mezi léty 1723 a 1740 uvedeno 28. Hudbu instrumentální však nezanedbával, neboť zatímco opery upadly zcela v zapomenutí, jeho instrumentální dílo je stále živé.\n\nV roce 1722 odešel Albinoni do Mnichova na pozvání bavorského kurfiřta Maxmiliána II. Emanuela, aby zde uvedl dvě opery. Odvděčil se mu dedikací sbírky dvanácti houslových koncertů.\n\nDalší osudy skladatele známe jen velmi mlhavě. Okolo roku 1740 vyšla ve Francii sbírka jeho houslových sonát, která byla označena jako opus posthumous – posmrtné vydání, což by naznačovalo, že někdy v této době zemřel. Podle jiných svědectví však žil nadále v ústraní u tří ze svých sedmi dětí v Benátkách. Záznam v matrice farnosti San Barnaba uvádí jistého Tomasa Albinoni, který zemřel na cukrovku roku 1751.\n\nVelká část Albinoniho rukopisů byla zničena v Drážďanech během druhé světové války. To je také jeden z důvodů, proč je poměrně málo známo o jeho životě a díle po roce 1722.\n\nJeho více než padesát oper upadlo sice v zapomenutí, ale jeho instrumentální hudba je dodnes hrána a vysoce ceněna. Zejména jeho hobojové koncerty patří do základního repertoáru každého instrumentalisty. Jeho dílo vzbudilo pozornost i u Johanna Sebastiana Bacha, který zkomponoval nejméně dvě fugy na Albinoniho témata a jeho skladby dával svým žákům k rozboru jako harmonická cvičení.\n\n\n"}
{"id": "185361", "url": "https://cs.wikipedia.org/wiki?curid=185361", "title": "Příčestí", "text": "Příčestí\n\nPříčestí (participium, z lat. \"participare\" – „mít účast“; české označení vzniklo obrozeneckým převzetím ruského \"pričástije\", což je částečný kalk z latiny) je neurčitý jmenný tvar slovesa, který má v jazyce různé funkce:\n\nPříčestí jsou často základem tvorby přídavných jmen (deverbální adjektiva), např. \"koupen\" > \"koupený\", \"minul\" > \"minulý\", a podstatných jmen (deverbální substantiva), \"zakoupen\" > \"zakoupení\".\n\nPočet druhů příčestí se v různých jazycích liší. Existují např. příčestí minulé, trpné (pasivní), supinum, gerundivum, gerundium, přechodníky (transgresivy) aj.\n\nČeština má příčestí činné a trpné. Ze slovesných kategorií vyjadřují slovesný rod (diatezi) a vid (aspekt), dědí slovesnou valenci (vazebnost).\n\nPříčestí slouží (zpravidla ve spojení s pomocným slovesem \"být\" k tvoření jednak minulého času (přišel jsem, on přišel) a jednak opisného pasiva (je, byl zbit).\n\nObě se plně tvarem, morfologicky shodují s krátkými (jmennými) tvary přídavných jmen, s nimiž ovšem také historicky souvisejí. Ty jsou pak základem jejich plných tvarů, např. ušlý, zbit, zbitý.\n\nS adjektivy mají společné číslo a jmenný rod (genus) a v jeho rámci i životnost jakožto výraz mluvnické shody. Proto tvary (tj. konce koncovek) obou slovesných rodů (resp. příčestí) podléhají rodům jmenným včetně čísla (jednotného a množného), jsou ve shodě s rodem a číslem podmětu, podřizují se mu, „řídí se podmětem“. Podle jmenného rodu (mužského, ženského, středního) a čísla končí na:\nv jednotném čísle: -0, -a, -o,\nv množném čísle -i, -y, -a.\n\nPříčestí činné (aktivní participium), běžně označované jako \"příčestí minulé\", též „l-ové“. Používá se ve spojení s tvary pomocného slovesa \"být\" k tvoření:\nTvoří se od minulého slovesného kmene rodovými koncovkami \"-l, -la, -lo\" v jednotném čísle a \"-li, -ly, -la\" v množném čísle. Zakončení se řídí rodem a číslem podmětu.\n\nPříčestí trpné (pasivní participium), též „n/t-ové“ slouží ve spojení s pomocným slovesem \"být\" k tvoření opisného pasiva (trpného rodu), např. \"bude zabit, \"je zakazován.\n\nTvoří se od minulého slovesného kmene rodovými koncovkami \"-n, -na, -no\" v jednotném čísle a \"-ni, -ny, -na\" v množném čísle, nebo \"-t, -ta, -to\" v jednotném čísle a \"-ti, -ty, -ta\" v množném čísle. Zakončení se rovněž řídí rodem a číslem podmětu.\n\nMůžeme se setkat také s přechodníky – přítomným a minulým – které vyjadřují současné nebo předčasné děje. Mohou se požívat místo vedlejších vět. V současné češtině jsou považovány za zastaralé.\n\nV pračeštině se též po slovesech pohybu používalo supinum, které však bylo nahrazeno infinitivem. Jeho pozůstatkem v současné češtině je infinitivní zakončení \"-t\", které prakticky vytlačilo původní \"-ti\".\n\n\n"}
{"id": "185367", "url": "https://cs.wikipedia.org/wiki?curid=185367", "title": "Vajnorské jazero", "text": "Vajnorské jazero\n\nVajnorské jazero (hovorově nazývaná \"Bager\") je jezero v Bratislavě na Slovensku. Jedná se o dvě vodní plochy spojené úzkým průlivem, přes který vede lávka. Nacházejí se v městské části Vajnory v okrese Bratislava III.\n\nSlouží jako přírodní koupaliště. Nacházejí se na sever od dálnice D61 při výjezdu z Bratislavy.\n"}
{"id": "185368", "url": "https://cs.wikipedia.org/wiki?curid=185368", "title": "Jiří Kovařík (historik)", "text": "Jiří Kovařík (historik)\n\nJiří Kovařík (* 15. července 1950 Praha) je český historik, muzejní pracovník a autor literatury faktu. Píše zejména o dějinách Francie, z nichž se soustřeďuje především na období středověku, Velkého století a vlády císaře Napoleona Bonaparta.\n\nPo absolvování stavební průmyslové školy v Praze s oborem vodního hospodářství vystudoval filosofickou fakultu Univerzity Karlovy, obor historie–francouzština (1969–1974). Po ukončení prezenční vojenské služby se odstěhoval do Kladna, kde žije dodnes. Zde působil v letech 1975–1977 v Okresním muzeu a od roku 1977 jako ředitel muzea POLDI-Spojených oceláren. Pracoval v propagaci a marketingu, po rozpadu kladenského hutního gigantu přešel do Strojíren Poldi, a.s. v téže pozici. V 90. letech 20. století působil jako průvodce cestovního ruchu ve Francii.\n\nV průběhu života se věnoval regionální historii, heraldice a vojenské historii. Je členem \"Klubu autorů literatury faktu\" (KALF), čestným členem \"The International Napoleonic Society\" (FINS) a spolupracovníkem \"Projektu Austerlitz\". Publikovat v celostátním měřítku začal v roce 1996. Kromě vlastních knih občas překládá z francouzštiny, především texty, které \"se mu líbí\". Má rád psy a folkovou muziku, převážně s vojenskou tematikou, k níž občas skládá či překládá texty. Mimo jiné se účastní i každoroční rekonstrukce bitvy u Slavkova, v jejímž průběhu přihlížejícím divákům podává odborný komentář.\n\n\n\n"}
{"id": "185374", "url": "https://cs.wikipedia.org/wiki?curid=185374", "title": "Czech POINT", "text": "Czech POINT\n\nCzech POINT je český státní projekt, v jehož rámci obecní úřady s rozšířenou působností, krajské úřady, notáři a další právnické osoby (např. provozovny České pošty a lokální pracoviště Hospodářské komory ČR s příslušným oprávněním) mohou lidem vydávat výpisy z katastru nemovitostí, z rejstříku trestů či živnostenského rejstříku. Vznikl 22. června 2005 a celá síť byla naplno spuštěna 28. ledna 2008.\n\nNa Czech POINTech lidé získávají veškeré údaje, opisy a výpisy, které jsou vedeny v centrálních veřejných evidencích a registrech o jejich osobě, majetku a právech. Odpadává tak další obíhání po úřadech dle hesla „nemá obíhat občan, ale dokument“.\n\n\"Czech\" je anglický překlad slova „český“ a \"point\" znamená anglicky „bod“ či „místo“ (krom dalších, širších významů). Dodatečně bylo toto slovo označeno jako zkratka slov „Podací Ověřovací Informační Národní Terminál“. Sousloví \"Czech POINT\" je homofonní s anglickým výrazem \"\" („kontrolní stanoviště“), což bylo i záměrem. Typ akronymní zkratky, kdy nějaké slovo je zpětně vykládáno jako zkratka, se v angličtině označuje jako backronym.\n\nNázev Czech POINT se stal předmětem soudního řízení. Společnost CZECH POINT 101 podala v březnu 2011 žalobu na vládu ČR pro porušení ochranné známky. Společnost požaduje, aby vláda přestala používat \"CzechPOINT\" jako název svého dokumentu a úřadoven právních služeb.\n\nProjekt Czech POINT byl zahájen pilotním projektem 37 vybraných obcí na jaře roku 2007. Obce následovala Česká pošta, která k 1. srpnu 2007 zahájila zkušební provoz na svých 74 pracovištích. Třetím subjektem, který se zapojil do zkušebního provozu, byla Hospodářská komora České republiky. Deset vybraných pracovišť se do projektu zapojilo v prvním zářijovém týdnu rok 2007.\n\nLegislativně byl Czech POINT zaveden novelou zákona č. 365/2000 Sb., o informačních systémech veřejné správy, v § 8a a následujících.\n\nOstrý provoz projektu Czech POINT byl nastartován 1. října 2007 a počet poboček se díky zapojení České pošty, Obcí, Hospodářské komory a notářů rozrostl až k číslu 6 449 (údaj z 4. ledna 2011).\n\n\n\n\n\n\n\n\n\n\n\nCena za výstup z ISVS je dle zákona o správních poplatcích stanovena maximální částkou 100 Kč za první stranu a částkou 50 Kč za druhou a další stránku výstupu. Za výpis z Rejstříku trestů se platí jednorázová částka 100 Kč. Za přijetí podání kontaktním místem dle §72 se platí částka 50 Kč.\n\n\n"}
{"id": "185376", "url": "https://cs.wikipedia.org/wiki?curid=185376", "title": "Medvedica", "text": "Medvedica\n\nMedvedica může znamenat:\n\n"}
{"id": "185377", "url": "https://cs.wikipedia.org/wiki?curid=185377", "title": "Il nostro caro angelo", "text": "Il nostro caro angelo\n\nSedmé Battistiho album Il nostro caro angelo se v roce 1973 a 1974 v Itálii stalo po dobu jedenácti týdnů nejprodávanějším albem a druhým nejprodávanějším v celém roce 1973, hned po albu Il mio canto libero. Spekuluje se, že slovo „angelo“ (italsky anděl) v názvu alba a stejnojmenné písně ve skutečnosti nahrazuje „figlio“ (syn) a reaguje tak na narození jediného Battistiho potomka Luky (Luca Battisti). Album je plné jakýchsi „zašifrovaných“ vzkazů Battistiho ke svému publiku. Texty jsou plné metafor a obrazných vyjádření.\n\nV závorce je uveden počet hvězdiček dle CROSBOSP.\n"}
{"id": "185380", "url": "https://cs.wikipedia.org/wiki?curid=185380", "title": "Nové Hrady (okres Ústí nad Orlicí)", "text": "Nové Hrady (okres Ústí nad Orlicí)\n\nObec Nové Hrady () se nachází v okrese Ústí nad Orlicí v Pardubickém kraji. Do 31.12. 2006 obec patřila pod okres Chrudim; k 1.1. 2007 však došlo ke změně hranic okresů. Žije zde  obyvatel.\n\nPrvní písemná zmínka o obci pochází z roku 1293.\n\nV blízkosti obce výletní hostinec Polánka v romantickém údolí Novohradky, jež tvoří osu přírodního parku Údolí Krounky a Novohradky; též skalní oblast Toulovcovy maštale (4 km jižně).\n\nK obci náleží i základní sídelní jednotky Roudná (osady Roudná a Dudychov) a Roudenské údolí.\n\n"}
{"id": "185388", "url": "https://cs.wikipedia.org/wiki?curid=185388", "title": "Anima Latina", "text": "Anima Latina\n\nAnima latina je studiové album Lucia Battistiho z roku 1974.\n\nOsmé Battistiho album se v roce 1974 v Itálii stalo po dobu třinácti týdnů nejprodávanějším albem a osmým nejprodávanějším v celém roce 1975. Vyšlo po návratu dvojice Battisti-Mogol z cesty po Latinské Americe (odtud název „Latinský duch“). Kritici považují toto albu za nejlepší Battistiho dílo ze sedmdesátých let. Poprvé se objevují skladby označené jako ripresa. Nalezneme je i v pozdějších albech. Jde o předělávku stejné melodie ať už s využitím části textu, nebo bez něj s jiným aranžmá nástrojů. Toto album je pravděpodobně nejpozoruhodnější z celé Battistiho tvorby. Mogolovy texty ztrácejí jasný význam, jak tomu bylo koncem šedesátých let. Battistiho hlas ustupuje do pozadí a je často nesrozumitelný.\n\n\"Due mondi\" má rychlou rytmickou taneční melodii mezi salsou a tradičními jihoamerickými tanci. Text \"Anima latina\" je dle slov Mogola ten nejlepší, co kdy napsal. \"Anonimo\" prý „dějem“ předchází písni \"I giardini di marzo\" z alba . \"Anonimo\" využívá citace z písně \"Anima latina\", stejně tak \"Macchina del tempo\" z \"La nuova America\".\n\nV následujícím roce 1975 nevychází žádné nové album. Battisti se soustřeďuje na cizojazyčnou tvorbu.\n\nV závorce je uveden počet hvězdiček dle CROSBOSP.\n\n"}
{"id": "185398", "url": "https://cs.wikipedia.org/wiki?curid=185398", "title": "Ludvík I. Veliký", "text": "Ludvík I. Veliký\n\nLudvík I. Uherský nebo také Ludvík I. Veliký z Anjou (5. březen 1326, Visegrád – 10. září 1382, Trnava) byl v letech 1342–1382 uherský a od roku 1370 také polský král.\n\nNa uherský trůn usedl Ludvík v roce 1342 a nástupnictví v Polsku mu zajistil jeho otec Karel I. o tři roky dříve smlouvou s polským králem Kazimírem III. Počátek jeho vlády byl ve znamení válek s Benátkami o Dalmácii a Dubrovník, které Ludvík získal v roce 1358. Po smrti svého bratra Ondřeje v roce 1345 se pokusil získat neapolskou korunu a v letech 1348–1350 vedl válku s tamní královnou Janou I. Neapolsko sice dobyl, ale když vypukla morová epidemie, byl donucen ustoupit. Ludvík I. Veliký si dočasně podrobil také Valašsko, Bosnu, Srbsko a Bulharsko. Bojoval proti Zlaté hordě.\n\nV roce 1366 Ludvíka v Pešti navštívil byzantský císař Jan V. Palaiologos a slíbil opětovné připojení východní církve k Římu, když křesťanská Evropa podpoří Byzanc proti Turkům. V následujícím roce Ludvík uzavřel v Pirně sedmileté spojenectví s císařem Karlem IV., které zahrnovalo vzájemnou podporu v Itálii. Svou starší dceru Marii přislíbil v roce 1372 Karlovu mladšímu synovi Zikmundovi.\n\nPo smrti svého strýce Kazimíra III. se Karel stal v roce 1370 polským králem, čímž vznikla uhersko-polská personální unie. Na počest své korunovace podnikl křížovou výpravu proti Litevcům a dobyl Červenou Rus, kterou k nelibosti polské šlechty připojil k Uhersku. V roce 1374 zahájil Ludvík vojenskou výpravu proti Turkům a podařilo se mu zvítězit nad sultánem Muradem I. Přesto nedokázal znovu získat balkánská knížectví, která se v následujících letech od Uherska definitivně odtrhla.\n\nV roce 1380 se Ludvík Uherský sešel ve Zvolenu s českým králem Václavem IV. Předmětem jednání bylo odstranění papežského schizmatu a společná politika vůči francouzskému dvoru.\n\nZa Ludvíkovy vlády dosáhlo Uhersko postavení evropské velmoci a prožívalo rozkvět. Král se proti magnátům opíral o nižší šlechtu (reformami z roku 1351 posílil moc šlechty) a města, kterým poskytoval početná privilegia. Současně podporoval hospodářský a kulturní rozvoj země. V roce 1367 založil první uherskou univerzitu v Pécsi.\n\nV roce 1342 se šestnáctiletý Ludvík oženil se sedmiletou Markétou Lucemburskou, nejstarší dcerou českého krále a císaře Karla IV. Ta však již ve čtrnácti letech zemřela, aniž by mu dala dědice. Ludvík se pak v roce 1353 oženil podruhé, a to s Alžbětou Bosenskou. Ani od ní se však mužského potomka nedočkal, Alžběta mu porodila \"jen\" tři nebo čtyři dcery, z nichž první dvě zemřely ještě před dosažením dospělosti:\n\nLudvík I. Veliký zemřel 10. září roku 1382 ve své kurii v Trnavě, pochován byl ve Stoličném Bělehradě (Székesfehérváru). Zemřel bez mužského dědice, ještě před svou smrtí se snažil zajistit následnictví svým dvěma dcerám, jež dosáhly dospělosti, Marii a Hedvice. Uhry měla dle jeho plánů zdědit mladší Hedvika (následnická práva k Uhrám měl také vévoda Karel III. z Drače zvaný Malý, který se jich však zřekl ještě za Ludvíkova života výměnou za Ludvíkův nárok na neapolskou korunu) a plánován byl její sňatek s habsburským princem Vilémem, starší Marie pak byla určena za dědičku polské koruny a zasnoubena s mladším synem českého krále a císaře římského Karla IV. Zikmundem Lucemburským. Nakonec však se po jeho smrti dědičkou uherského trůnu stala starší Marie a dědičkou polského trůnu mladší Hedvika (Jadwiga).\n\n"}
{"id": "185401", "url": "https://cs.wikipedia.org/wiki?curid=185401", "title": "La batteria, il contrabbasso, eccetera", "text": "La batteria, il contrabbasso, eccetera\n\nDeváté Battistiho album La batteria, il contrabasso, eccetera se v roce 1976 v Itálii stalo po dobu šestnácti týdnů nejprodávanějším albem a nejprodávanějším v celém roce 1976. Bylo po roční odmlce velmi dychtivě očekáváno.\nNejvětším hitem se stala píseň \"Ancora tu\" vydaná i v angličtině a španělštině. Battistimu vrátila oblibu některých fanoušků šokovaných předchozím albem Anima latina.\nVe stejném roce šokoval Battisti dvěma činy. Za prvé oznámil sňatek s partnerkou Letizií Veronese, se kterou měl tou dobou téměř tříletého syna Lucu (vizte album Il nostro caro angelo). Druhým závažnějším bylo ukončení veřejného vystupování. Uskutečnil poslední turné v životě se skupinou Formula Tre. Prohlásil:\"„Již nikdy nepromluvím, protože umělec musí komunikovat se svým publikem pouze prostřednictvím své práce.“\"\n\nV závorce je uveden počet hvězdiček dle CROSBOSP.\n"}
{"id": "185405", "url": "https://cs.wikipedia.org/wiki?curid=185405", "title": "Jan Hanuš Máchal", "text": "Jan Hanuš Máchal\n\nJan Hanuš Máchal (25. října 1855, Nové Dvory – 3. listopadu 1939, Praha) byl český slavista, literární historik, filolog a mytolog.\n\nAbsolvent gymnázia v Táboře (za působení ředitele Václava Křížka, který ho vyučoval slovanské jazyky), univerzity ve Vídni a v Praze; od roku 1882 suplent a od 1884 učitel gymnázia v Německém Brodě; doktor filozofie 1887; od 1888 učitel gymnázia v Žitné ulici v Praze;\ndopisující člen České akademie (1891) a soukromý docent slovanské literatury na filozofické fakultě c. k. univerzity v Praze (1894). V roce 1901 se stal profesorem srovnávacích dějin slovanských literatur na Univerzitě Karlově v Praze a byl mimořádným členem České akademie a Královské české společnosti nauk.\n\nZajímal se o slovanské písně a jihočeský folklór, studoval vztahy literatury a folklóru, dějiny českého dramatu a kriticky zhodnotil prameny ke studiu slovanské mytologie. Od roku 1878 literárně činný, psal články do časopisů (Český Jih, Tábor, Otavané, Ohlas od Nežárky, Květy, aj.), překládal z ruštiny, lužičtiny a srbštiny. Jako spisovatel došel od romantismu ke kritickému realismu. Jeho srovnávací monografie jdou do hloubky a sledují podrobně původ a odvislost myšlenky i formy našich literárních památek.\n\n\n\n"}
{"id": "185407", "url": "https://cs.wikipedia.org/wiki?curid=185407", "title": "Veľký Draždiak", "text": "Veľký Draždiak\n\nVeľký Draždiak je jezero v Bratislavě na Slovensku. Nachází se v městské části Petržalka v okrese Bratislava V. Vzniklo po těžbě štěrku, která byla ukončena před rokem 1990.\n\nZápadní břeh jezera se nachází poblíž Chorvátského ramene. Jezero má oválný tvar a rozlohu 13 ha. Je 500 m dlouhé a 220 m široké.\n\nPobřeží je upravené a tudíž litorální vegetace je řídká a na některých místech chybí zcela. Jezero slouží především jako přírodní koupaliště.\n\nNa jezeře žije mnoho vodního ptactva (labutě, husy, kachny). Problém činí elektrické vedení velmi vysokého napětí (110 kV) procházející přímo nad jezerem.\n\n"}
{"id": "185408", "url": "https://cs.wikipedia.org/wiki?curid=185408", "title": "Mašovice (rozcestník)", "text": "Mašovice (rozcestník)\n\nNázev Mašovice má více sídel:\n"}
{"id": "185411", "url": "https://cs.wikipedia.org/wiki?curid=185411", "title": "Fiat 3000", "text": "Fiat 3000\n\nItalský tank Fiat 3000 je v podstatě verze francouzského tanku Renault FT-17. Tento stroj s typovým označením L 5/21 se začal vyrábět roku 1921. Jako pohon sloužil motor Fiat o výkonu 50 hp. Tank byl vyzbrojen dvojicí italských kulometů Fiat ráže 8 mm. Celkem bylo vyrobeno 100 tanků typu L 5/21. Roku 1930 byl tank Fiat 3000 modernizován a označen jako L 5/30. Motor Fiat měl výkon 64 hp, hlavní zbraní tanku se stal kanón 37/40 táže 37 mm. Celkem bylo vyrobeno 52 kusů typu L 5/30.\n\nTanky Fiat 3000 použila italská armáda poprvé roku 1926 v Libyi, když oddíl tanků úspěšně podpořil italské dobytí oázy Giaralub 7. února 1926. Roku 1935 bojovaly v Habeši, za druhé světové války na Balkáně. Při vylodění spojenců na Sicílii roku 1943 s tanky Fiat 3000 bojovaly dvě italské roty.\n\nTank byl i v omezeném množství exportován. Jeden exemplář zakoupila roku 1924 argentinská armáda. Čtyři exempláře zakoupila armáda Habeše (jeden model 21 roku 1925, 3 modely 30 roku 1930). Tyto stroje byly nasazeny během italského vpádu do země, operovaly v oblasti Ogadenu a zřejmě byly všechny zničeny. Roku 1925 koupilo 1 exemplář Španělsko. V polovině 20. let koupilo 6 exemplářů Lotyšsko.\n\nRoku 1926 či 1928 darovali polští komunisté jeden tank pojmenovaný Felix (Džerdžinskij) Rudé armádě. Posloužil prý jako jeden ze vzorů prvního ve velkém množství vyráběného tanku T-18 (MS-1). Roku 1928 koupilo 1 exemplář Dánsko, kde sloužil jen k výcviku. Několik exemplářů získala počátkem 30. let i Albánie (minimálně 2, snad 4). Roku 1930 bylo pět tanků vyvezeno bez výzbroje do Maďarska. Sloužily zde jako cvičné stroje, některé z nich obdržely aspoň kulomet.\n\n"}
{"id": "185412", "url": "https://cs.wikipedia.org/wiki?curid=185412", "title": "Chlorid železitý", "text": "Chlorid železitý\n\nChlorid železitý (chemický vzorec FeCl) je světle hnědá hygroskopická anorganická sloučenina, která se za působení vzdušné vlhkosti samovolně roztéká. Její roztoky se používají v elektrotechnice při výrobě plošných spojů jako leptadlo, rozpouštějící nechráněnou vrstvu kovové mědi. Používá se také jako vločkovací přísada při čištění odpadních vod a také se z něj vyrábí barviva.\n\nBezvodý chlorid železitý lze připravit přímou syntézou z prvků.\n\nVodný roztok se průmyslově připravuje z železa nebo železné rudy, prvním krokem je příprava chloridu železnatého:\n\n1) Rozpuštění železa v roztoku chloridu železitého\n2) Rozpuštění železné rudy v kyselině chlorovodíkové\nKterý je následně oxidován na chlorid železitý plynným chlorem\n\nNejjednodušší způsob přípravy je rozpuštění rzi v kyselině chlorovodíkové. Takto získaný roztok je vhodný například k leptání plošných spojů, kde nejsou na závadu případné nečistoty.\n"}
{"id": "185416", "url": "https://cs.wikipedia.org/wiki?curid=185416", "title": "Dubno (Ukrajina)", "text": "Dubno (Ukrajina)\n\nDubno () je město na západní Ukrajině; leží ve Volyni v Rivnenské oblasti na železniční trati spojující Lvov s Kyjevem a na dálkových silnicích E40 a E85. Městem protéká řeka Ikva. První zmínky pocházejí již z roku 1100, status města získalo roku 1498. Dubno je centrem Dubenského rajónu a žije zde asi 38 000 obyvatel. V Dubně působil na konci 16. století před odchodem do Svaté země významný pražský renesanční učenec, rabín a kabalista Ješája Hořovic.\n"}
{"id": "185419", "url": "https://cs.wikipedia.org/wiki?curid=185419", "title": "P26/40", "text": "P26/40\n\nP26/40 byl italský tank používaný v druhé světové válce. Jeho označení „P“ (Pesante) znamená těžký, ovšem svým pancéřováním a výzbrojí a velikostí spíše připomínal tanky střední.\n\nProjektové práce na novém tanku byly zahájeny roku 1940, ale první prototyp byl zhotoven až roku 1942, protože nebyl k dispozici odpovídající motor. Sériově začala tank vyrábět firma Fiat až roku 1943. Italská vojska však nikdy tento tank nepoužila, protože mezitím kapitulovala. Tanky však užívala německá armáda jako kořistní pod označením Panzerkampfwagen P40 737(i). Vyrobeno bylo celkem 100 ks.\n\n"}
{"id": "185420", "url": "https://cs.wikipedia.org/wiki?curid=185420", "title": "Epidendrosaurus", "text": "Epidendrosaurus\n\nEpidendrosaurus („Ještěr žijící na stromech“) byl malý teropodní dinosaurus žijící na přelomu jurského a křídového období na území dnešní Číny. Patřil k nejmenším dinosaurům vůbec, jeho délka činí jen asi 15 až 30 cm (velikost vrabce).\n\n\"Epidendrosaurus\" byl opeřený dinosaurus, který pravděpodobně velkou část života strávil na stromech (arboreální způsob života). Není vyloučeno, že pod tento rod patří i pozůstatky původně popsané jako \"Scansoriopteryx\". Pokud by se však jednalo o dva samostatné rody, byli by oba řazeni do dosud kontroverzní čeledi Scansoriopterygidae.\n\n"}
{"id": "185422", "url": "https://cs.wikipedia.org/wiki?curid=185422", "title": "Scansoriopteryx", "text": "Scansoriopteryx\n\nScansoriopteryx („šplhající křídlo“) byl dalším čínským opeřeným dinosaurem, který měl speciální adaptace pro arboreální způsob života (prodloužený třetí prst pro držení se na větvích stromů). Jako příbuzní dinosauři (např. \"Epidendrosaurus\") vykazoval tento teropod velmi ptačí vzhled. Se zmíněným rodem také tvoří čeleď Scansoriopterygidae.\n\n\"Scansoriopteryx\" byl také po dlouhou dobu nejmenším dosud známým dinosaurem, jeho délka činila podle odhadů jen asi 50 cm a hmotnost kolem 250 gramů. To je v obrovském rozporu s největšími dinosaury, jako byl \"Argentinosaurus\" nebo \"Puertasaurus\", jejichž délka mohla přesáhnout 40 metrů a hmotnost stovku tun. Ve skutečnosti ale mohlo jít pouze o mládě.\n\n\n"}
{"id": "185424", "url": "https://cs.wikipedia.org/wiki?curid=185424", "title": "Miloš Hubáček", "text": "Miloš Hubáček\n\nMiloš Hubáček (* 9. prosince 1937 Prostějov) je spisovatel literatury faktu, který se specializuje na období 2. světové války, především pak na průběh jejich námořních bojů. \n\nPo absolvování Právnické fakulty Univerzity Karlovy v letech 1955–1960 působil v letech 1962–1970 na ministerstvu spravedlnosti a později (1970–1979) jako prokurátor. V letech 1965–1966 postgraduálně studoval v Cambridge. Roku 1980 se stal profesionálním spisovatelem. \n\nV roce 2002 obdržel cenu Miroslava Ivanova.\n\n"}
{"id": "185429", "url": "https://cs.wikipedia.org/wiki?curid=185429", "title": "Shuvuuia", "text": "Shuvuuia\n\nShuvuuia („Pouštní pták“) byl rod malého teropodního dinosaura, žijícího v období pozdní křídy (asi před 80 miliony let) na území dnešního Mongolska. \"Shuvuuia\" obývala stejné ekosystémy jako někteří známější dinosauři, například \"Velociraptor\" nebo \"Protoceratops\".\n\n\"Shuvuuia\" patří do čeledi \"Alvarezsauridae\", mezi malé dravé dinosaury s pevnými předními končetinami, uzpůsobenými k hrabání. S pouhými 60 cm délky a zhruba 3,5 kg hmotnosti šlo o jednoho z nejmenších známých dinosaurů.\n\n\"Shuvuuia\" navíc patří mezi první dinosaury, kteří byli objeveni se stopami pernatého pokryvu těla, je tedy jedním z několika desítek známých opeřených dinosaurů. Byly dokonce objeveny i stopy proteinu beta-keratinu v někdejších pernatých útvarech. Jejich přítomnost však byla v roce 2018 dementována ve studii z oboru imunohistochemie (zpětná analýza přítomnost proteinů ve fosiliích tohoto dinosaura nepotvrdila).\n\n"}
{"id": "185434", "url": "https://cs.wikipedia.org/wiki?curid=185434", "title": "M13/40", "text": "M13/40\n\nM13/40 a jeho zmodernizovaná verze M14/41, byl nejvýznamnějším italským středním tankem používaným ve druhé světové válce. Svým slabým pancéřováním a výzbrojí to byl typický tank počátku druhé světové války.\n\nKoncem 30. let byl v Itálii zkonstruován střední tank M11/39, jehož konstrukce však vykazovala nedostatky. Největší vadou tohoto typu byl kanón umístěný v korbě a dva kulomety umístěné ve věži. Proto bylo rozhodnuto o jeho přestavbě, přičemž do věže byl instalován kanón ráže 47 mm a kulomety byly přesunuty na přední část korby. Zkoušky prototypu začaly na jaře 1940 a do července bylo zhotoveno prvních patnáct sériových kusů, které se účastnily bojů v průsmyku Sollum – Halfaya. Sériová výroba probíhala ve firmě Ansaldo Fossati až do července roku 1941 a dala celkem 1000 kusů.\n\nTanky byly používány v Africe, v Řecku a v Jugoslávii. Jako kořistní byly užívány v anglických a australských jednotkách v severní Africe. Byly používány i německou armádou, po kapitulaci Itálie byly Němci zkonfiskovány, označeny byly jako PzKpfw M13/40 735(i).\n\n"}
{"id": "185435", "url": "https://cs.wikipedia.org/wiki?curid=185435", "title": "Limes Romanus", "text": "Limes Romanus\n\nLimes Romanus nebo jen limes (lat. cesta, později mez, hranice; 2. pád \"limitis\"), znamená dnes v širším smyslu pevninskou hranici Římské říše, v užším smyslu systém opevnění a celní hranici tam, kde nebyla určena řekami. Podél limitu probíhala vždy cesta a na vhodných místech byly vojenské tábory (\"castra\"), kde se odehrával také obchod s barbary.\n\nOd roku 1987 je limes součástí Světového dědictví UNESCO.\n\nLimes nabyl na významu, když římská expanze v 1. století překročila Rýn a Dunaj a chránil severní část římské říše před barbarskými kmeny (především před Germány). Opevnění se táhlo mezi dnešním Kolínem n. R. a Řeznem. Limes byl dlouhý 382 km. Latinský výraz (doslova římská hranice) pochází z císařského období (přesněji od císaře Domitiana), za první lze považovat opevnění mezi ústím Kinzigu do Mohanu a mezi ústím Vinxtbachu (okolo roku 85). Toto opevnění doplňovalo přirozené překážky, zejména řeky (odtud pochází původní název \"ripa\" = břeh); kde nebylo možno využít přírodních překážek, stavěly se umělé, a to především příkopy s valy, popřípadě i s palisádovým plotem nebo později i s kamennou zdí. Páteří limitu byla vždy strategická cesta, která umožňovala rychlé spojení a přesuny vojenských jednotek, a síť vojenských táborů, stanic a signálních věží umožňujících hlášení pohybů nepřátel a přivolávání posil na místa ohrožená útokem.\n\nLimes byl nejdříve opevněn jen řetězcem vyplétaných plotů, v nichž v nepravidelných rozestupech 500 až 1500 m (většinou v dohledu) stály dřevěné věže. S růstem nebezpečí od barbarských kmenů bylo opevnění neustále posilováno, až Antoninus Pius začal ploty nahrazovat palisádami a dřevěné věže kamennými stavbami. Teprve za touto hradbou se nalézaly vlastní vojenské tábory a pevnosti, kde byly jednotlivé legie. Tyto pevnosti šířily romanizaci a z mnoha z nich vznikla středověká evropská města.\n\nNašemu území nejbližší části limitu dnes nalezneme na území Bavorska, Rakouska a Slovenska. Je to například pevnost Komárno při soutoku řek Váh a Dunaj.\n\nPodobně jako na území dnešního Německa budovali Římané \"limes\" i v jiných částech říše, pokud se ocitly pod tlakem nepřátel.\n\n"}
{"id": "185439", "url": "https://cs.wikipedia.org/wiki?curid=185439", "title": "Kuvasz", "text": "Kuvasz\n\nKuvasz je mohutné psí plemeno, vyskytující se už od středověku, první standard plemene však pochází až z roku 1921. Kuvasz údajně pochází z tureckého slova \"kavas\", což znamená strážce . Někdy se mu říká maďarský pastevecký pes. Má huňatou vlnitou srst a silné zadní nohy.\n\nObecně se tvrdí, že tito psi přišli na území dnešního Maďarska, odkud kuvasz pochází, již ve 12. století společně s tureckými kočovníky Kumány, první oficiální zmínky o kuvaszovi jsou však až ze 17. století.. Původně byl nejspíše vycvičen pro lovení vlků a medvědů, dnes je to ale spíše hlídač nebo pastevecký pes. V 15. století údajně král Matyáš I. Korvín používal kuvasze při lovu divoké zvěře, lépe se však uplatňoval při hlídání stád . V České republice toto plemeno zatím není moc rozšířené. Dnes jej najdeme jak pod názvem \"maďarský kuvasz\" tak jen \"kuvasz\".\nKuvasz je silně stavěné a mohutné plemeno s těžkou kostrou. Celé tělo je dobře osvalené. Mají hustou a zvlněnou srst, která dobře izoluje a chrání před zimou, takže vydrží i studené počasí. Hlava je klínovitá, štíhlá a suchá. Dobře osrstěná, ale srst na ní je kratší než na těle a nesmí zasahovat do očí. Stop je málo vyjádřený. Uši středně vysoko nasazené, polovztyčené a mají tvar písmene V. Krk krátký, dobře osvalený a srst na něm vytváří límec. Hřbet je středně dlouhý, široký a rovný. Ocas je nízko nasazený, spadá až k zádi. Délkou dosahuje k hleznům. Končetiny dobře osvalené a dlouhé.\nKuvasz je odvážný, smělý a nebojácný. Není pro začátečníky, protože je sebevědomý a svéhlavý. Na druhu stranu - je velice inteligentní a bystrý. Pod správným vedením je to skvělý hlídač, dobrý rodinný společník a pes pro každou zábavu. S dětmi má poměrně dobrý vztah, ale je lepší jim vysvětlit, co se psem smí a nesmí dělat. Vztah k ostatním zvířatům je dobrý, ale psi (samci) mohou být dominantní vůči ostatním psům. Je to pes pro jednoho pána, kterého jediného pak poslouchá. Má dobře vyvinutý lovecký pud.\n\nCo se pohybu týče, potřebuje kuvasz méně pohybu než třeba border kólie, ale měl by aspoň 1x za den mít procházku v prostředí, ve kterém se může volně proběhnout bez vodítka. Srst nepotřebuje denní péči, stačí občas vykartáčovat, ale mýt by se moc neměla protože by ztratila svoji přirozenou mastnotu a to by vedlo ke kožním problémům. Potřebuje pevné vedení, a proto se hodí spíše pro zkušeného psovoda, který mu dá čas na to, aby si majitele oblíbil. Je to pes jednoho majitele a těžko si bude zvykat na jiného.\n\n"}
{"id": "185440", "url": "https://cs.wikipedia.org/wiki?curid=185440", "title": "Štrkovecké jazero", "text": "Štrkovecké jazero\n\nŠtrkovecké jazero je jezero v Bratislavě na Slovensku. Nachází se v městské části Ružinov v okrese Bratislava II. Jezero má rozlohu 5,6 ha. Dosahuje hloubky 2,5 až 8 m, když mělčina je paradoxně uprostřed. Je to způsobeno tím, že právě tam stál bagr, který těžil štěrk ze svého okolí.\n\nV 50. letech 20. století do míst dnešního \"Štrkoveckého jazera\" zasahovalo přes dnešní městskou část Vrakuňa Mlynské rameno Malého Dunaje. To však bylo zavezeno při stavbě sídliště. V jezeře, které po rameni zbylo, poté probíhala těžba štěrkopísků pro stavebnictví. Na začátku 90. let mělo jezero do té míry znečištěnou vodu a neupravené břehy, že se dokonce uvažovalo o jeho likvidaci zasypáním. Následovala však úspěšná rekultivace, a dnes je jezero cenným urbanisticko-architektonickým prvkem města.\n\nPro obyvatele města je vyhledávanou rekreační a sportovní lokalitou. Okolo jezera je vybudovaná antuková běžecká dráha. Je zde také hřiště pro děti a mládež.\n\nLeží na hlavní migrační cestě vodních ptáků, která vede podél Dunaje a slouží pro ně jako zastávka, když hledají v období tahu vhodné místo pro oddych a k zisku potravy.\n"}
{"id": "185442", "url": "https://cs.wikipedia.org/wiki?curid=185442", "title": "M15/42", "text": "M15/42\n\nM15/42 byl italský střední tank používaný ve druhé světové válce. Jednalo se o pokračování řady středních tanků řady \"M\". Oproti svému předchůdci M13/40 měl delší korbu a silnější pancéřování. Jeho produkce začala roku 1943, celkem bylo vyrobeno 90 kusů těchto tanků. Po kapitulaci Itálie byly kořistní tanky, které získala německá armáda, nazvány jako PzKpfw M15/42 738(i). Na druhé straně však byly užity i proti Němcům při bitvě o Řím.\n\n"}
{"id": "185443", "url": "https://cs.wikipedia.org/wiki?curid=185443", "title": "Dušan Kožíšek", "text": "Dušan Kožíšek\n\nDušan Kožíšek (* 25. dubna 1983 Jilemnice) je český trenér a bývalý běžec na lyžích. Mezi jeho největší sportovní úspěchy patří bronzová medaile ve sprintu dvojic z Mistrovství světa 2005 v Oberstdorfu, kterou získal společně s Martinem Koukalem, a bronzová medaile z téže disciplíny z Mistrovství světa 2007 v Sapporu, kterou získal společně s Milanem Šperlem.\n\nStartoval také na Zimních olympijských hrách 2006, 2010 a 2014, jeho nejlepším výsledkem bylo šesté místo ve sprintu dvojic ve Vancouveru 2010 (s Martinem Koukalem).\n\nV dubnu 2018 oznámil ukončení své sportovní kariéry. Od června 2018 je asistentem trenéra česká reprezentace v běžeckém lyžování.\n\n"}
{"id": "185444", "url": "https://cs.wikipedia.org/wiki?curid=185444", "title": "Stóg Izerski", "text": "Stóg Izerski\n\nStóg Izerski [stug izerski] (doslova \"Jizerský stoh\") je vrchol nacházející se v polské části Jizerských hor, ve Vysokém jizerském hřebeni. Pod vrcholem je chata Schronisko Na Stogu Izerskim (1060 m n. m.). Na vrcholu je retranslační věž. Ve vzdálenosti 2,5 km západně leží nejvyšší hora české části Jizerských hor - Smrk.\n\nStóg Izerski je dostupný ze čtyř směrů:\n\nDo začátku roku 2000 byla na vrcholu umístěna dřevěná věž, sloužící jako rozhledna a tvořící dominantu Vysokého jizerského hřebene viditelnou z dálky. Kvůli zchátralosti však byla nejprve nepřístupná a posléze zbourána a nahrazena moderní retranslační věží. V roce 2008 byla zprovozněna kabinová lanovka z obce Świeradów-Zdrój s vrcholovou stanicí u chaty Schronisko Na Stogu Izerskim.\nPod vrcholem Stóg Izerski se nachází ve výšce 1060 m n. m. horská chata Schronisko Na Stogu Izerskim postavená v roce 1924. Vzhled chaty se do dnešní doby prakticky nezměnil. Chata poskytuje občerstvení i nocleh. Od terasy před chatou se nabízejí pohledy jak na nížinu rozkládající se na severu tak na hřeben Jizerských hor táhnoucí se k jihovýchodu.\n\n"}
{"id": "185445", "url": "https://cs.wikipedia.org/wiki?curid=185445", "title": "Špičák (Tanvaldská vrchovina)", "text": "Špičák (Tanvaldská vrchovina)\n\nŠpičák, často označovaný jako Tanvaldský Špičák ( \"\"), je výrazný vrch nacházející se mezi městy Tanvald a Albrechtice v pohoří Jizerské hory. Jeho nadmořská výška činí 810 metrů a převyšuje tak severní část tanvaldské kotliny o markantních 320 metrů. Na vrcholu stojí kamenná rozhledna postavená v roce 1909 a o rok mladší turistická chata, upravená do současné podoby v roce 1930. Svahy Špičáku a okolí jsou největším střediskem sjezdového lyžování v Jizerských horách. Ve skiareálu jsou dvě lanové dráhy a 4 lyžařské vleky s 8,2 km sjezdovek.\n\nHora se jmenuje \"Špičák\", takto krátký název lze najít i na mapě III. vojenského mapování a jeho německý ekvivalent, \"Spitz Berg\", na mapě II. vojenského mapování. Přívlastek \"tanvaldský\" rozlišuje Špičák od jiných stejnojmenných kopců a zároveň popisuje příslušnost k městu Tanvald, na jehož katastrálním území se hora nachází. Název \"Tanvaldský Špičák\" je používán pro železniční stanici na trati Smržovka – Josefův Důl, rozhlednu na vrcholu a lyžařský areál na severních svazích.\n\nZhruba od roku 1886 byla na vrcholu hory hospoda, kde se prodávalo lahvové pivo. V roce 1904 došlo k dohodě s vlastníky pozemků a na Špičáku vyrostla dřevěná výletní chata s restaurací, tzv. Stará bouda, která však 3. listopadu 1905 z neznámých důvodů vyhořela. Nejstarší vyhlídka byla zpřístupněna 4. srpna 1889. Dnešní kamennou rozhlednu nechal postavit Německý horský spolek pro Ještědské a Jizerské hory podle plánů architekta Roberta Hemmricha. Rozhledna, dokončená 4. července 1909, nesla na počest šedesátého výročí panování císaře Františka Josefa I jméno \"Jubilejní rozhledna Františka Josefa I\". Rok po rozhledně byl dostavěn také přilehlý hostinec. Dnešní podobu získala chata roku 1930.\n\n"}
{"id": "185446", "url": "https://cs.wikipedia.org/wiki?curid=185446", "title": "Bari (rozcestník)", "text": "Bari (rozcestník)\n\nBari může znamenat:\n\n\n\n\n"}
{"id": "185447", "url": "https://cs.wikipedia.org/wiki?curid=185447", "title": "Severák", "text": "Severák\n\nSeverák je název vrcholu (803 m n. m.) a horské chaty v Jizerských horách, nad Hraběticemi. Díky řadě vleků se Severák stal významným střediskem lyžování v Jizerských horách. Zajímavostí tohoto lyžařského areálu je přemostění silnice sjezdovou tratí. Necelého ½ km vjv. se na sousedním vrcholu, odděleném pouze mělkým sedlem, nalézá rozhledna Slovanka.\n\n"}
{"id": "185449", "url": "https://cs.wikipedia.org/wiki?curid=185449", "title": "Veslařský ostrov", "text": "Veslařský ostrov\n\nVeslařský ostrov je vltavský ostrov v Praze-Podolí. Leží při podolském břehu zhruba na úrovni protější Císařské louky.\n\nOstrov je připomínán již roku 1420. Vznikl hlavně naplavováním písku při občasném zatarasení řečiště ledem v zúžení u Žlutých lázní. Schwarzenbergové zde zřídili malý vorový přístav a sklad pro dříví vytěžené na Šumavě.\n\nKdyž klesal význam voroplavby, ostrov se postupně měnil ve sportovní přístav. Ostrov byl uměle prodloužen potopením nákladní lodi, aby se tak urychlilo ukládání říčních nánosů. Inzerát z roku 1929 zve k návštěvě textem: \"„Koupaliště pro velké i malé, tělocvičné nářadí, ping-pong, volley ball, dětský koutek, veškeré pohodlí ve volné přírodě najdete na hřišti Svazu D. T. J. Č. na Schwarzenberském ostrově v Podolí, proti cementárně. Navštivte tento soudružný podnik.“\"\n\nS pravým vltavským břehem je ostrov spojen mostem z předpjatého betonu. Nacházející se zde klubovny, loděnice a další sportovní zařízení sloužící veslování (odtud pak jeho název). U Veslařského ostrova také tradičně startuje proslulý pražský veslařský závod Pražské primátorky. Nachází se zde také jímací zařízení pro odběr vltavské vody do blízké Podolské vodárny.\n\n\n\n"}
{"id": "185450", "url": "https://cs.wikipedia.org/wiki?curid=185450", "title": "Betzovo pravidlo", "text": "Betzovo pravidlo\n\nBetzovo pravidlo zformuloval Albert Betz při studiu teorie větrem poháněných strojů. Pravidlo odvozuje, jaká maximální množství energie lze získat pomocí rotoru z média, pohybujícícho se zadanou rychlostí. Pro odvození maximální účinnosti takového stroje (například větrné turbíny) lze vycházet z představy, že médium se pohybuje ve formě válce s průřezem rovným průřezu disku rotoru a výškou odpovídající rychlosti průtoku média.\n\nNechť v je rychlost média nabíhajícícho na rotor a v rychlost média za rotorem. Průměrná rychlost média vzhledem k disku rotoru bude v, kde\n\nJestliže je plocha disku rotoru rovna S, a ρ je hustota média, bude hmotnostní tok média diskem za jednotku času roven:\n\nOdvedená práce bude rovna rozdílu kinetických energií média nabíhajícího na rotor a média opouštějícícho rotor:\n\nDerivací formula_6 podle formula_7 pro dané rychlosti \"v\" a daný průměr disku rotoru \"S\" získáme extrém funkceformula_6. Výsledkem je hodnota maxima formula_6 pro formula_10.\n\nPo dosazení této hodnoty je zřejmé, že:\n\nPráce, kterou může odevzdat médium s rychlostí \"v\" rotoru o průřezu \"S\" (tedy „válec“) bude rovna:\n\n\"„Součinitel výkonnosti“\" C (= formula_13) dosahuje maxima pro: C = formula_14 = 0,593, tedy 59,3 %\n\nRotory reálných zařízení (například větrných turbín) vykazují další ztráty energie, které jejich účinnost dále snižují. Moderní zařízení proto dosahují hodnot C v rozsahu od 0,4 do 0,5, tedy 70 až 80 % teoreticky možných.\n\nBetz, A. (1966) \"Introduction to the Theory of Flow Machines.\" (D. G. Randall, Trans.) Oxford: Pergamon Press.\n"}
{"id": "185452", "url": "https://cs.wikipedia.org/wiki?curid=185452", "title": "Anglický mastif", "text": "Anglický mastif\n\nAnglický mastif je psí plemeno vhodné i do města, je skvělým hlídačem. Podílel se na vzniku mnoha dalších plemen, existuje totiž již od starověku. Název mastif pochází z anglosaského slova \"masty\", což znamená silný. Dnes není často k vidění. Je to jeden z největších psů na světě. Svému pánovi je velmi oddaný a brání ho. Dožívá se průměrně 10-12 let.\n\nJejich původ je odvozen od velkého, silného psa \"Canis lupus laniger\" (Vlk mongolský), jehož pozůstatky byly objeveny v pohořích Tibetu z doby neolitu. Z této oblasti se pravděpodobně rozšířil do Mezopotámie, Řecka, přes moře pak do Itálie a pak následoval Kelty při jejich migraci po Evropě a na Britské ostrovy. S ohledem na jejich odvahu, statečnost a nebojácnost v boji se molosové dělili s člověkem o dobré i zlé po dobu tří tisíciletí a stali se nejen silnými, ale i chápavými a věrnými psy.\n\nV rámci této velké skupiny molosů patří anglický mastif mezi nejstarší psí plemena, a navzdory jeho bojové minulosti jej lze v současnosti charakterizovat jako dalšího krotkého psího obra. Do Velké Británie se předkové mastifa dostali prostřednictvím Keltů či Féničanů. V roce 55 př. n. l., kdy Julius Caesar se svým vojskem dobýval Británii, byl překvapen silou a odvahou britských psů bránících britské hradby. Tito psi mu tak učarovali, že je převezl do Říma, kde se používali na zápasy v arénách. Zmínka o tom je i v záznamech Římana Arriana, místodržitele v Galii (z roku 131 n. l.), který ve svém díle \"Kynegetikus\" popisuje keltské psy, lámající v aréně býkům vazy. Tito psi byli přes svoji velikost a sílu velmi dobře ovladatelní a pro tuto jejich vlastnost je nazýval \"\"Mansuetus\"\", což znamená - mírný, krotký - a údajně z tohoto slova vznikl název mastif.\n\nJe to však pouze jedna z verzí, protože je možné, že jméno mastif má také kořeny někde v keltském prostředí.\n\nZápasy zvířat v arénách se staly zálibou britské šlechty. Mastifové byli po dobu několika století zneužíváni na zápasy s býky, medvědy i lvy. Po roce 1658 nebyly již tyto zápasy pouze zábavou šlechty, ale sloužily také pro pobavení lidu, a to honbou na býky. Tyto honby byly všeobecně rozšířeny, protože maso štvaného býka bylo křehčí než maso zvířete, které nebylo k smrti uštváno. V některých oblastech existovaly zákony, které pod hrozbou pokuty zakazovaly řezníkovi zabít býka, aniž by byl nejdříve uštván psy.\n\nTyto krutosti byly definitivně zakázány v roce 1853 anglickým parlamentem. Po tomto zákazu v 19. století popularita mastifa ve Velké Británii poklesla. O původním využívání mastifů jako bojových psů hovoří archívní záznamy kronikářů bitev. K nejslavnějším záznamům bojové minulosti mastifa patří bitva u Agincourtu v roce 1415 a také zmínka z první poloviny 16. století, kdy anglický král Jindřich VIII. pomohl Karlu V. v boji proti Františkovi I., francouzskému králi, tak, že mu poslal 800 pro boj vycvičených mastifů i s doprovodem.\n\nMastifové zůstali bojovými psy až do 17. století. Mimo jiné využívali služeb mastifů také španělští dobyvatelé při pronásledování indiánů v Jižní Americe. V Severní Americe byli mastifové použiti ve válce Jihu proti Severu, kde bojovali na straně Konfederace.\n\nKoncem 16. století se jejich využití přeorientovalo i na lovy, zvláště na medvědy a vlky, avšak nikdy se nestali skutečnými loveckými psy.\n\nI když mastifové byli po dobu své existence používáni ve válkách, v arénách i na lovech, jejich povaze nejlépe vyhovovalo jejich využití jako psů hlídajících obydlí, majetek a pána. Zvláště po zákazu zvířecích zápasů spočívalo využití mastifů v hlídání anglických sídel, převážně šlechtických. V této úloze byli a jsou neohroženými pány, kteří se v noci pohybovali po svěřeném území, na které nemohl vstoupit nikdo nevítaný, ať již omylem či úmyslně. Každého živého tvora, který jeho území nerespektoval, nemilosrdně napadl. Pro tuto jeho zdánlivě krutou povahu byl v této úloze strážce nenahraditelný, čehož důkazem jsou historky o jeho hrůzostrašnosti v noci, které jsou velmi barvitě popisovány v mnohých povídkách či románech, jako například v nejznámějším Psu Baskervilském od A. C. Doyla.\nMastif se kvůli své náročnosti na výživu nestal \"psem mnohých\", jak říkají Angličané, čemu může vděčit, že se vyhnul různým šlechtitelským módním vlnám a dodnes si zachoval takřka nezměněnou podobu exteriéru, což dokazují i dobové kresby a vyobrazení. Čistá plemenitba anglických mastifů se datuje přibližně od roku 1415, kde, v již vzpomínané bitvě u Agincourtu, je zmínka o feně Sira Peersa z Lyme Hallu, která se považuje za pramatku slavných Lyme Hallských mastifů.\n\nMastif je dnes symbolem síly, ale při své hmotnosti dovede být neuvěřitelně rychlý a obratný. Jeho podceňování by mohlo být pro vetřelce vážnou hrozbou, jelikož, pokud je okolnostmi donucen, dokáže být velmi nebezpečný. Navzdory tomu je povahově svému pánovi velmi oddaný.\n\nToto plemeno je opravdu velké a zabírá hodně prostoru, může vážit i přes 80 kg, ale protože se jedná o nejtěžší plemeno světa Jeho tělo je velmi těžké konstrukce a kostra sama o sobě je také těžká. Na hlavě a krku může mít vrásky. Srst pokrývá celé tělo a je jednobarevná, na hlavě může mít černou masku. Většinou se vyskytují pískově hnědé nebo světle hnědé barvy nebo žíhaná, bílá není k vidění. Na krku nevytváří límec ani na ocasu prapor, protože těsně přiléhá a je velmi krátká.\n\nHlava je mohutná, vyvážená, je na ní černá maska. Čumák je krátký a široký. Oči jsou kulaté, hluboko posazené, nevypouklé. Mají většinou odstíny tmavě hnědé a není vidět bělmo. Stop je prakticky nezřetelný. Uši jsou nízko posazené, dlouhé, bez volánků. Nošené svěšeně podél hlavy až k lícím. Nekupírují se. Zuby mají pravidelný nůžkovitý skus.\n\nKrk je velmi krátký, i na něm mohou být vrásky. Je osrstěný a dobře osvalený. Zde není kůže tak přiléhavá a proto se tvoří vrásky. Hřbet je středně dlouhý, široký a osvalený. Ocas je krátký, někteří chovatelé jej kupírují. Je nošen pod hřbetní linií, nikdy ne nad ní. Může být zatočený do šavle.\n\nNohy jsou spíše krátké, tlusté a ne moc dobře osvalené, svaly na nich si pes musí vytrénovat častějšími a pravidelnými vycházkami a pohybem. Tlapky jsou skoro kulaté, jako kočičí a drápky matně černé, tvrdé a silné.\nJe rozvážný, hravý a inteligentní. Vše si předem rozmyslí a neumí moc dobře pracovat sám. Má rád hry a pohyb. Podle jeho velikosti má i velké srdce a svoji rodinu upřímně miluje a trvalý pobyt venku je pro něj spíše utrpení, i když se to nemusí zdát. Někteří jedinci mohou být velmi vystrašení a tak hodně štěkají. Poslouchá celou svoji rodinu a pokud ho zavolá někdo, koho zná, přijde i za ním.\n\nCizím zpočátku nedůvěřuje a spíše se jich straní, ale po tom, co se spolu seznámí si je velmi oblíbí a bude je mít rád. Pokud se ale někdo chce dostat na jeho území a páníčci nikdy, nerozhoduje se příliš dlouho a na nezvaného hosta, kterého nezná může i zaútočit, je to tedy velmi dobrý hlídač, má velmi vysoký hlas.\n\nK dětem má opravdu skvělý vztah — má je rád, chce si s nimi hrát, mazlit se... Pozor byste si ale měli dát, pokud si bude vaše dítě hrát s jiným, tito psi mají tendenci \"své\" děti ochraňovat a některé hrátky se jim můžou zdá jako nevhodné, a tak raději sami zakročí, protože rodiče nikde nejsou.\n\nI s ostatními zvířaty vychází tenhle mírumilovný pes skvěle; nemá vlastně skoro žádné lovecké pudy, proto ho ani neláká běžet za srnou či prohánět rychle se pohybující předměty. Zvířata jiného druhu většinou ignoruje, nevyhledává vztahy s nimi. Naopak se psy vyhledává kontakty a chce se přátelit, proto se i dobře socializuje v mládí.\n\nVelký pozor si majitelé musejí dát v pubertě, tedy přibližně v devátém měsíci života psa, kdy se samci snaží získat dominantnější pozici a je tedy nutné je usměrnit, aby mohl pokračovat láskyplný vztah mezi vámi a vaším psem.\n\nToto plemeno není na exteriérovou péči nijak náročné, zato je velmi náročn0, pokud jde o stravování a návyky.\n\nSrst tohoto plemene je velmi krátká a přilehlá, může být mastná, ale nepotřebuje zvláštní péči. Občasně vyčesat kartáčem s jemnými štětinkami, čímž i promasírujete srst kůži. Nijak extrémně nelíná, jako třeba border kolie. Častému mytí šamponem se ale musíte velkým obloukem vyhnout; srst by ztratila svoji přirozenou mastnotu a to by způsobilo rozsáhlé potíže s kůží, jako jsou mokvavé záněty.\n\nDo uší nemusíte nijak zasahovat, ale občas jej zkontrolujte, zda se v uchu nevytváří moc ušního mazu, který odstraníte kvalitním přípravkem na jeho rozpouštění. Srst ze zvukovodů se vytrhávat nemusí, pokud není moc dlouhá.\n\nNepotřebuje mnoho pohybu, přes svoji váhu sice je obratný, ale i tak je nejraději s vámi doma na gauči nebo na vyhřáté podlaze. Není pro něj vhodný běh u kola ve velkém horku, zvláště na asfaltu. V horku se totiž kůže mezi vrásky hodně potí a voda se nijak neodpařuje. Také běh na horkém asfaltu není vhodný, protože polštářky na tlapkách jsou citlivé a mohly by být rozpraskané. Jinak je pro něj vhodný veškerý pohyb.\n\nVýcvik u tohoto plemene je důležitý, ale bude složitější. Jak je již napsáno nahoře, tento pes si nejdříve vše rozmyslí, než to udělá, proto se dá říci, že je tvrdohlavý. Pokud se ale něco naučí, jen tak to nezapomene, má dlouhou paměť.\n\nVýchova je nutná, ale většina jedinců tohoto plemene jsou od přírody čistotná a většinou si sama řeknou, že chtějí ven vykonat potřebu. Někdo si však může špatně vyložit, když je štěně v noci probudí vytím u dveří.\n"}
{"id": "185454", "url": "https://cs.wikipedia.org/wiki?curid=185454", "title": "Zavěšený most", "text": "Zavěšený most\n\nZavěšený most je most, jehož konstrukce (mostovka) je zavěšena na lanech upevněných v jednom nebo více pevných bodech. Buď může být pevností stabilitou srovnatelný s pilířovými mosty, nebo může jít o celolanovou konstrukci, která podléhá silným výkyvům. Zavěšený most se liší od visutého mostu, kde jsou mezi pevnými body natažena lana, na kterých visí mostovka, buď přímo nebo pomocí svislých lan.\n\n\n"}
{"id": "185455", "url": "https://cs.wikipedia.org/wiki?curid=185455", "title": "Kwisa", "text": "Kwisa\n\nKwisa (hornolužickosrbsky '; německy ', česky \"Hvízda\" či \"Kviza\") je řeka v Dolnoslezském a Lubušském vojvodství v Polsku, která pramení na polské straně Jizerských hor. Je 127 km dlouhá. Povodí má rozlohu 1026 km². Řeka tvořila historickou hranici mezi Slezskem a Horní Lužicí.\n\nŘeka pramení na severních svazích Jizerských hor. Protéká na severozápad hluboce členitým údolím mezi Smrčskou hornatinou a Kamienickým hřebenem. U obce Świeradów se obrací k severovýchodu a mezi obcemi Krobica a Orłowice opouští Jizerské hory, aniž by měnila směr. Dále teče podhůřím těchto hor a ve Slezském Gryfówě se stáčí na západ a v Leśné téměř na sever s mírnou odchylkou na východ. V hlubokém, úzkém a klikatém údolí mezi Gryfówem a Leśnou jsou na řece dvě přehradní jezera. Za obcí Nowogrodziec se otáčí na sever a vtéká do Sasko-lužické nížiny. Zde protéká dolnoslezskými lesy a v katastru obce Równina Szprotawska ústí do Bobru.\n\nHlavní přítoky: (→ levý přítok, ← pravý přítok)\n\n→ Siniec\n\n← Struga\n\n← Płoka\n\n→ Wodopój\n\n← Jastrząbek\n\n→ Czerwony Potok\n\n→ Pluskotnik\n\n← Bystrzyk\n\n→ Mokrzyca\n\n→ Świeradówka\n\n← Krobicki Potok\n\n← Dzieża\n\n← Długi Potok\n\n→ Czarny Potok\n\n→ Bruśnik\n\n→ Jindřichovický potok\n\n← Młyńska Struga\n\n← Oldza\n\n→ Grabiszówka\n\n→ Dolna\n\n→ Gliniec\n\n← Olszówka\n\n← Luciąża\n\n→ Siekierka\n\n→ Łazek\n\n← Iwnica\n\n← Polanka\n\nNedaleko českých hranic na ní byly postavené dvě přehradní nádrže Leśniańská a Złotnická.\n"}
{"id": "185458", "url": "https://cs.wikipedia.org/wiki?curid=185458", "title": "Evangelizace", "text": "Evangelizace\n\nEvangelizace je křesťanský pojem označující různé způsoby, kterými křesťané seznamují nekřesťany s evangeliem.\n\nEvangelium (\"dobrá zpráva\") je podstata křesťanského učení – je to dobrá zpráva pro člověka, který je v důsledku svého hříchu smrtelný. Je to nabídka přijmout odpuštění a život věčný od zmrtvýchvstalého Ježíše Krista, který ukřižován vykoupil hříchy člověka vlastní obětí.\n\nNedílnou součástí křesťanského života je, podle Bible, povinnost šířit evangelium dál.\n\n(\"„A Ježíš přistoupil, mluvil k nim a řekl: „Byla mi dána všechna autorita v nebi a na zemi. Jděte proto a čiňte učedníky z lidí všech národů, křtěte je ve jménu Otce a Syna a svatého ducha a vyučujte je, aby zachovávali všechno, co jsem vám přikázal. A pohleďte, já jsem s vámi po všechny dny až do závěru systému věcí.““\")Evangelium podle Matouše 28, 18-20\n\n(\"„A tato dobrá zpráva o království se bude kázat po celé obydlené zemi na svědectví všem národům; a potom přijde konec.“\")Evangelium podle Matouše 24, 14\n\n(\"„Krátce potom cestoval od města k městu a od vesnice k vesnici, kázal a oznamoval dobrou zprávu o Božím království. A bylo s ním dvanáct.“\")Evangelium podle Lukáše 8, 1\n\n(\"„Zatímco jsem se nezdržel, abych vám nepověděl všechno, co je užitečné, a abych vás nevyučoval veřejně a dům od domu. Ale důkladně jsem vydával svědectví Židům i Řekům o pokání před Bohem a víře v našeho Pána Ježíše.“\")Skutky apoštolů 20, 21-22\n\nEvangelium podle Lukáše (8, 1)\nSkutky apoštolů (5, 41-42), (20, 21-22)\nEvangelium podle Matouše (28, 18-20), (15, 1-9), (7:13, 14), (4, 17), (10, 7), (24, 14)\nZjevení Janovo (22, 17)\n\n\nAsi největší důraz na evangelizaci kladou evangelikální a letniční církve, kteří v křesťanském světě zaznamenávají největší nárůst následovníků. V České republice to jsou především Církev bratrská, Jednota bratrská, Křesťanská společenství, Apoštolská církev, Evangelická církev metodistická, Slezská církev evangelická a řada nových a nezávislých církví (např. Církev Nový život nebo Kristadelfiáni). Celosvětově se evangelizaci ve větším měřítku věnují zejména Svědkové Jehovovi a mormoni. Známí evangelisté, coby jednotlivci a popularizátoři víry, jsou v současnosti například Luis Palau nebo Reinhard Bonnke. Určitou formu evangelizace ( \"kázání pouze dobrými skutky\" ) konají i křesťansky orientované charitativní organizace, některé nadace nebo dobrovolnické sociálně-zábavní a vzdělávací společnosti ( např. YMCA, Červený kříž, Armáda spásy, Člověk v tísni, ADRA aj. ) s aktivní snahou o šíření dobré zprávy (evangelia). V posledních letech se též Římskokatolická církev snaží o prosazení evangelizace uvnitř církve a povzbuzuje ke kázání své řádové členy. \n\n\n"}
{"id": "185461", "url": "https://cs.wikipedia.org/wiki?curid=185461", "title": "Chráněná krajinná oblast Jizerské hory", "text": "Chráněná krajinná oblast Jizerské hory\n\nChráněná krajinná oblast Jizerské hory byla vyhlášena v r. 1967 (s účinností od 1. 1. 1968) na území okresů Liberec, Jablonec nad Nisou a Semily. Rozkládá se na větší části plochy Jizerských hor a na východě přímo sousedí s Krkonošským národním parkem. Její dnešní výměr je 368 km, z toho 274 km lesní půdy. Rozkládá se v nadmořské výšce 325–1124 m (výškový rozdíl je 799 m). Tato CHKO je jednou z nejstarších v českých zemích. Sídlo její správy je v Liberci.\n\nV letech vyhlášení Chráněné krajinné oblasti došlo k postupné devastaci lesů v Jizerských horách. Zprvu pro provoz nových uhelných elektráren (exhalace, popílek) na německé a polské straně hor, pak několik epidemií lesních škůdců a nakonec těžká mechanizace lesních závodů. K pozvolné nápravě, obnově lesa dochází až po roce 1990. Proces obnovy však brzdí rozvoj motorizace.\n\n\nCelková plocha NPR činí 3082 ha, z toho připadá 1824 ha (tj. 59 %) na ochranné pásmo, zbytek (41 %) na tzv. jádrová území, tedy bývalé nebo dosud existující shora uvedené NPR.\n\n\nCelková plocha PR je 617 ha, z toho připadá 197 ha (32 %) na ochranné pásmo\n\n\nCelková plocha PP byla přes 24 ha.\n\n\nVětšinu území CHKO Jizerské hory tvoří horniny krkonošsko-jizerského plutonu, který je tvořen granitem několika typů. Chemismus granitů ovlivňuje geomorfologii i složení vegetačního porkyvu, což dává Jizerským horám jedinečný charakter. Na několika místech jsou granity prostoupeny mladšími vulkanity třetihorního stáří (např. Bukovec), okrajové části plutonu jsou metamorfované (mramor na Vápenném vrchu, krystalické břidlice v okolí Smrku).\nOblast je vystavena dlouhotrvajícímu zvětrávání, což podmiňuje její charakter. V oblasti je velké množství balvanů a kamenných moří.\n\n\n"}
{"id": "185463", "url": "https://cs.wikipedia.org/wiki?curid=185463", "title": "Fakulta pedagogická Západočeské univerzity", "text": "Fakulta pedagogická Západočeské univerzity\n\nFakulta pedagogická (FPE) je jednou z devíti fakult Západočeské univerzity v Plzni (ZČU). Byla zřízena jako pobočka pedagogické fakulty Univerzity Karlovy v Praze. Slavnostní otevření se konalo dne 14. listopadu 1948. Fakultě byla přidělena budova bývalého ženského učitelského ústavu v Plzni na Americké (tehdejší Stalinově) třídě. Druhý školní rok byl zahájen v jiné budobě, a to v budově dřívějšího dívčího gymnázia ve Veleslavínově ulici (v této budově sídlí část fakulty dodnes). Pro školní rok 1950/1951 byly zřízeny na základě rozhodnutí Ministerstva školství první katedry:\n\nRoku 1953 byla provedena školská reforma, došlo k přeměně Pedagogické fakulty na dvouletou Vyšší pedagogickou školu. V roce 1964 se vládním nařízením stala z Vyšší pedagogické školy samostatná Pedagogická fakulta v Plzni se statutem vysoké školy. Roku 1990 se Pedagogická fakulta stala součástí nově vytvořené Západočeské univerzity, která vznikla z původní Vysoké školy strojní a elektrotechnické a Pedagogické fakulty v Plzni.\n\nFakulta pedagogická připravuje své studenty zejména k budoucímu povolání učitele. Nabízí studijní programy bakalářské (Bc.), magisterské (Mgr.) a doktorské (Ph.D.).\n\nVeleslavínova 42\n\nKlatovská 51\n\nChodské náměstí 1\n\n\n"}
{"id": "185464", "url": "https://cs.wikipedia.org/wiki?curid=185464", "title": "Zygmunt Bauman", "text": "Zygmunt Bauman\n\nZygmunt Bauman (19. listopadu 1925 Poznaň – 9. ledna 2017 Leeds) byl polsko-britský sociolog židovského původu, který žil od roku 1971 ve Velké Británii. Byl známý pro svou analýzu souvislostí mezi modernitou a holocaustem a úvahy o postmoderním konzumerismu.\n\nNarodil se v Poznani v roce 1925 v polské židovské rodině. Po okupaci Polska nacistickým Německem za druhé světové války uprchl do Sovětského svazu. Později sloužil v První armádě polského vojska (\"Pierwsza Armia Wojska Polskiego\" - zkr. \"1AWP\"), která byla kontrolována Sověty. Zúčastnil se bojů o Kołobrzeg a o Berlín. V \"1AWP\" působil jako politický důstojník.\n\nPodle polooficiálního prohlášení polského historika z Ústavu národní paměti, které bylo uveřejněno v květnu 2006 v konzervativním časopise Ozon, působil Bauman v letech 1945 až 1953 ve vojenských oddílech tzv. Jednotek vnitřní bezpečnosti (\"Korpus Bezpieczeństwa Wewnętrznego\" - zkr. \"KBW\"), které byly určeny k odhalování a potírání antikomunistických, ukrajinských a německých podzemních hnutí. Podle zmíněného časopisu se Bauman vyznamenal jako velitel jednotky, která zatkla velký počet protikomunistických bojovníků a byl za to vyznamenán polským Válečným křížem v roce 1950. V článku časopisu Ozon se také uvádí, že Bauman byl v letech 1945–1948 informátorem Vojenské rozvědky. V \"KBW\" dosáhl Bauman hodnosti rovnající se majorovi, ale v roce 1953 byl propuštěn za to, že se jeho otec pokusil emigrovat do Izraele. To vedlo k několika vážným nedorozuměním mezi otcem a synem, který nejen nesdílel otcovo nadšení pro sionismus, ale byl doslova zatvrzelým anti-sionistou.\n\nPo skončení 2. světové války začal studovat sociologii na varšavské Akademii sociálních věd, později přešel na studia filosofie, protože sociologie byla mezitím zrušena jako buržoazní učební obor. Po dokončení vysokoškolského vzdělání nastoupil na Varšavskou univerzitu, kde byl zaměstnán až do roku 1968. Po březnu 1968 byl spolu s řadou svých kolegů i pro svůj židovský původ vyhozen z Varšavské univerzity a dotlačen k emigraci.\n\nZpočátku měl Bauman blízko k oficiální marxistické doktríně. Později se však stal pod vlivem prací Antonia Gramsciho a Georga Simmela kritikem komunistického režimu. Pro svůj kritický postoj k režimu nebyl jmenován profesorem, i když dokončil svou habilitační práci. Vystaven sílícímu politickému tlaku a antisemitské kampani vedené populistickým ministrem Mieczysławem Moczarem vystoupil v lednu 1968 z Polské sjednocené dělnické strany (\"Polska Zjednoczona Partia Robotnicza\") a ještě v témže roce odešel do emigrace stejně tak jako mnoho jiných intelektuálů, kteří upadli v nemilost komunistického režimu a byli během antisemitských čistek v březnu 1968 donuceni emigrovat. Bauman odešel učit sociologii nejprve do Izraele na telavivskou univerzitu a později do Anglie na univerzitu v Leedsu. Tam také získal titul profesora sociologie. Od té doby publikoval své práce v angličtině.\n\nBauman se oženil se spisovatelkou Janinou Lewinsonovou a měl čtyři dcery. Jeho dcera Lydia Baumanová je malířkou.\n\nZa Baumanův hlavní přínos je považována analýza tzv. ambivalence modernity a jeho výklad holocaustu. Na jeho dílo měli významný vliv Baumanovi učitelé Stanislav Ossowski a Julian Hochfeld a také jeho varšavské setkání s C. Wrightem Millsem.\n\nJeště během svého polského působení vydal několik sociologických prací včetně knihy \"Socjologia na co dzień\" (1962, česky jako Sociologie pro každý den r. 1965), kterou následovala učebnice \"Zarys socjologii\" (1963, česky jako Sociologie r. 1966). Tyto práce se později staly základem k jeho anglické učebnici \"Thinking Sociologically\" (Myslet sociologicky, 1990), v níž sepsal své nejsystematičtější pojetí tohoto oboru.\n\nBěhem svého pobytu na \"London School of Economics\" sepsal vyčerpávající studii na téma anglického socialistického hnutí. Byla to jeho první závažná práce, která vyšla polsky v roce 1959 a anglicky v roce 1972.\nV dalších dílech reflektoval stav společnosti a snažil se zachytit zásadní společenské proměny 20. století. Moderní dobu propojil s holokaustem a poukázal na protikladnost prostupující celou modernitou v knihách \"Modernity and the Holocaust\" (1989, česky jako Modernita a holokaust r. 2003) a \"Modernity and Ambivalence\" (1991).\n\nDále se věnoval zejména analýze současné doby, postmoderní společnosti a postavení člověka v ní, globalizaci a jejím důsledkům. Snažil se o reinterpretaci některých sociologických fenoménů, pozornost věnoval například prostoru a vnímání času, vztahu práce a spotřeby, řádu a chaosu, smrti a tělesnosti. Třemi významnými publikacemi k těmto tématům jsou \"Globalization: The Human Consequences\" (1998, česky jako r. 1999), \"Liquid Modernity\" (2000, česky jako Tekutá modernost r. 2002) a \"The Individualized Society\" (1999, česky jako Individualizovaná společnost r. 2004). Na ně navázala ještě \"Liquid Times: Living in an Age of Uncertainty\" (2007, česky jako Tekuté časy: Život ve věku nejistoty r. 2008).\n\nZygmunt Bauman se také zapsal do povědomí československé a později české sociologie, když od poloviny 60. let podporoval její rekonstrukci a rozvoj, za což mu Karlova univerzita v Praze udělila nejvýznamnější akademický titul - doktorát honoris causa.\n\nPeter Walsh, doktorand na University of Cambridge, v roce 2014 po analýze Baumannovy knihy \"Does the Richness of the Few Benefit Us All?\" obvinil Baumana z přebírání textů z různých webových stránek, včetně Wikipedie. V knize byla doslovně zkopírovaná hesla a Steady-State Economy včetně seznamu literatury, bez uvedení zdroje, autorů nebo informace, že jde o hesla z Wikipedie.\n\nPo následné analýze dalších 28 knih bylo zjištěno, že přibližně 90 tisíc slov z nich bylo reprodukováno bez uvedení zdrojů (především z Baumanových předešlých prací, ale také Wikipedie a dalších stránek). Jde tedy převážně o tzv. auto-plagiátorství. Přebírání textů z vlastních starších prací není nijak kontroverzní, nicméně je zavedenou praxí toto uvádět jako autocitace.\n\n\nčesky vyšlo:\n\nV říjnu 2005 získal v Praze Cenu Nadace Dagmar a Václava Havlových VIZE 97.\n\n"}
{"id": "185469", "url": "https://cs.wikipedia.org/wiki?curid=185469", "title": "Rudolf Vanýsek", "text": "Rudolf Vanýsek\n\nRudolf Vanýsek (5. února 1876, Velký Týnec – 28. srpna 1957, Mariánské Lázně) byl český lékař, profesor patologie a terapie nemocí vnitřních.\n\nByl žákem významného českého lékaře profesora vnitřního lékařství Josefa Thomayera (1853–1927).\n\nRudolf Vanýsek vystudoval české Slovanské gymnázium v Olomouci, které zakončil maturitou v roce 1895, načež nastoupil ke studiu na české Lékařské fakultě UK v Praze (Česká universita Karlo-Ferdinandova), kterou dokončil promocí v roce 1901. Po promoci pracoval jako odborný asistent profesora Thomayera na II. interní klinice české lékařské fakulty UK. V této době, byli jeho lékařskými kolegy na klinice, pozdější významní internisté Josef Pelnář (1872-1964) a Ladislav Syllaba (1868-1930).\n\nV roce 1907 byl jmenován (prvním českým) primářem interního oddělení v Zemské nemocnice v Brně\n(Primararzt der Landeskrankenanstalt).\n\nV roce 1912 se habilitoval jako soukromý docent (Privatdozent) chorob průmyslových při C.k. vysoké škole technické Františka Josefa v Brně.\n\nOd roku 1919 byl jmenován řádným profesorem vnitřního lékařství na lékařské fakultě Masarykovy univerzity v Brně a stál tak u založení \"Kliniky nemocí vnitřních a nervových\" (později I. interní kardiologická klinika LF MU), byl zvolen děkanem LF MU (1926 až 1927) a rektorem MU (1932 až 1933). V období před druhou světovou válkou byl organizátorem lékařského stavovského hnutí.\n\nKlinicky popsal stav neurocirkulační astenie, později nazvaný jako Vanýskův syndrom (Vanýskovo trias).\n\nPo obsazení Československa nacisty v roce 1939 byl německou správou nuceně penzionován, po osvobození v roce 1945 se ještě podílel na obnově interní kliniky. V tomto období vznikla i II. interní klinika (Prof. MUDr. J. Polčák) a III. interní klinika (Prof. MUDr. J. Pojer).\n\nNástupcem na „Vanýskově klinice“ se stal profesor Miloš Štejfa st. (1946–1969).\n\nPo roce 1948 byl označen za \"„předního představitele buržoazního vykořisťovatelského řádu“\" a o 2/3 došlo ke snížení vyměru starobní penze.\n\nV důchodu pracoval jako závodní lékař Československé státní spořitelny v Brně a lázeňský lékař v Mariánských Lázních, kde v létě 1957 i zemřel.\n\n"}
{"id": "185470", "url": "https://cs.wikipedia.org/wiki?curid=185470", "title": "L3/33", "text": "L3/33\n\nCarro Veloce L3/33 byl italský tančík, který byl postaven dle britského originálu Carden-Loyd Mk.VI. a navazoval na svého předchůdce Carro Veloce 29, jež byl pro italskou armádu vyroben v 21 kusech. Typu L3 bylo postaveno přibližně 2500 kusů a byl bojově nasazen v habešské válce, španělské občanské válce i druhé světové válce.\n\nProvoz tančíků CV 29 ukázal řadu nedostatků vozidel této konstrukce, především špatné odpružení, jím způsobené otřesy a umístění osádky tanku ve stejném prostoru s motorem což, především během přesunu, osádky velice vyčerpávalo. V roce 1931 proto byly postaveny dva prototypy (první bez nástavby, druhý s nástavbou a výzbrojí jednoho kulometu) vylepšeného tančíku \"C.V. 3\" s prodlouženým podvozkem, který výrazně zlepšoval jízdní vlastnosti vozu v terénu a umožňoval také oddělit prostor osádky od motoru. Výrazně se zlepšil i systém odpružení. Po zkouškách byl tank přijat pro sériovou výrobu pod označením \"L3/33\". Celkem bylo vyrobeno přibližně 2500 kusů tanku \"L3\" všech verzí (poslední 17kusová série, vyrobená na přání Němců, byla dodána až v roce 1944).\n\nKorba tančíku L3/33 byla hranatá, pancéřování nýtované. Stroj poháněl motor SPA o výkonu 43 hp. Podvozek sestával z dvojice hnacích kol vpředu, sedmi pojezdových kol a napínacího kola vzadu. Výzbroj byla uložena v čelním pancíři nástavby korby. Dva předsériové stroje byly vyzbrojeny vodou chlazeným kulometem Revelli-Fiat ráže 6,5 mm. První série vozů byla vyzbrojena vzduchem chlazeným kulometem Fiat 14 ráže 6,5 mm. U druhé série (po 490. kus) byla výzbroje zesílena na dva kulomety Fiat 35 ráže 8 mm (2170 nábojů). Ještě později byly montovány (zpětně i do starších kusů) kulomety Breda 38 ráže 8 mm. Stroj se vyráběl od roku 1934.\n\nVzhledem k zastarávání byl tančík modernizován, a tak vznikl typ Carro Veloce L3/35, u kterého bylo zesíleno pancéřování a zvýšen dojezd. Stroj byl vyzbrojen dvěma kulomety Breda ráže 8 mm (byly zkoušeny i kulomety ráže 13,2 mm). Oba kulomety se nacházely v miniaturní věžičce uložené v čelním pancíři. Vizuálně se lišily pancířem, uchyceným pomocí nýtů.\n\nTato verze měla odlišné uspořádání podvozku se čtyřmi pojezdovými koly na každé straně, spojenými po dvou.\n\nCarro Lancia Fiamme L3/35 - plamenometná verze tančíku. Do výzbroje byla přijata v srpnu 1935. Tato verze nebyla příliš úspěšná, protože do vlastního tanku se vešla pouze 25litrová nádrž zápalné kapaliny a umístění kapaliny v přívěsu naopak výrazně zhoršovalo jízdní vlastnosti tanku. Pro nedostatek vhodnějších vozidel byly plamenometné \"L3/35\" nasazeny do bojů druhé světové války. Naopak mostní tank L3/33 Gettaponto nebyl sériově vyráběn.\n\nTančíky Carro Veloce L3/33/35 byly italskou armádou používány v habešské válce, ve španělské občanské válce, při útoku na Albánii a v Řecku, během vojenských operací v Jugoslávii. V boji se ukázalo, že tančík, vyzbrojený pouze kulomety, není rovnocenným protivníkem pro obrněná vozidla či tanky protivníka. Během bojů v Africe proto byl dokonce neznámý počet tančíků přezbrojen 20mm kanónem Solothurn.\n\nNa počátku habešské války, která vypukla 3. října 1935, Italové soustředili 239 tančíků typu \"L3\" (později byla nasazena i plamenometná verze). Hlavní úder byl veden z Eritrei a pomocný z Italského Somálska. Habeš se jim mohla bránit pouze 5–7 tanky, 6 obrněnými automobily a několika kusy protitankových děl ráží 20 a 37 mm (většina armády měla jen bodné a sečné zbraně). Problémy jim proto dělaly především extrémní přírodní podmínky a rozlehlost Habeše, která způsobovala potíže se zásobováním a časté ztráty kvůli poruchám. K závěrečnému útoku na hlavní město Addis Abeba, které padlo 5. května 1936, bylo nasazeno téměř 300 kusů \"L3\". Nasazení tančíků \"L3\" bylo po válce vyhodnoceno jako rozhodující pro italské vítězství, ukázalo se ale také, že pro ofenzivní akce je tančík slabě vyzbrojen a nedostatečně pancéřován.\n\n\"L3\" byl jediným italským tankem nasazeným ve španělské občanské válce. Itálie se v konfliktu postavila na stranu frankistů a poskytla jim finanční a materiální pomoc a dokonce i vojenské jednotky. Už 16. srpna 1936 bylo do Španělska dodáno prvních pět tančíků, určených pro výcvik. Dalších deset kusů bylo dodáno 29. září 1936 a v následujícím měsíci bojově nasazeno. Tančíky se v boji brzy setkaly s republikánskými lehkými tanky typu T-26, dodanými z SSSR, které je však svými parametry značně překonávaly (například měly kanón ráže 45 mm) a stejně nebezpečná pro ně byla i protitanková děla. Tančíky proto nemohly operovat samostatně, ale jen s doprovodem dalších jednotek (obrněné automobily, motocykly, dělostřelectvo, pěchota), které jim čistily cestu. Potvrdilo se tak, že je musí nahradit větší a silnější bojové vozidlo. Poslední tančíky byly dodány v prosinci 1938. Celkem jich bylo v boji ztraceno 56 kusů.\n\nPřibližně 150 tančíků \"L3\" bylo nasazeno při italské invazi do Albánie v dubnu 1939. Itálie tak získala předpolí pro plánovaný útok na Řecko a Jugoslávii.\n\nNa prahu druhé světové války (15. srpna 1939) disponovala italská armáda 1320 kusy tančíků \"L3\". Mimo jiné jimi byly vyzbrojeny tři tankové divize (131. tanková divize Centauro, 132. tanková divize Ariete a 133. tanková divize Littorio).\n\nDo války Itálie vstoupila až 10. června 1940, krátce před francouzskou kapitulací a její tanky \"L3\" (více než 264 kusů) byly v oblasti alpské části Maginotovy linie nasazeny proti francouzským pozicím.\n\nV Africe se italská armáda potýkala s armádou britskou, přičemž hlavním bojištěm byla Libye a Egypt. Nejprve však Itálie dne 4. srpna 1940 napadla a dobyla Britské Somálsko což bylo, vzhledem k britské slabosti v této oblasti, posledním úspěšným nasazením tančíků (v dubnu následujícího roku už měli Britové velkou převahu a kromě znovudobytí Britského Somálska do jejich rukou padla i Italská východní Afrika). Na severoafrickém bojišti se tanky \"L3\", doplněné o lehké tanky M11/39, potýkaly s naprostou převahou britských tanků, především těch typu Matilda Mk II. Prosincová britská protiofenzíva také přinesla velké ztráty italských tančíků (britové ukořistili přibližně 400 italských tanků všech typů). Po této zkušenosti byl neznámý počet tančíků vybaven kanónem ráže 20mm, který mu poskytoval alespoň teoretickou šanci v boji proti jinému tanku. Tančíky byly přes svou nízkou bojovou hodnotu nasazovány až do roku 1942, kdy byly převedeny do týlu, především k výcviku.\n\nItalský útok na Řecko, jehož výchozím bodem byla již dříve okupovaná Albánie, začal 28. října 1940. V bojích byl nasazen i typ \"L3\", jež se však potýkal s velice těžkým a pro jeho nasazení nevhodným terénem. Italský útok nebyl úspěšný a Řecko bylo dobyto až s vydatnou pomocí Wehrmachtu. Tančíky byly použity také při útoku na Jugoslávii.\n\nV letech 1935–1936 bylo celkem 151 tančíků L3/33 a L3/35 dodáno do Maďarska, kde vytvořily základ jeho tankových sil a část jich byla Maďarskem nasazena během první poloviny druhé světové války. Šest kusů tančíku \"L3\" zakoupila, ještě před italskou okupací, Albánie. Rakousko mělo ve své výzbroji 72 tančíků vyzbrojené kulometem Schwarzlose, 18 stejně vyzbrojených tančíků zakoupilo Bulharsko. Brazílie převzala 23 kusů L3/38 vyzbrojené kulomety Breda 31 ráže 13.2 mm a později dalších 18 kusů s kulometem Madsen 8 mm.\n\n\n"}
{"id": "185471", "url": "https://cs.wikipedia.org/wiki?curid=185471", "title": "Výkonná moc v Česku", "text": "Výkonná moc v Česku\n\nVýkonná moc v Česku je na nejvyšší úrovni upravena hlavou třetí Ústavy České republiky, která popisuje hlavní kompetence prezidenta České republiky (čl. 54 až 66) a vlády (čl. 67 až 80), přičemž článek 79 ustanovuje možnost zákonem zřizovat ministerstva a stanovit jejich působnost. Článek 80 popisuje státní zastupitelství. Vedle těchto orgánů ustanovených či předvídaných Ústavou existují další ústřední správní orgány státu, zřizované zpravidla rovněž prostřednictvím zákona, například Český statistický úřad. Na nižší úrovni k exekutivě patří především orgány místní samosprávy, a sice kraje jako vyšší územní samosprávné celky a obce jako základní územní samosprávné celky.\n\nExistence a pravomoc těchto samosprávných orgánů je rovněž založena Ústavou, a sice hlavou sedmou (čl. 99 až 105). Další významnou součástí výkonné moci jsou agentury a úřady, řízené již uvedenými orgány výkonné moci, například Policie České republiky.\n\nV širším smyslu slova patří do oblasti výkonné moci i Nejvyšší kontrolní úřad a Česká národní banka, které však jsou Ústavou (čl. 97 a 98) koncipovány jako samostatné úřady vyňaté z přímé kompetence vrcholných orgánů výkonné moci, aby byla zaručena jejich nezávislost.\n\nDo roku 1992, kdy byla Česká republika součástí Československa, byly některé z uvedených exekutivních pravomocí buď umístěny na federální úrovni (zejména úřad hlavy státu), nebo se republikové orgány dělily o pravomoci s paralelními orgány federálními.\n\nPrezident republiky je hlavou státu a je volen přímou volbou na pětileté volební období. K jeho pravomocem patří jmenování a odvolávání vlády a jejích členů, svolávání zasedání Poslanecké sněmovny a případné rozpouštění Poslanecké sněmovny. Prezident jmenuje do funkce také soudce Ústavního soudu, prezidenta a viceprezidenta Nejvyššího kontrolního úřadu, členy bankovní rady České národní banky a generály Armády České republiky.\n\nVláda České republiky je vrcholným orgánem výkonné moci. Skládá se z předsedy vlády, místopředsedů vlády a ministrů. Vláda je odpovědná Poslanecké sněmovně. V čele vlády je předseda, kterého jmenuje prezident. Vláda do 30 dnů po svém jmenování předstoupí před Poslaneckou sněmovnu a požádá ji o důvěru. \n\nMinisterstva a ústřední orgány státní správy lze zřídit a jejich kompetenci vymezit pouze zákonem (čl. 79 Ústavy). Tímto zákonem je zákon č. 2/1969 Sb. o zřízení ministerstev a jiných ústředních orgánů státní správy. \n\nNejvyšší kontrolní úřad je nezávislý orgán, který vykonává kontrolu hospodaření se státním majetkem a plnění státního rozpočtu (čl. 97 Ústavy). \n\nČeská národní banka je ústřední bankou České republiky. Její postavení, působnost a organizaci vymezuje zákon o České národní bance (čl. 98 Ústavy).\n\nStátní zastupitelství především zastupuje veřejnou žalobu v trestním řízení.\n\nÚzemní samosprávu vykonávají v České republice obce, které jsou nižšími územně samosprávnými celky a kraje, které jsou vyššími územními samosprávnými celky (čl. 99 Ústavy). Vytvořit nebo zrušit vyšší územně samosprávný celek lze pouze ústavním zákon a změnit jeho hranice lze zákonem. (čl. 100 Ústavy a čl. 2 ústavního zákona o vytvoření vyšších územně samosprávných celků).\n\n"}
{"id": "185472", "url": "https://cs.wikipedia.org/wiki?curid=185472", "title": "Io, tu, noi, tutti", "text": "Io, tu, noi, tutti\n\nDesáté Battistiho album Io, tu, noi, tutti se v roce 1977 v Itálii stalo po dobu čtrnácti týdnů nejprodávanějším albem a 2. nejprodávanějším v celém roce 1977. Bylo nahráno a vydáno v kalifornském Hollywoodu. Battisti tím chtěl zapůsobit na anglosaský hudební trh. Album však v Americe nezaujalo a opět se prodávalo nejlépe v Itálii.\n\nV závorce je uveden počet hvězdiček dle CROSBOSP.\n"}
{"id": "185476", "url": "https://cs.wikipedia.org/wiki?curid=185476", "title": "Heini-Klopfer-Skiflugschanze", "text": "Heini-Klopfer-Skiflugschanze\n\nHeini-Klopfer-Skiflugschanze je můstek určený pro lety na lyžích nacházející se v německém Oberstdorfu. Dnes nese jméno po svém původním staviteli. Pravidelně se zde koná mistrovství světa v letech na lyžích, které zde v současnosti probíhá každý rok, jehož hodnotu zakončuje číslice 8, např. 1998, 2008 apod.\n\n\n"}
{"id": "185478", "url": "https://cs.wikipedia.org/wiki?curid=185478", "title": "CV 29", "text": "CV 29\n\nCarro Veloce 29 byl italský tančík vyráběný v letech 1929–1930 na bázi britského stroje Vickers Carden Loyd Mark VI. Od něj se lišil pouze širšími pásy a použitím kulometu domácí výroby Fiat model 14 ráže 6,5 mm. Celkem bylo vyprodukováno 21 kusů. Tančík byl používán v prvních letech druhé světové války.\n"}
{"id": "185479", "url": "https://cs.wikipedia.org/wiki?curid=185479", "title": "Jan Vanýsek", "text": "Jan Vanýsek\n\nJan Vanýsek (5. srpna 1910 Brno – 14. září 1995 Brno) byl český oční lékař – profesor oftalmologie na lékařské fakultě Masarykovy univerzity (dříve LF UJEP v Brně). Byl synem významného českého internisty Prof. MUDr. Rudolfa Vanýska, DrSc a Marie (roz. Kletzlové), dcery Theodora Kletzla, významného brněnského stavitele.\n\nPo promoci, roku 1935, byl přijat jako nehonorovaný sekundární lékař na oční kliniku Masarykovy univerzity v Brně, kterou vedl jeho učitel profesor MUDr. Bohuslav Slavík (1888–1953).\nPo habilitaci, v listopadu 1945, je jmenován prvním přednostou Oční kliniky lékařské fakulty UK v Hradci Králové (1945–1951), později se fakulta stala součástí Vojenské lékařské akademie (1951–1958), v této souvislosti byl jmenován plukovníkem ČSLA.\n\nNa hradecké klinice se zabývál především keratoplastikou, elektroretinografií (ERG) a jako první v Československu v roce 1954 implantoval pacientovi umělou nitrooční čočku po operaci šedého zákalu (IOL). Na základě hradeckých zkušeností, ale již za svého působení v Brně, pořádá v roce 1959 mezinárodní sympozium o elektroretinografii (ERG) v Luhačovicích, a to za účasti předních evropských odborníků v tomto oboru.\n\nPo návratu na brněnskou oční kliniku (1955) se hlavně věnuje využití ultrazvuku v očním lékařství (společně s MUDr. J. Preisovou, DrSc. a spolupracovníky).\n\nV roce 1967 v Brně pořádá mezinárodní sympozium o ultrazvukové diagnostice v očním lékařství (II. symposium internationale de diagnostica ultrasonica in ophthalmologia) a je zvolen i prvním presidentem (1964–1967) mezinárodní společnosti SIDUO. Na vývoji přístrojové techniky pro ultrasonografii spolupracuje s rakouskou firmou KretzTechnik AG, později je oceněn americkým institutem AIUM jako Pioneer Award – History of Medical Ultrasound (1988).\n\nV letech 1955–1970 byl přednostou Oční kliniky LF, v letech 1957-1960 děkanem LF a prorektorem pro vědu a výzkum (1962–1969). Po celé své funkční období podporuje snahu o výstavbu nové Fakultní nemocnice v Brně-Bohunicích včetně nové lékařské fakulty. Dne 11. března 1969 je, v zastoupení ministra zdravotnictví ČSR, přítomen při položení základního kamene k této stavbě.\n\nByl také dlouholetým předsedou Československé lékařské společnosti J. E. Purkyně v Praze (1958–1968). V červnu 1968 se stal předním signatářem provolání 2000 slov. Na jaře, v roce 1969, byl zvolen rektorem univerzity, z politických důvodů však nebyl potvrzen tehdejším, již normalizačním, ministrem školství ČSR a musel z univerzity odejít.\n\nKrátkou dobu pracoval jako odborný dětský oční lékař pro MÚNZ v Brně, pro vážnou nemoc byl však brzy penzionován. Po celou dobu normalizace mu bylo zcela znemožněno dále vědecky pracovat i publikovat, nemohl vycestovat na přednášky či kongresy do zahraničí.\n\nJeho osobním přítelem byl významný evropský oční lékař, profesor univerzity v belgickém Gentu, Jules François (1907–1984), který se stal i čestným doktorem (dr.h.c.) UJEP v Brně (1969). V období Vanýskova působení na klinice byla jeho spolupracovnicí i pozdější (od roku 1991) přednostka oční kliniky Doc. MUDr. Květa Kvapilíková, CSc. (1928–2004), která se podílela i na zavedení výuky optometrie jako součásti katedry nemocí očních na LF MU.\n\nVe stejném lékařském oboru pracuje jeho vnučka MUDr. Klára Marešová, Ph.D., která je primářkou na oční klinice LF UP v Olomouci.\n\nOd roku 2007 uděluje očním chirurgům Česká společnost refrakční a kataraktové chirurgie (ČSRKCH) medaili nesoucí jeho jméno.\n\n\n\n\n"}
{"id": "185483", "url": "https://cs.wikipedia.org/wiki?curid=185483", "title": "Nové Hrady (zámek, okres Ústí nad Orlicí)", "text": "Nové Hrady (zámek, okres Ústí nad Orlicí)\n\nZámek Nové Hrady je dominantou stejnojmenné obce v Pardubickém kraji, nedaleko měst Vysoké Mýto a Litomyšl. Jedná se o pozoruhodnou rokokovou stavbu s rozsáhlým přírodním areálem.\n\nRokokový zámek Nové Hrady nechal v letech 1774–1777 vystavět hrabě Jean-Antoine Harbuval de Chamaré. Podrobný stavební návrh vytvořil tyrolský architekt Josef Jäger po vzoru letních sídel ve Francii; základní podobu zámku navrhl a stavbu řídil hrabě osobně. Budovu obklopuje cenný rokokový ornamentální areál (dokončený 1791) nazývaný „České Versailles“ nebo „Malý Schönbrunn.“\n\nZámek vznikl na svahu pod původním starým zámkem (postupně přestavovaným od 15. století), na jehož místě dříve stával gotický hrad. Materiál ze starých staveb byl použit při budování rokokového zámku. Roku 1779 byl přistavěn pozdně barokní špýchar a v západním křídle zámku vystavěna zámecká kaple s hlavním oltářem (1777) od řezbáře J. J. Procházky.\n\nCyril Bartoň z Dobenína nechal zámek v letech 1936–1939 opravit; od té doby celý areál chátral. Posledním majitelem zámku před znárodněním byl textilní továrník Josef Bartoň z Nového Města nad Metují. Po roce 1989 byl restituován vnukům posledního majitele. Poté, co ho od nich roku 1997 koupili manželé Petr Kučera a Magda Kučerová, prochází zámek i jeho okolí nákladnou rekonstrukcí.\n\nPatrová hlavní budova má mansardovou střechu a bohatě zdobenou přední fasádu. V rámci rekonstrukce na přelomu 20. století byla obnovena její bohatá reliéfní štuková a kamenná sochařská výzdoba. Z obou konců průčelí vystupují dvakrát odstupňovaná boční křídla (rizality). Mezi nimi probíhá terasa s členitou balustrádou, jež je uprostřed otevřena širokou vstupní rampou. Hlavní portál je umístěn ve středním rizalitu; nad ním je balkón na toskánských sloupech.\n\nDo zámku se vstupuje rozlehlou trojlodní halou s křížovými klenbami. Z haly vede do každého zámeckého křídla samostatné schodiště. V prvním patře nad vstupní halou je reprezentační rokokový hlavní sál s bohatou štukovou výzdobou. Interiéry zámku jsou vybaveny rokokovým a klasicistním nábytkem, obrazy a četnými drobnými uměleckými předměty.\n\nV přízemí západního křídla se nachází zámecká kaple, původně s rokokovým oltářem od Josefa Procházky (1777) a oltářním obrazem od Jana Nivelta (1778), po restituci prodány spolu s dalším vybavením.\n\nDvě přízemní hospodářské budovy, jež navazují na přední křídla zámku a uzavírají čestný dvůr, pocházejí z let 1778–1783. Původně se v nich nacházely kanceláře a byty panských úředníků. Na tyto budovy navazuje ozdobná přední zeď areálu s monumentální trojdílnou vstupní branou (dokončená roku 1782).\n\nBudova špýcharu za zámkem pochází z roku 1779. Zadní část areálu tvoří pokračování francouzské brodériové zahrady s ozdobnou kuchyňskou zahradou a kruhovým altánem. Zadní nádvoří uzavírá půlkruhová zeď s branou, zdobenou plastikami Léta a Podzimu od Karla Devotiho.\n\nVe vybudované horní parkánové zahradě se nalézá přírodní amfiteátr s kapacitou 150 míst, v rámci operního festivalu Smetanova Litomyšl se zde každoročně konají barokní večery. Návrší za zámkem pokrývá anglický park s pískovcovou Křížovou cestou, vedoucí parkem k pozůstatkům původního gotického hradu, pochází z roku 1767. Park je nyní zahradnicky upravován, byla zde vytvořena anglická květinová zahrada a založeno arboretum. V zámeckém areálu najdete větší množství rozličných zahrad - velké rozárium, ukázku italské zahrady s kaskádami, bílou a bylinkovou zahradu, jezírko s rybkami a zvláště pro děti zajímavé zelené bludiště/labyrint. \n\nV zámku je umístěna stálá expozice historického nábytku (od baroka po secesi) ze sbírek Uměleckoprůmyslového musea v Praze (dle smlouvy z roku 2002, otevřena od roku 2005).. V hlavním rokokovém sále se konají svatební obřady; bývalá kočárovna a konírna slouží k pořádání společenských i soukromých akcí. V hospodářských křídlech zámku se nachází restaurace a cukrárna s minigalerií. K zámku patří též jezdecká stáj (otevřena od roku 2004; původně ovčín) a farma s chovem jelena lesního a daňka evropského. V barokním špýcharu je umístěno muzeum s expozicí historických motokol, nazvanou Motory a pedály, největší sbírka motokol v České republice v soukromém vlastnictví sběratele Jana Čejchana. V budově nové oranžérie je možno navštívit Galerii anglických klobouků.\n\n"}
{"id": "185486", "url": "https://cs.wikipedia.org/wiki?curid=185486", "title": "Luftstreitkräfte", "text": "Luftstreitkräfte\n\nLuftstreitkräfte („Vzdušné síly“) bylo označení vzdušných sil německé armády (německy plným názvem \"Die Fliegertruppen des deutschen Kaiserreiches\") v letech 1910–1920.\n\nTato armádní složka vznikla ještě před první světovou válkou dříve, než byly sestrojeny první skutečné vojenské letouny jak je známe ze vzdušných bojů \"Velké války\". První úkoly směřovaly k průzkumné činnosti a v zaměřování dělostřelectva pomocí balonů a vzducholodí. Balony se s velkým úspěchem používaly již během prusko-francouzské války v letech 1870–1871 a v některých případech dokonce i mnohem dříve již od válek napoleonských. Luftstreitkräfte nebyla první armádní složka tohoto určení na světě, nicméně francouzská Armée de l'Air byla založena taktéž ve stejném roce a britské letectvo Royal Flying Corps teprve v květnu 1912.\n\nBěhem první světové války používalo německé letectvo široké spektrum typů letadel, počínaje stíhačkami výrobců Albatros a Fokker, průzkumné letouny Aviatik a DFW i bombardéry Gotha či Zeppelin-Staaken. K bombardování vojenských i civilních cílů ve Francii, Belgii i ve Velké Británii sloužily také obří zepelíny. Objednávky letadel pro Luftstreitkräfte a specifikace požadavků na jejich vlastnosti určoval úřad Idflieg, který také již v roce 1913 vydal předpis pro značení vojenských letadel.\n\nNejvíce pozornosti na sebe upoutali úspěšní stíhací piloti jako byly letecká esa Manfred von Richthofen (\"Rudý baron\"), Ernst Udet, Hermann Göring, Oswald Boelcke (považovaný za mistra psích soubojů), Max Immelmann (první pilot, který obdržel vyznamenání Pour le Mérite, nejvyšší německé vyznamenání za statečnost) a Werner Voss.\n\nVšechna německá vojenská letadla nesla až do počátku roku 1918 výsostné znaky v podobě tlapatého kříže \"Tatzenkreuz\", jehož podoba pochází z templářské tradice. Poté byly nahrazeny černým rovnoramenným řeckým křížem na bílém podkladě zvaným \"Balkenkreuz\".\n\nNa konci první světové války bylo u jednotek Luftstreitkräfte evidováno 2709 letounů, 56 vzducholodí, 186 balonů a 4500 pilotů a vzdušného personálu. Po ukončení války porážkou Německa, byly 8. května 1920 jednotky rozpuštěny v rámci plnění Versailleské smlouvy, která požadovala úplné zničení veškeré výzbroje německého letectva.\n"}
{"id": "185487", "url": "https://cs.wikipedia.org/wiki?curid=185487", "title": "Foucaultovo kyvadlo", "text": "Foucaultovo kyvadlo\n\nFoucaultovo kyvadlo, pojmenované po francouzském fyzikovi J. B. Léonu Foucaultovi, představuje důležitý experiment potvrzující otáčení planety Země kolem své osy.\n\nPůvodní pokus byl proveden v roce 1851 v pařížském Pantheónu, kde bylo v kupoli zavěšeno závaží o hmotnosti 28 kilogramů na 68 metrů dlouhém laně. Doba kmitu kyvadla byla 16 sekund. Na závaží kyvadla byl hrot, kterým se do písku na podlaze zakresloval pohyb kyvadla. Pozorovatelé tak mohli vidět, jak se postupně mění rovina kyvu.\n\nV roce 1851 bylo všeobecně známo, že se Země otáčí. Bylo také pozorováno zploštění Země na pólech. Foucaultovo kyvadlo však bylo prvním jasně viditelným důkazem a způsobilo tak velkou senzaci jak v odborných kruzích, tak u široké veřejnosti.\n\nNa obou pólech Země se rovina kyvu nemění vzhledem k okolním hvězdám, zatímco Země se jednou za den zcela otočí. Vzhledem k Zemi se tedy rovina kyvu na severním nebo jižním pólu jednou za den zcela otočí po směru nebo proti směru hodinových ručiček. Pokud bychom Foucaultovo kyvadlo zavěsili na rovníku, rovina kyvu zůstane vzhledem k Zemi nezměněna. V ostatních zeměpisných šířkách se rovina kyvu vzhledem k Zemi sice otáčí, ale pomaleji, než na pólech.\n\nZeměpisná šířka je definována jako kladná a záporná (severní a jižní). Například rovina kyvu kyvadla na 30 ° jižní šířky při pohledu shora rotuje vzhledem k Zemi o 180 ° denně po směru hodinových ručiček.\n\nZa účelem demonstrace zemské rotace bez komplikací, které přináší závislost na zeměpisné šířce, uvedl Foucault v roce 1852 gyroskop. Jeho rotor sleduje přímo hvězdy. Osa rotace se tak vrací do stejné polohy vzhledem k Zemi, a to bez ohledu na zeměpisnou šířku (není tedy ovlivněna sinusovým faktorem).\nFoucaultovo kyvadlo je konstrukčně velmi náročné, protože i malá nepřesnost může způsobit další odchylky roviny kyvu, které pak převládnou nad vlivem zemské rotace. Kritické je také samotné spuštění kyvadla. To se provádí přepálením lanka, které drží kyvadlo ve výchozí poloze, čímž se zabrání nechtěným pohybům kyvadla do stran. Odpor vzduchu kyvadlo brzdí, proto jsou kyvadla v muzeích často elektromagneticky nebo jinak poháněna, případně opakovaně spouštěna.\n\nCelý experiment byl uspořádán právě proto, aby dokázal existenci tohoto jevu, který Foucault teoreticky odvodil na základě předpokladů o vlivu Coriolisovy síly. Tato síla způsobuje vychylování kyvadla proti směru hodinových ručiček. Tento jev je důsledkem toho, že zvolená soustava (tedy otáčející se Země) není soustavou inerciální. Ve skutečnosti se totiž neotáčí kyvadlo, neboť kyvadlo si pouze zachovává rovinu kyvu, ale planeta Země se otáčí pod ním.\n\nFoucaultovo kyvadlo je v různých velikostech a provedeních umístěno také v některých institucích a objektech v České republice: \n\n\n"}
{"id": "185489", "url": "https://cs.wikipedia.org/wiki?curid=185489", "title": "Images", "text": "Images\n\nJedenácté Battistiho album Images bylo ve srovnání s Battistiho předešlými úspěchy propadákem. Opět vyšlo v USA a navíc zcela v angličtině. Nejedná se o nové písně, jde většinou o písně z předchozího alba Io, tu, noi, tutti plus dva velké hity (\"La canzone del sole\" a \"Il mio canto libero\"). Texty jsou téměř doslovné překlady vzorů. Vytvořil je Mogol, ale coby cizinec nedokázal napsat plnohodnotný text a některé výrazy působí nepatřičně. Spolupracoval při tom s jistým Powellem. Také Battistiho anglická výslovnost není nejlepší. Skupinu složil ze samých Američanů. Album nemělo velký úspěch ani v Itálii (zde na 11. místě a na 59. v celoročním srovnání).\n\n"}
{"id": "185493", "url": "https://cs.wikipedia.org/wiki?curid=185493", "title": "Una donna per amico", "text": "Una donna per amico\n\nDvanácté Battistiho album Una donna per amico se v roce 1978 v Itálii stalo po dobu čtrnácti týdnů nejprodávanějším albem a 4. nejprodávanějším v celém roce 1979. Battisti se vzdal plánu dobýt trh USA a opět se soustřeďuje na své italské publikum. Přesto si ponechal americké spolupracovníky včetně celé kapely a producenta. Výsledkem bylo jeho nejúspěšnější album s více než milionem prodaných kopií. Všechny písně až na výjimky však působí velice podobně a ve srovnání s předešlou tvorbou nevýrazně. Avšak texty mohly tou dobou publikum velice zaujmout.\n\n\"Una donna per amico\" byla slyšet při nástupu italské výpravy při zahajovacím ceremoniálu XX. zimních olympijských her v Turíně.\n\nV závorce je uveden počet hvězdiček dle CROSBOSP.\n\n"}
{"id": "185502", "url": "https://cs.wikipedia.org/wiki?curid=185502", "title": "Una giornata uggiosa", "text": "Una giornata uggiosa\n\nTřinácté Battistiho album Una giornata uggiosa se v roce 1980 v Itálii stalo po dobu šesti týdnů nejprodávanějším albem a 5. nejprodávanějším v celém roce 1980. Toto album bylo velkým zlomem pro umělcovu kariéru. Poslední album s Mogolovými texty, poslední použití akustické kytary, poslední úspěch v hitparádě, poslední vystoupení na veřejnosti. Single \"Una giornata uggiosa\" byl od roku 1971 prvním a posledním, který se udržel na prvním místě. Opět se objevily působivé Mogolovy texty, opět plné metafor.\n\"Amore mio di provincia\" byla poslední Battistiho živé vystoupení, na playback ve švýcarské televizi. Pravděpodobně z tohoto alba byla vyřazena i textem velmi povedená píseň \"Il paradiso non e' qui\".\n\nV závorce je uveden počet hvězdiček dle CROSBOSP.\n"}
{"id": "185508", "url": "https://cs.wikipedia.org/wiki?curid=185508", "title": "Rašeliniště Jizery", "text": "Rašeliniště Jizery\n\nNárodní přírodní rezervace Rašeliniště Jizery se nachází v Jizerských horách nedaleko státní hranice s Polskem v mělkém údolí Jizery, na české části Velké Jizerské louky (Hala Izerska). Nejcennější rašelinná, resp. přírodovědecká lokalita CHKO Jizerských hor. Rašeliniště Jizery je největší rašeliniště v České republice, ještě rozsáhlejší část se nachází na území dnešního Polska. Na polském území byla dlouho přísněji chráněná rezervace relativně malá a nesla označení Torfowisko Izerskie. Od r. 2000 však byla rezervace (pol. rezerwat przyrody) výrazně rozšířena (dnešní výměra činí 484,73 ha) pod novým názvem Torfowiska Doliny Izery.\n\nPředmětem ochrany jsou rašeliniště kolem řeky Jizery.\n\nMimo jiné druhy například: borovice kleč, jalovec obecný alpský, smrk, bříza karpatská, bříza zakrslá\nMimo jiné druhy například: slíďák popelavý (Arctosa cinerea)\n"}
{"id": "185509", "url": "https://cs.wikipedia.org/wiki?curid=185509", "title": "Simferopol", "text": "Simferopol\n\nSimferopol (, , ) je hlavní město Republiky Krym. Nachází se na řece Salgir v centrální části Krymu. Je druhým největším městem poloostrova, hraje roli důležitého ekonomického, dopravního, administrativního a kulturního centra. Žije zde obyvatel.\n\nSoučasný Simferopol byl založen roku 1784 pod vedením ruského osvícenského knížete Potěmkina na místě krymskotatarského města Akmesdžit. Již od 3. století př. n. l. zde ovšem existovala Skytská Neapol, kdysi hlavní město Skytského království.\n\nOd roku 2014 se město nachází pod správou Ruské federace, podle mezinárodního práva je však součástí Ukrajiny.\n\nPrvní znak získal Simferopol roku 1844. Byl rozdělen na dvě stejně velké poloviny, v horním modrém poli se nacházel zlatý pravoslavný kříž, ve spodním zlatavém krymská hora Čatyr-Dar, která je z města dobře vidět. Užíval se do roku 1920.\n\nZrušený znak z carských dob byl nahrazen až v roce 1971. Na modrém poli byl v rudém kruhu zapsán zlatým písmem letopočet založení města, obkroužený zlatými včelami. V horní části byl v rudém pruhu zobrazen srp a kladivo. Červený kruh měl symbolizovat pozici Simferopolu coby oblastního centra, včely jako symbol blaha odkazovaly k názvu města.\n\nSoučasné symboly města, mětský znak a vlajka, byly přijaty městským zastupitelstvem roku 2006. Centrální část štítu je rozdělena na dvě poloviny tenkou bílou vlnovkou, symbolizující řeku Salgir. Ve vrchní části (modré) je vyobrazena zlatá včela coby symbol blaha (odkaz k názvu města). Ve spodním červeném poli je zobrazena antická zlatá číše z legendy o zrodu prvních Skytů – odkazuje k historii města, rozkládajícího se na místě Skytské Neapole. Červená barva symbolizuje mužnost a odvazu Skytů. Na štítu je posazena hradební koruna s točenicí v barvách vlajky Republiky Krym. Ze tří stran štít lemují dubové ratolesti se stužkou řádu Rudého praporu práce SSSR, na níž je nápis Simferopol.\n\nVlajka je potom kombinací vlajky Republiky Krym a štítu z městského znaku.\n\nNejstarší lidská sídliště na území dnešního Simferopolu se objevila ještě v předhistorickém období. Historicky doložená je až existence Skytské Neapole, hlavního města Skytského království. Skytská Neapol byla založena v 3. století př. n. l. a zničena byla pravděpodobně v 3. století n. l. Góty. Pozůstatky tohoto antického města se dodnes nachází na levém břehu řeky Salgir a patří k hlavním turistickým cílům města.\n\nV raném středověku se na území Simferopolu žádné městské sídlo nenacházelo. Při nadvládě Polovců a Zlaté hordy byla největším sídlem vesnice Kermenčik. V dobách Krymského chanátu zde vzniklo nevelké město Akmesdžit, které bylo rezidencí kalgy, druhého nejmocnějšího člověka po chánovi. Palác kalgy se nacházel na břehu Salgiru. Názvem Akmesdžit dnes Krymští Tataři stále označují Simferopol. Akmesdžit znamená \"bílá mešita\" a souvisí nejspíše se simferopolskou mešitou Kebir Džami, nejstarší dochovanou stavbou ve městě.\n\nOficiálním datem založení Simferopolu je rok 1784. Po anexi Krymu Ruským impériem roku 1783 bylo rozhodnuto založit na územích dobytého Krymského chanátu Tauridskou oblast (později Tauridská gubernie) a na místě Akmesdžitu založit hlavní město nové oblasti, gubernijní město Simferopol (, tedy \"město blaha\"). Název města souvisí s tendencí dávat za dob vlády Kateřiny II. Veliké městům v této oblasti řecká jména jako odkaz na antické a středověké řecké kolonie. Roku 1784 tak začala pod vedením ruského osvícenského knížete Grigorije Potěmkina-Tauridského výstavba administrativních a obytných budov a pravoslavného chrámu poblíž mešity Kebir Džami. Klasicistní urbanistický plán vytvořil rovné pravoúhlé ulice, obestavěné převážně dvoupatrovými domy. Nové město však zahrnulo také starší ulice krymskotatarského Akmesdžitu.\n\nCar Pavel I., následník Kateřiny II., na krátko vrátil městu název Akmesdžit, nicméně již jeho nástupce Alexandr I. Pavlovič opět zavedl název Simferopol (ačkoliv se v průběhu 19. století na oficiálních dokumentech často objevovaly oba názvy). Status hlavního města Krymu neztratil nikdy.\n\nBěhem občanské války se v Simferopolu poměrně rychle vystřídalo několik bolševických a bělogvardějských vlád, až se nakonec stal hlavním městem Krymské autonomní sovětské socialistické republiky. Mezi lety 1941–1944 byl Simferopol okupován nacisty, kteří vyhladili místní židovské a romské obyvatelstvo. Poblíž města, v sovchozu \"Rudý\", vzniknul za spolupráce s místními kolaboranty vyhlazovací tábor, v němž našlo smrt přes 10 tisíc civilistů a vojenských zajatců. 13. dubna 1944 bylo město bez odporu osvobozeno Rudou armádou, datum osvobození se na památku stalo Dnem města. Německé velení sice město zaminovalo a chtělo jej vyhodit do povětří v momentě příchodu Rudé armády, avšak odbojářům se podařilo zjistit rozmístění náloží a v noci přerušit odpalovací kabely.\n\n40. léta 20. století byla také obdobím deportací. Nejprve byli roku 1941 po celém území SSSR rozptýleni simferopolští Němci, na jaře a v létě roku 1944 potom pro podezření z kolaborace Krymští Tataři, Řekové, Bulhaři, Arméni a částečně Karaimové.\n\nRoku 1945 byla zrušena Krymská ASSR a Simferopol se stal hlavním městem Krymské oblasti Ruské SFR, která byla roku 1954 předána Ukrajinské SSR.\n\nPo rozpadu SSSR se stal Krym jakožto území Ukrajinské SSR součástí nové samostatné Ukrajiny coby Autonomní republika Krym. Když však byl v únoru 2014 svržen prezident Viktor Janukovyč, Simferopol se stal centrem událostí vedoucích k připojení poloostrova k Ruské federaci.\n\n21. února začali prorusky orientovaní občané před budovou krymské Vrchní rady manifestovat za odtržení Krymu od Ukrajiny. Ne všichni však s tímto požadavkem souhlasili, ostře proti vystoupili například Krymští Tataři, organizovaní v Medžlisu Krymských Tatarů. 26. února se tyto dva protichůdné názorové tábory fyzicky střetly, následkem čehož 2 lidé zemřeli a na 30 bylo zraněno. 27. února obsadily Vrchní radu dvě skupinky neoznačených ozbrojenců, načež byly nad budovou vztyčeny ruské vlajky, centrum města obsadila policie. Za této situace zvolili poslanci Vrchní rady nového premiéra AR Krym Sergeje Aksjonova. 1. března obsadili neoznačení ozbrojenci celé centrum Simferopolu a jiné strategické objekty ve městě. 11. března byla přijata Deklarace nezávislosti Autonomní republiky Krym, 16. března proběhlo referendum a 18. března došlo na jeho základě k připojení k Rusku a vzniku ruské federativní Republiky Krym s hlavním městem Simferopolem.\n\nRoku 2016 byl Simferopol 7. největším městem Jižního federálního okruhu a 58. největším městem Ruska.\n\nPodle sčítání lidu roku 2014 je národnostní složení Simferopolu následující:\n\nKlima Simferopolu je podhorské, stepní, s mírnou zimou a dlouhým horkým létem. Průměrná teplota v lednu činí +0,2 °C, v červenci +23,1 °C.\n\nSimferopol je významným průmyslovým centrem Krymu. Mezi nejrozvinutější odvětví patří strojírenství, lehký a potravinářský průmysl. Celkem se zde nachází okolo 70 podniků, z nichž největší jsou \"Fiolent\" (výroba elektrického nářadí), \"Pnevmatika\" (výroba pneumatických zařízení), \"Krymprodmaš\" (výroba konzervárenských strojů) a \"Selma\" (elektrostrojírenství).\n\nPřestože město nemá přístup k moři, je nejdůležitějším dopravním uzlem Krymu – většina návštěvníků poloostrova přijíždí právě přes Simferopol. Nachází se zde mezinárodní letiště (roku 2016 přijalo 5,2 milionu lidí), autobusové nádraží a rozsáhlá železniční stanice. Příměstské vlaky spojují město se Sevastopolem, Džankojem a Jevpatorií. Monumentální nádražní budova z roku 1951 se svou charakteristickou věží se stala jedním ze symbolů města.\n\nKvůli blokádě Krymu však od roku 2014 simferopolské letiště, autobusová ani vlaková nádraží neodbavují spoje odjinud než z Ruské federace. Přitom veškeré vlaky i autobusy musí lodí překonat Kerčský průliv.\n\nMěstskou dopravu zajišťují autobusy a trolejbusy. Zdejší meziměstská trolejbusová síť Krymský trolejbus, propojující Simferopol, Aluštu a Jaltu, je se svými 86,5 km nejdelší trolejbusovou sítí na světě. V letech 1914–1970 byly v Simferopolu provozovány také tramvaje.\n\n\n\n\n\n\n"}
{"id": "185516", "url": "https://cs.wikipedia.org/wiki?curid=185516", "title": "Žmerynka", "text": "Žmerynka\n\nŽmerynka (ukrajinsky a rusky Жмеринка) je město na jihozápadní Ukrajině; leží v historickém kraji zvaném Podolí a administrativně spadá pod Vinnyckou oblast. Žije zde obyvatel, převážně Ukrajinců. Žmerynka byla povýšena na město teprve roku 1903.\n\nŽmerynka je již od konce 19. století velmi důležitým železničním uzlem: setkávají se zde totiž dálkové tratě Moskva – Kyjev – Vinnycja – Žmerynka – Kišiněv a Polsko – Lvov – Žmerynka – Oděsa/Krym. Rozsáhlá železniční stanice má novorenesanční budovu a připomíná tak velká středo- a západoevropská nádraží.\n\n\n"}
{"id": "185518", "url": "https://cs.wikipedia.org/wiki?curid=185518", "title": "Kokos (rozcestník)", "text": "Kokos (rozcestník)\n\nKokos může být:\n\n"}
{"id": "185525", "url": "https://cs.wikipedia.org/wiki?curid=185525", "title": "Kokos (ČSSR)", "text": "Kokos (ČSSR)\n\nKoKos (zkratkové slovo ze spojení komunistický kostel) bylo lidové pejorativní označení používané hlavně v 70. a 80. letech pro budovy stavěné tehdy jako okresní a krajské sekretariáty KSČ. \n\nOznačení vzniklo snad na základě nízké oblíbenosti tehdejšího režimu a také proto, že tyto stavby, stavěné často v brutalistickém, někdy až monstrózním stylu, byly vnímány jako architektonicky a/nebo umělecky nekvalitní. Tyto stavby byly umísťovány do historických jader měst bez ohledu na jejich splynutí se zástavbou, a to hlavně v menších městech, kde byl kontrast mezi nimi a jejich okolím největší. Tzv. Kokosy se staly po roce 1989 do jisté míry i přítěží měst, kde zůstaly. V některých jiných je využívá policie, někde úřady, jinde chátrají a jejich rekonstrukce jsou velmi nákladné. \n\nTypická budova, označovaná lidově jako kokos, je například zmíněna i krátce ve filmu Kolja; nedlouho před listopadem 1989 je přímo na historickém náměstí otevřena nová úřední budova KSČ, odlišující se od ostatní zástavby. (Scéna se natáčela v Úštěku na Mírovém náměstí.)\n\n\n\n"}
{"id": "185529", "url": "https://cs.wikipedia.org/wiki?curid=185529", "title": "Pyxida", "text": "Pyxida\n\nPyxida (neboli repositorium nebo kustodie) je liturgická nádoba používaná v katolické církvi k uchovávání proměněné (konsekrované) větší hostie po dobu, než bude vystavena v monstranci. V pyxidě je hostie umístěna v lunule, což je svorka z ušlechtilého materiálu (často zlatá a zdobená) ve tvaru horizontálně položeného půlměsíce a slouží k uchycení hostie v monstranci. Pyxida je zhotovena z ušlechtilého materiálu, má většinou tvar kruhové skříňky postavené na noze a na jejím vrcholu bývá zpravidla křížek. Vnitřek schránky je pozlacen a ve spodní části jsou kolejničky, do nichž se vkládá lunula s proměněnou hostií. Pyxida s proměněnou hostií je uložena ve svatostánku v kostele. Pro zdůraznění úcty k eucharistii může uchopit neprázdnou nádobu pouze kněz, jáhen případně akolyta.\n\n"}
{"id": "185535", "url": "https://cs.wikipedia.org/wiki?curid=185535", "title": "ATX", "text": "ATX\n\nFormát základních desek ATX (tj. Advanced Technology Extended) byl vytvořen společností Intel v roce 1995. Byla to první velká změna v uspořádání počítačové skříně po mnoha letech. ATX svými přednostmi zcela nahradil zastaralý formát AT. Ostatní standardy pro malé základní desky (jako třeba microATX, FlexATX a mini-ITX) obvykle zachovávaly základní koncepci a snažily se pouze o zredukování velikosti desky a počtu rozšiřujících slotů. V roce 2003 oznámil Intel nový standard BTX, zamýšlený jako nástupce ATX. Ale ještě v lednu 2007 formát ATX stále přetrvává jako průmyslový standard pro většinu výrobců výpočetní techniky. BTX se používá pouze ve značkových počítačích vyráběných společnostmi Dell, Gateway a HP. Oficiální specifikace byla vydána Intelem v roce 1995 a byla několikrát revidována. Současná verze 2.2 byla vydána roce 2004. Plný rozměr základní desky ATX je 305 mm × 244 mm (12\" × 9,6\"). Kromě něho se ještě používá menší formát microATX.\n\nPočítačové skříně AT měly zapínací tlačítko napojené přímo do silové části napájecího zdroje pomocí 4žilového kabelu a uzemnění kovové kostry skříně. Byl to klasický dvoupólový vypínač spínající fázi a střední pracovní vodič napájecího napětí (v Evropě 230 V).\nU počítačové skříně formátu ATX není zdroj spojen přímo se zapínacím tlačítkem. To umožňuje zapínání počítače i jinými způsoby (Wake on LAN, Wake on RING, klávesnicí nebo myší). Přesto má mnoho napájecích zdrojů ATX na své zadní straně klasický vypínač. Tím se počítač skutečně vypne a softwarové zapnutí pak není možné. Pokud je tento vypínač zapnutý, počítač stále spotřebovává energii, i když vypadá jako vypnutý. Tento režim se nazývá „soft-off“ nebo „stand-by“ a slouží pro vzdálené zapnutí přes Wake on RING nebo Wake on LAN. Běžně se ale počítač zapíná tlačítkem umístěným na přední stěně skříně.\n\nKonektor napájecího zdroje zapojovaný do základní desky se změnil. Starý AT zdroj měl dva podobné konektory, které se daly lehce zaměnit a bylo tak možné základní desku zničit. ATX používá jeden velký konektor, takže je instalace snadnější. Nový konektor obsahuje i napětí 3,3 V, takže si toto napětí nemusí základní deska stabilizovat sama. Některé poslední typy základních desek AT obsahovaly jak konektory pro zdroj AT, tak i pro nový ATX. S nástupem procesoru Pentium 4 byl přidán pomocný dvanáctivoltový 4pinový konektor (dva žluté vodiče a dva černé vodiče). Později ho začaly používat i základní desky s procesory Athlon XP a Athlon 64. Některé počítačové systémy vyšší kategorie používají ještě další konektory pro větší výkon. Některé velmi výkonné grafické karty vyžadují extra napájení; to bývá řešeno 4pinovým konektorem molex, podobným jako u napájení pevných disků. Moderní grafické karty na sběrnici PCI Express využívají jeden nebo více 6pinových konektorů pro dostatečné napájení.\n\nFormát ATX se vyskytuje v 7 hlavních verzích napájecích konektorů:\n\n\nPokud připojíte základní desku s 24pinovým konektorem ke zdroji, který má pouze 20pinový konektor, nemusí se počítač vůbec rozjet!\n\nFormát ATX byl vytvořen tak, aby podporoval chlazení procesoru (CPU) ventilátorem ve zdroji. U předchozích formátů to nebylo třeba, protože tehdejší procesory neprodukovaly tolik tepla jako ty současné, které vyžadují výkonné nucené chlazení.\n\nNa zadní stěně skříně nastalo rovněž několik změn. Standard AT měl na základní desce umístěn pouze konektor klávesnice. Ostatní konektory (jako sériový nebo paralelní port) byly vyvedené plochými kabely do krytek jednotlivých volných slotů. ATX dovoluje výrobcům základních desek umístit tyto konektory přímo na desku v horní obdélníkové oblasti. Jejich rozvržení je v rámci této oblasti libovolné, neboť se uzavírá krytkou dodávanou výrobcem základní desky. Obvykle zde bývají umístěné konektory běžných vstupů a výstupů integrovaných na základní desce (klávesnice, PS/2 myš, USB porty, sériové a paralelní porty, konektor VGA integrované grafické karty atd.)\n\nATX obsahuje konektor mini-DIN pro klávesnici (kulatý, fialový) a hned vedle něho konektor PS/2 pro myš (rovněž kulatý ale zelený). AT systémy používaly pro klávesnici 5pinový konektor DIN. Pro myš to byl standardní sériový port počítače.\n\n\n"}
{"id": "185537", "url": "https://cs.wikipedia.org/wiki?curid=185537", "title": "Dead Can Dance (album)", "text": "Dead Can Dance (album)\n\nDead Can Dance je debutové album vydané hudební skupinou Dead Can Dance v roce 1984. Toto album se velmi liší od pozdějších nahrávek skupiny, zvláště pokud jde o etnické prolínání. Obsahuje písně z let 1981–1984 a bývá charakterizováno jako gotické, industriální a případně i post-punkové.\n\n\nNásledující skladby byly původně vydané v roce 1984 jako EP \"Garden of the Arcane Delights\" a později byly zahrnuté na CD vydání alba Dead Can Dance.\n"}
{"id": "185538", "url": "https://cs.wikipedia.org/wiki?curid=185538", "title": "Mayon", "text": "Mayon\n\nMayon je aktivní sopka, vypínající se do výšky 2462 m nad zálivem Albay na Filipínách. Je to jedna z nejaktivnějších filipínských sopek. Za posledních 400 let je zaznamenáno přes 50 silných erupcí. Svým klasickým kuželovým tvarem je perfektním příkladem stratovulkánu, podobně jako sopka Fudži v Japonsku. Sopka je centrem biosférické rezervace Albay vyhlášené UNESCO v roce 2016.\n\nSopka je pravidelně monitorována \"Filipínským institutem vulkanologie a seismologie\" (\"PHIVOLCS\") – 12 kilometrů od kráteru je umístěna laboratoř, která měří seismickou aktivitu, emise oxidů síry a změny složení spodních vod.\n\nPrvní záznamy o erupcích jsou doloženy z roku 1616, cyklicky se opakují po několika letech. Většinou se zpočátku projevují vyvrhováním bazaltových pyroklastik, později doprovázených andezitou lávou. Často se tvoří pyroklastické proudy, které se řítí dolů ze svahů a devastují okolní krajinu. Při erupci v roce 1814 bylo zničeno město Cagsava a několik dalších osad a zabito asi 1 200 lidí.\n\nPři erupce erupci v roce 2006 zahynulo přes 1000 lidí. K novému výlevu lávy došlo v pondělí 14. prosince 2006.\n\nBěhem posledních 400 let proběhlo 55 zaznamenaných erupcí, a to v letech 1616, 1766, 1800, 1814, 1827, 1834, 1839, 1845, 1846, 1851, 1853, 1855, 1857, 1858, 1859, 1860, 1861, 1862, 1868, 1871-72, 1872, 1873, 1876, 1876, 1881-82, 1885, 1886-87, 1888, 1890, 1891-92, 1893, 1895, 1896, 1897, 1900, 1928, 1928, 1939, 1941, 1943, 1947, 1968, 1978, 1984, 1993, 1999–2000, 2001, 2002, 2003, 2004, 2006, 2009, 2013, 2014. Vulkán byl zatím podle měření nejaktivnější v 19. století, ale během prvního desetiletí 21. století o sobě dal vědět už celkem sedmkrát.\n\n13. ledna 2018 došlo k freatické erupci, při níž byl vyvržen sloupec plynů a popela o výšce přibližně 2500 m. Aktivita trvala 1 hodinu a 47 minut. 14. ledna 2018 byl vyhlášen zvýšený – 3. stupeň varování. 16. ledna 2018 byl v provincii Albay vyhlášen stav ohrožení, poté, co proudy lávy dosáhly okrajů šestikilometrové evakuační zóny.\n22. ledna 2018 byl zvýšen stupeň varování na čtvrtý, tedy druhý nejvyšší, poté co soka vyvrhla popel do výšky 10 km. Poté, co 27. ledna 2018 se přes provincii Albay přehnaly silné lijáky, začaly být obce v okolí sopky ohrožovány prudkými bahnotoky – lahary.\n\n"}
{"id": "185543", "url": "https://cs.wikipedia.org/wiki?curid=185543", "title": "Freeman Wills Crofts", "text": "Freeman Wills Crofts\n\nFreeman Wills Crofts (1. června 1879, Dublin, Irsko — 11. dubna 1957, Worthing) byl britský spisovatel detektivních románů.\n\nNarodil se v irském Dublinu a po absolvování studií v Belfastu se stal železničním úředníkem. V roce 1929 odešel ze správy drah severních hrabství a věnoval se psaní. Napsal na čtyřicet románů a řadu rozhlasových her.\n\nRoku 1928 byl v Londýně založen Detection Club, kromě F. W. Croftse patřili k jeho členům Dorothy L. Sayersová, G. K. Chesterton, Ronald Knox, Anthony Berkeley, Henry Wade a další. Toto volné sdružení detektivních autorů se snažilo vrátit detektivní román do reálného prostředí a dodržet fair play vůči čtenáři.\n\n"}
{"id": "185547", "url": "https://cs.wikipedia.org/wiki?curid=185547", "title": "Felix le Breux", "text": "Felix le Breux\n\nFelix le Breux (5. dubna 1918, Plzeň – 4. února 1974, Praha) byl český herec, člen Městských divadel pražských, filmový herec a rozhlasový vypravěč. Jednalo se především o divadelního herce. Ve filmu byl angažován většinou pouze do vedlejších rolí, zejména mužů pocházejících ze střední třídy. V rozhlase propůjčoval svůj hlas zejména v dramatických inscenacích.\n\nNarodil se 5. dubna 1918 v Plzni. Pocházel z rodiny francouzských kuchařů usazených v českých zemích. Vystudoval konzervatoř v Plzni a na začátku druhé světové války začal hrát divadlo. Mimo aktivní divadelní a filmový život pěstoval v soukromí také mnoho aktivit. Byl vášnivým rybářem a kutilem. Byl několikrát ženatý. S první ženou, herečkou Libuší Sobotovou – kolegyní z Plzně, se kterou měl dceru Kristinu, se rozvedl koncem války. Druhé manželství, rovněž s herečkou Alenou Kreuzmannovou skončilo rozlukou koncem padesátých let. Zbytek svého života strávil se svojí třetí ženou Ludmilou. Ludmila le Breux byla lékařka (specializací dětský hrudní chirurg). Zemřel ve věku nedožitých 56 let 4. února 1974 v Praze.\n\nJiž v době studií se aktivně podílel na založení divadelního souboru „\"Studentský avantgardní kolektiv\"“, navazující na výdobytky pražské divadelní avantgardy, zejména Osvobozené divadlo. Na konzervatoři byl svěřencem Jiřího Plachého. Ten jej naučil dokonalosti jevištního projevu a slova, což později zúročil zejména v práci pro rozhlas. Divadlo si Felix le Breux postavil na první místo před rozhlas a televizi a film (přesně v tomto pořadí).\n\nJeho divadelní kariéra začala v divadle E. F. Buriana. Nakrátko působil v Divadle ABC. Plně však zúročil svou hereckou všestrannost až na prknech Městských divadel pražských (1962–1974), kde také brzy zaujal vedoucí herecké postavení. Jeho charisma a možná i šlechtický původ ho předurčilo k rolím mužů „velkého světa“. Ve filmu se mu mnoho prostoru k velkým rolím nedostalo. Navzdory faktu, že účinkoval v mnoha filmech, ztvárňoval především muže střední třídy, právníky, lékaře, úředníky. Hlavní roli si zahrál ve filmu pouze jednou (\"Poslední růže od Casanovy\" z roku 1966), ale dokázal tím, že je schopen velkého hereckého výkonu nejen v divadle, ale i na stříbrném plátně.\n\nNeméně významná byla také jeho spolupráce s Československým rozhlasem, kdy propůjčil svůj hlas mnoha postavám české i světové literatury, zpracované pro rozhlasové posluchače.\n\n\n\n\n\n\n\n"}
{"id": "185551", "url": "https://cs.wikipedia.org/wiki?curid=185551", "title": "STS-79", "text": "STS-79\n\nSTS-76 byla mise raketoplánu Atlantis. Cílem letu bylo čtvrté setkání raketoplánu s ruskou orbitální stanicí Mir. V nákladovém prostoru raketoplánu byl umístěn vědecký modul SPACEHAB, na kterém byl i český experiment – mikroakcelerometr MACEK.\n\n\n\n\nRaketoplán Atlantis měl na misi STS-79 odstartovat na začátku července 1996. Kvůli hurikánu Bertha se musel 10. července vrátit do VAB, na začátku září byl raketoplán znovu připraven ke startu, ale do bezpečí VAB se musel znovu uchýlit 4. září před hurikánem Fran. K úspěšnému startu nakonec došlo 16. září 1996 v 08:54:49 UTC.\n\nSTS-79 byla čtvrtá z devíti plánovaných misí na Mir a první, která měnila amerického astronauta. Z Miru se na Zemi vrátila americká astronautka Lucidová po 188 dnech pobytu ve vesmíru. Její dlouhodobý pobyt ve vesmíru byl zahájen 22. března 1996 při misi STS-76 a stal se ženským světovým rekordem. Astronautku na Miru vystřídal na přibližně čtyři měsíce John Blaha, který se vrátil zpět v lednu 1997 s posádkou STS-81, když byl vystřídán astronautem Jerrym Linengerem.\n\nMise STS-79 byla také druhým letem modulu SPACEHAB na podporu aktivit při programu Shuttle-Mir a první let tohoto modulu ve dvojité konfiguraci (SPACEHAB DM). Experimenty umístěné v rozšířeném SPACEHABu byly zaktivovány ještě před připojením raketoplánu ke stanici. Velkou část modulu zabíraly zásoby, které se měly dopravit na Mir. Jednalo se o potraviny, oblečení, nové experimenty a náhradní díly.\n\nKe spojení mezi raketoplánem a orbitální stanicí došlo 19. září 1996 ve 03:13:18 UTC. Po otevření průlezů a přivítání posádek si Blaha a Lucidová vyměnili sedadla. Blahu na Miru očekával velitel 22. posádky Valerij Korzun a letový inženýr Alexandr Kaleri.\n\nBěhem pěti dnů společné práce obě posádky přestěhovaly na Mir více než 1800 kg zásob. Kromě potravin, vody a další výbavy to byly také tři experimenty:\n\n\nZpět na Atlantis bylo přeneseno 907 kg výsledků experimentů a dalšího materiálu. Astronautka Lucidová během šesti měsíců výzkumů na stanici prováděla technologické, biologické, lékařské experimenty, výzkum mikrogravitace a vesmíru. Výzkumy prováděla i v novém modulu na Miru – \"Priroda\", který na stanici dorazil během její přítomnosti na Miru.\n\nDalší pokusy se odehrály na palubě Atlantis:\n\nBěhem všech letů v rámci programu Shuttle-Mir byly prováděny experimenty, které měly snížit rizika při vývoji a stavbě Mezinárodní vesmírné stanice. Poprvé byl na palubě raketoplánu experiment ARIS (Active Rack Isolation systém) - odtlumení nákladového prostoru od vibrací a dalších poruch.\n\nRaketoplán se od orbitální stanice odpojil 24. září 1996 v 01:31:34 UTC. Posádka dokončila zbývající experimenty a úspěšně přistála na Kennedyho vesmírném středisku 26. září 1996 ve 12:13:20 UTC.\n\n"}
{"id": "185553", "url": "https://cs.wikipedia.org/wiki?curid=185553", "title": "EMac", "text": "EMac\n\nApple eMac je zkratkou anglického \"education Mac\", volně přeloženo: Mac určený pro školství. Tyto počítače byly původně vytvořeny pro potřeby škol a ve své době se jednalo o nejlevější model Macu. V průběhu času se měnil výkonově, ale ne vzhledem, takže nejnovější a nejstarší model od sebe prakticky nerozeznáte. Jeho úspory se týkaly hlavně monitoru: obsahuje CRT monitor na rozdíl od iMacu, který už měl ve stejné době LCD.\n\nPrvní verze z roku 2002 začínala s procesorem IBM PowerPC G4 o frekvenci 700 nebo 800 MHz a grafickou kartou nVidia GeForce 2 MX s pamětí 32 MB.\nNa trh byla uvedena v dubnu 2002 a její prodej byl ukončen v květnu 2003.\n\nDruhá verze z roku 2003 byla vybavena výkonnějším procesorem s frekvencí až 1 GHz a lepší grafickou kartou ATI Radeon 7500. Na trh byla uvedena v květnu 2003 a stažena v dubnu 2004.\n\nTřetí verze byla uvedena na trh roku 2004. Ve svých útrobách ukrývala procesor PowerPC G4 o frekvenci 1,25 GHz a nabízela lepší grafickou kartu ATI Radeon 9200. Tento model zároveň obsahoval USB 2.0 a volitelně Bluetooth.\n\n\nČtvrtá, poslední verze eMacu nabízela procesor o frekvenci 1,42 GHz, standardně 256 a volitelně 512 MB operační paměti a až 160GB HDD.\n\n\n"}
{"id": "185556", "url": "https://cs.wikipedia.org/wiki?curid=185556", "title": "Dudváh", "text": "Dudváh\n\nDudváh je typická nížinná řeka na jihozápadním Slovensku.\n\nTok Dudváhu je dlouhý 97 kilometrů, plocha povodí je 1 507 km² a průměrný průtok je 1,3 m³/s (Siladice). Je levostranným přítokem Čiernej vody, do které ústí hlavním korytem u obce Čierna Voda a druhým ramenem (\"Salibský Dudváh\") u obce Kráľov Brod v Podunajské rovině. Pramení v Čachtických Malých Karpatech západně od obce Častkovce a teče na jih rovnoběžně s Váhem nejprve jako \"Horný Dudváh\", od Siladic jako \"Dolný Dudváh\". U Siladic je spojen s korytem Váhu a u obce Čierny Brod se dále větví na dvě ramena, hlavní rameno pokračuje na jih k ústí do \"Čiernej vody\" a druhé rameno teče pod názvem \"Salibský Dudváh\" na jihovýchod, kde se s Čiernou vodou potkává u obce Kráľov Brod. Vysoký agradační val Váhu brání Dudváhu (a dalším přítokům), aby se jejich toky spojily už zde, a nutí Dudváh téct dlouho rovnoběžně. Dudváh je proto jednostranně rozvinutou řekou s přítoky pouze z pravé strany (odvodňuje tak východní svahy Malých Karpat).\nPřítoky Dudváhu jsou zejména Holeška, Chtelnička, Blava, Trnávka, Gidra. Řeka má velký vodohospodářský význam z hlediska zavlažování a hlavní koryto křižuje několik vodních kanálů.\n"}
{"id": "185562", "url": "https://cs.wikipedia.org/wiki?curid=185562", "title": "Veliger", "text": "Veliger\n\nVeliger je volně plovoucí larva mořských plžů a také u mořských mlžů a některých sladkovodních mlžů, kteří přešli z moře do sladkých vod, např. rod slávička \"Dreissena\".\n\nVyvíjí se z trochofory (\"praeveliger\") nebo přímo z vajíčka.\n\nVeliger má již vyvinutou zárodečnou ulitu, základ nohy a vířivý orgán (velum = plachta). Vířením řasinek (obrvených membrán) se pohybuje a přihání si potravu (mikroorganismy).\n\nU některých rodů (\"Murex\", \"Tritolania\") veliger zůstává ve vaječném pouzdře tak dlouho (déle než 2 měsíce), dokud není plně vyvinutý (velký asi 0,9 mm), nepohybuje se a živí se pouze filtrací. Mikroorganismy se shromažďují kolem odumřelých zárodků a slouží jako potrava žijících.\n\n\n"}
{"id": "185565", "url": "https://cs.wikipedia.org/wiki?curid=185565", "title": "Sierra Nevada", "text": "Sierra Nevada\n\nSierra Nevada je pohoří v Andalusii na jihu Španělska, z části leží v provincii Granada a z části v provincii Almería. V roce 1986 bylo pohoří vyhlášeno jako biosférická rezervace UNESCO a v roce 1999 část území jako národní park. Sierra Nevada je po Alpách nejvyšší pohoří v západní Evropě, vrchol Mulhacén (3479 m), je pak nejvyšším v celém kontinentálním Španělsku. Pohoří nese pro rozpálenou Andalusii logický název, který ve španělštině znamená \"„sněžné hory“\". V podhůří se nachází město Granada a poněkud dále města Málaga a Almería. Na západním svahu hory Veleta je lyžařský areál, nejjižnější v Evropě a nejvýše položený na území Španělska. Na stejném místě ve výšce 2800 metrů n. m. najdeme i astronomickou Observatoř Sierra Nevada.\n\nHorká léta a mírné zimy způsobené středomořským klimatem se objevují především v údolích na jižních svazích masivu Las Alpujarras. Severní stráně jsou vyprahlé, téměř polopouštní. Vlhký vzduch od Středozemního moře se přes Sierru Nevadu nedostane. Ve výškách 3000 m a výše se drží sněhová pokrývka od konce října do poloviny května, při obzvláště tuhých zimách až do července. Rozdíly teplot mezi nejvyššími vrcholy a nížinou dosahují i 25 °C. Což sebou přináší rozmanité možnosti pro turistiku. Např. lyžování na svazích hor, kombinované s koupáním v moři třeba o hodinu později. Pro návštěvu masivu a jeho podhůří Las Alpujarras, je nejvýhodnější období březen - červen, kdy ještě do oblasti nedorazila silná vedra (až 40 °C). Říjen i listopad jsou již mírnější, i když vegetace je po horkém létě již značně vyprahlá. Návštěva nejvyšších poloh je ideální během léta, kdy na horách neleží sníh. I v létě zde však mohou padat ojediněle sněhové přeháňky. Poměrně často se zde v letních měsících vyskytují husté mlhy a viditelnost se prudce zhoršuje zapříčiněním jemného prachu. Často udeří i bouřky.\n\nPohoří je složeno z krystalických břidlic, v nižších částech z pískovců. V některých oblastech vystupují na povrch vápence a dolomity. Nejvyšší vrchol Mulhacén nesl donedávna malý ledovec, památku nejjižnějšího čtvrtohorního zalednění v Evropě. Spekuluje se, zda sněhové pole nacházející se na severu vrcholového hřebenu, je jeho pozůstatkem.\n\nUprostřed horského pásma Sierra Nevada se táhne od jihozápadu k severovýchodu hřeben. Na jižní straně se nachází několik dlouhých a přímých říčních údolí vedoucích k jihozápadu, oddělených dílčími hřebeny, které padají až do vyhlášené oblasti Las Alpujarras. Ze severní strany Alcazaby a Mulhacénu odvádí vodu řeka Río Genil, svahy jsou zde podstatně strmější, údolí mají méně pravidelnou orientaci. Za Genilem směrem na sever leží už jen jeden hřeben Loma de los Papeles, se stejnojmennou horou.\n\nVýstup na nejvyšší vrchol Mulhacén zabere jen několik hodin. Jedná se o překonání pouhých několik desítek metrů převýšení. Centrální hřeben však za jeden den přejít nelze. Celý leží ve výšce nad 3000 m a k severu spadá strmě do doliny Valle de la Estrella. Mnoho hlavních vrcholů je díky parkovišti na vrcholu Veleta snadno dostupných. Jelikož tu není povolené táboření, turisté využívají údolí Cañada de Siete Lagunas a Laguna de Vacares.\n\nVe vyšších polohách je vody jen málo. Jedinou výjimkou je údolí Cañada de Siete Lagunas pod nejvyšším vrcholem Mulhacénu. Zde se nalézá soustava několika ples ze kterých vytéká malý potůček počase ústící do Río Trevélez. Na opačné, západní straně Mulhacénu jsou další dvě jezírka - Laguna de la Caldera a Laguna de Río Seco u Mendézovy chaty. Na severu hory je menší pleso Laguna de la Mosca. Silné prameny jsou přivedeny do nížin dlouhými akvadukty.\n\nCelý masiv působí velmi suše a vyprahle. V nejnižších pásmech, především v masivu Las Alpujarras, byly v 19. století lesní porosty masivně káceny kvůli výrobě dřevěného uhlí. Dalším zásahem byla epidemie moru na konci 19. stol. Opuštění vinic a půda, která neobděláváním nebyla schopna zadržovat vláhu, degradovala oblast v jakousi polopoušť. Na uměle zavlažovaných půdách a v údolích řek vidíme pěstovat zejména olivy, bavlnu, citrusy a jiné subtropické rostliny. Hojně pěstované jsou tu také fíkovníky a mandloně. V údolích rostou na mnoha místech topoly. Severní svahy pohoří jsou porostlé vyprahlými borovými lesy. Zdejší montánní pásmo se rozkládá ve výškách od 1200 do 2000 m. Převládající dřevinou je zde kaštanovník setý nebo dub. Od 1500 m rostou nízké a skoro bezlisté pichlavé xerofyty (kozinec, kručinka chlupatá a jiné). Lesy ve výšce kolem 1600 m jsou zastoupeny dubem. Od 2000 m se nachází alpinské pásmo se zakrslými dřevinami a keři jako je jalovec, písečnice aj. Z několika druhů trav je nejčastější kostřava. Ve výšce 2800 m rostou na loukách např. fialky (\"Viola nevadensis\") či jitrocel. Rostliny - skalničky ve výškách přes 3000 m jsou bohatě reprezentovány druhy jako jsou pryskyřník, lomikámen, horská lnice atd. Hřeben Mulhacénu je porostlý již jen polopouštním travinami a pichlavými travami.\n\nV masivu Sierra Nevada se nacházejí různé druhy ptactva. Zastoupení zde mají jak středomořské tak severoafrické druhy, pro které je ovšem většinou moře nepřekonatelnou překážkou. Výjimkou jsou dobří letci. Do severoafrické fauny patří zejména hmyz (např. střevlíček). Z větších zvířat jsou tu kamzík, kozorožec ale i divoké prase, jezevec, liška, kočka divoká a další. Z dravců se zde můžeme setkat s orlem skalním, výrem velkým, jestřábem lesním nebo supem.\n\nV roce 1989 byl vyhlášen \"Přírodní park\" (Parque natural de Sierra Nevada) o rozloze 169 239 ha. 11. ledna 1999 vznikl nový \"Národní park\" (Parque nacional de Sierra Nevada) na nejhodnotnějších částech přírodního parku. Nový národní park má rozlohu 86 208 hektarů a je obklopen přírodním parkem.\n\nPohoří Sierra Nevada je oblíbené zejména u lyžařů. Naopak pro svou vyprahlost a je celkem neoblíbená mezi turisty a vyznavačí trekingu. Je zde několik zimních středisek rovnající se těm v Alpách. Ta bývají v provozu většinou 3/4 roku. Zimním sportům se je zde možné věnovat zhruba zpočátku dubna. Zdejší lyžařské středisko Pradollano je s železnou pravidelností dějištěm světového poháru v alpském lyžování. V roce 1996 se zde konalo dokonce mistrovství světa.\nCelá tato horská oblast kopírující Středozemní moře se vyznačuje vysokými teplotami a výborným počasím. Za příznivých podmínek je dokonce vidět pobřeží s plážemi. V Granadě začíná nejvýše položená silnice v Evropě, která má 46 km ostrých zatáček a její konec je pod vrcholem Veleta (3398 m). Autobusem z Granady se do místních lyžařských center dostanete, vzhledem k převýšení, za zhruba 2,30 hod. Vystoupit z autobusu nebo zaparkovat auto můžete v lyžařském areálu Pradollano, kde je zároveň začátek lanové dráhy. Dál na východ po úbočí hory ve výšce kolem 3000 m pokračuje již pouze prašná neupravovaná silnice (či cesta) a kopíruje masiv Mulhacénu a klesá k jihu poblíž vesnic Capileira, Pampaneira a Bubión. Po té se však již běžně nejezdí.\n\n\n"}
{"id": "185570", "url": "https://cs.wikipedia.org/wiki?curid=185570", "title": "Uh", "text": "Uh\n\nUh ( , , ) je řeka na východním Slovensku a Zakarpatské Ukrajině, levostranný přítok řeky Laborec. Tok řeky má celkovou délku 127 km, z toho je 21,3 km na území \"Slovenska\".\n\nPramení na Ukrajině ve Východních Karpatech (850 m n. m.). Na ukrajinské části toku tvoří hluboké údolí a protéká městy Velký Berezný a Perečyn, u Užhorodu údolí přechází v rovinu. Na území \"Slovenska\" vstupuje jižně od obce Záhor v nadmořské výšce 102,6 m, tok se stáčí a obloukem obtéká obec Pinkovce (100,1 m n. m.). Teče na západ přes Lekárovce a u Bajan (92,5 m n. m.) se stáčí nejprve na sever, přibírá zprava vody kanálu Veľké Revištia-Bežovce a následně teče opět na západ. Protéká obcí Vysoká nad Uhom, u Pavlovic nad Uhom teče územím lužního lesa a tok se zde narovnává. Dále teče jihozápadním směrem, zprava přibírá Čiernu vodu a následně ústí do Laborce v nadmořské výšce 96,0 m jižně od obce Stretavka (respektive východně od obce Drahňov). Největším městem na řece je ukrajinský Užhorod.\n\nUh je na slovenském území typicky nížinnou řekou, protéká Východoslovenskou rovinou. Na dolním toku ukládá mohutné vrstvy říčních nánosů (\"Kapušianske pláňavy\") a vytváří početná mrtvá ramena.\nV okolí řeky se u obcí Pavlovce nad Uhom a Stretava těží zemní plyn.\n\n"}
{"id": "185571", "url": "https://cs.wikipedia.org/wiki?curid=185571", "title": "Ellery Queen", "text": "Ellery Queen\n\nEllery Queen je pseudonym, pod kterým psali američtí bratranci Frederic Dannay (20. 10. 1905 – 3. 9. 1982) a Manfred Lee (11. 1. 1905 – 3. 4. 1971) své detektivní příběhy. Napsali šedesát románů, řadu rozhlasových a později televizních pořadů a vydávali měsíčník \"Ellery Queen's Mystery Magazine\", který vychází dodnes a jeho současnou editorkou je Janet Hutchings.\n\nPřípady řeší dvojice detektivů, otec Richard a syn Ellery Queenové. Richard, inspektor newyorské policie, ztělesňuje pečlivé pátrání, shromažďování a vyhodnocování faktů. Ellery, mladík se zálibou v knihách a amatérský detektiv, do řešení vnáší brilantní dedukci a intuici. Nese stejné jméno jako pseudonym autorů, protože v románech jsou zmínky o tom, že Ellery své případy literárně zpracovává a vydává.\n\nPo autorském duu Ellery Queen je pojmenována jedna z cen, udělovaná každoročně organizací Mystery Writers of America.\n\n"}
{"id": "185575", "url": "https://cs.wikipedia.org/wiki?curid=185575", "title": "Rick Peters", "text": "Rick Peters\n\nRick Peters (* červen 1966 Detroit, Michigan) je americký herec.\n\nTento herec pochází z velké rodiny - má dvě sestry a tři bratry. Od malička žil s rodinou v Detroitu, v roce 1968 se přestěhovali do Anglie. Zde bydleli jen do roku 1974, poté se opět přestěhovali zpět do Spojených států, konkrétně do Michiganu. Z Michiganu je čekalo ještě pár stěhování, nejdříve do Austrálie, kde strávili celých 5 let. Po uplynulé době se přesunuli do Kalifornie, kde Rick dostudoval střední školu. Zde můžeme najít Rickovi herecké počátky. Na střední škole se účastnil divadelních her. Postupem času se vypracoval v dobrého herce, jež nám dokazuje v různých filmech a seriálech. Rick je ženatý. Se svou manželkou se seznámil při natáčení, jelikož zastávala práci scenáristky. Spolu mají dvě děti.\n\n\n\n\n"}
{"id": "185578", "url": "https://cs.wikipedia.org/wiki?curid=185578", "title": "William Buckland", "text": "William Buckland\n\nReverend a profesor William Buckland (12. března 1784, Axminster – 4. srpna 1856, Islip, Oxfordshire) byl britský přírodovědec, geolog a paleontolog. \n\nZájem o geologii se v něm probudil během procházek s otcem, při nichž začal sbírat amonity z devonských lomů. V roce 1801 dostal stipendium, které mu umožnilo studium na koleji Corpus Christi na Oxfordu. Zde navštěvoval mimo jiné přednášky o mineralogii; doktorát získal v roce 1808. O pět let později začal tamtéž mineralogii sám přednášet a za dalších pět let byl zvolen členem Královské společnosti. Hojně cestoval, sbíral fosílie a udržoval kontakty s jinými vědci, jako byl například Georges Cuvier. Dosáhl úspěchů v kariéře jak vědecké (prezidentem Londýnské geologické společnosti byl zvolen v roce 1824), tak církevní (byl děkanem ve Westminsteru). \n\nJeho popis dravého dinosaura megalosaura z roku 1824 je vůbec prvním vědeckým popisem dinosaura, ačkoliv fosílie tohoto druhu byly známy už dlouhou dobu (Robert Plot vyobrazil dolní konec jeho stehenní kosti už roku 1676; další nálezy pocházejí z let 1699, 1758 a 1763, kdy Richard Brooks popsal Plotův nález pod jménem \"Scrotum humanum\" (šourek lidský), kteréžto jméno je dnes pro svůj význam považováno za nomen oblitum – avšak právě pro tento svůj význam je dodnes připomínáno), a ačkoliv Gideon Mantell psal o jiném dinosaurovi, iguanodonovi, již dva roky před Bucklandem; popsal jej však teprve roku 1825. Buckland se tím stal jedním ze zakladatelů populární „dinosauří paleontologie“. \n\nBuckland byl vynikající vědec; byl kreacionistou a stoupencem učení o potopě; rovněž podporoval Agassizovu teorii o době ledové. Jeho znalosti a názory vedly k několika kontroverzím (v Palermu k nelibosti věřících správně určil jisté svaté ostatky jako kosti z kozy) a omylům (slavná \"Červená dáma z Pavilandu\" kterou prohlásil za prostitutku náležející k římskému táboru se později ukázala být mužem zemřelým před zhruba 18,000 lety a dodnes zůstává nejstarším lidským pozůstatkem nalezeným v Británii). \n\nKromě svých úspěchů proslul i svou výstředností. Jeho dům byl plný sbírek, mezi něž patřilo i mnoho živých zvířat včetně medvěda a šakala (během jednoho interview jej novinář téměř neslyšel, protože šakal lovil pod pohovkou morčata); na deštníku měl nápis \"Ukradeno profesoru Bucklandovi\" (Mareš, 1993); jeho záliba ve výzkumech vedla k tomu, že dle svého tvrzení ochutnal maso nesmírného množství zvířat, z nichž nejméně mu chutnal například krtek. Snědl dokonce nabalzamované srdce Ludvíka XIV. ukradené z Francie během Francouzské revoluce. Z hrobu básníka Bena Jonsona zase ukradl jeho patní kost. \n\nSe svou ženou Mary Morlandovou, která mu pomáhala ve výzkumech, měl devět dětí, z nichž pět se dožilo dospělosti; jeho syn Frank se sám stal vynikajícím přírodovědcem (a také známým excentrikem).\n\nJeho hlavním dílem je kniha \"Reliquiæ Diluvianæ, or, Observations on the Organic Remains attesting the Action of a Universal Deluge\" (1823), dále napsal například dílo \"Geology and Mineralogy considered with reference to Natural Theology\".\n\nV roce 1849 se u něj projevila neznámá nemoc, která zničila jeho intelektuální schopnosti a do jeho smrti z něj udělala trosku. Místo pro jeho hrob bylo vybráno dopředu; když se však dali hrobníci do práce, pod svrchní vrstvou hlíny objevili blok jurského vápence, takže k vyhloubení hrobu musely být použity výbušniny. Vzhledem k tomu, že Buckland znal Whatleyho báseň na jeho počest (\"Kam uložíme našeho profesora / aby jeho kosti odpočívaly v pokoji? / Vytesáme-li mu kamennou hrobku, / zvedne se a kameny rozbije / a prozkoumá každou vrstvu, každou žílu / vždyť pod zemí je ve svém živlu.\"), je možné, že se jednalo o jeho poslední žertík. Na jeho náhrobním kameni stojí napsáno \"\"Použil síly svého intelektu k větší cti a slávě Boží.\"\" (Cadbury, 2000)\n\nDalší velcí britští vědci, jako například Richard Owen, dosáhli do výšin i proto – slovy Isaaca Newtona – že stáli na ramenou gigantů jako byl William Buckland.\n\nV roce 1848 byl za svůj přínos geologii londýnskou Geologickou společností vyznamenán Wollastonovou medailí.\n\n"}
{"id": "185579", "url": "https://cs.wikipedia.org/wiki?curid=185579", "title": "Mrchojedy", "text": "Mrchojedy\n\nNázev Mrchojedy má více sídel:\n"}
{"id": "185581", "url": "https://cs.wikipedia.org/wiki?curid=185581", "title": "Třebnice", "text": "Třebnice\n\nNázev Třebnice má více sídel:\n"}
{"id": "185584", "url": "https://cs.wikipedia.org/wiki?curid=185584", "title": "Dashiell Hammett", "text": "Dashiell Hammett\n\nSamuel Dashiell Hammett (25. června 1894, Saint Mary's County, Maryland – 10. ledna 1961, New York) byl americký spisovatel a zakladatel tzv. \"Hard-Boiled School\" (drsné školy).\n\nNarodil se v Saint Mary's County v Marylandu a prožil dětství v okolí New Orleans (ve Filadelfii a Baltimoru). Hammettova rodina byla francouzského původu - rodné jméno spisovatele je zkomolenina francouzského příjmení \"d'Chiel\" - a byla to rodina dobrodruhů a profesionálních vojáků. Hammett sám opustil ve třinácti letech školu a vystřídal řadu povolání: byl kamelotem, dělníkem na dráze, poslíčkem, přístavním nosičem, reklamním agentem, až konečně přijal zaměstnání v roce 1915 u slavného Pinkertonova detektivního sboru v Chicagu (v Baltimore a po I. světové válce v San Francisku) a pracoval tam jako detektiv osm let. Byl velmi úspěšný a možná by zůstal detektivem až do smrti, nebýt první světové války. Sloužil v hodnosti četaře u motorizované ambulance, na frontě onemocněl tuberkulózou a v nemocnici se zamiloval do ošetřovatelky \"Josefiny Dolan\", kterou si později vzal a měl s ní dvě dcery, Mary Jane (1921) a Josefinu (1926). Když se vrátil ze sanatoria, stal se recenzentem detektivních románů pro list \"New York Evening Post\". Sám Hammett začal psát do časopisu \"Black Mask\" detektivní povídky. Vytvořil směr zvaný\" Hard-Boiled School\" (drsná škola).\n\nV roce 1930 Dashiell prožil vztah s Nell Martin, autorkou krátkých povídek. Věnoval jí román \"Skleněný klíč\" (1931) a ona jemu na oplátku povídku \"Milenci se musí vzít (Lovers Should Marry)\". Již téhož roku však navázal vztah s dramatičkou Lillian Hellman, který trval třicet let, do jeho smrti.\n\nAktivně se věnoval politice v různých levicových organizacích. V době tzv. mccarthismu byl pro tuto činnost zatčen a uvězněn.\n\nJeho romány se staly častým námětem filmařů - nejslavnější zůstává \"Maltézský sokol\" (USA, 1941) v hlavní roli s Humphrey Bogartem, který brilantně ztvárnil detektiva Sama Spadea. Film byl nominován na Oscara za nejlepší film roku 1941. Spolu se \"Skleněným klíčem\" (USA, 1942) bývá \"Maltézský sokol\" řazen mezi film noir.\n\nZemřel 10. ledna 1961 v \"Lenox Hill Hospital\" v New Yorku na rakovinu plic, jež mu byla diagnostikována dva měsíce před smrtí. Pohřben je na Arlingtonském národním hřbitově.\n\nŘada povídek a novel byla později uspořádána v různé sbírky, např.:\n\nNapsal pět románů.\n\n"}
{"id": "185586", "url": "https://cs.wikipedia.org/wiki?curid=185586", "title": "Datace stvoření", "text": "Datace stvoření\n\nV průběhu věků různé kultury věřily, že svět se stvořil nebo byl stvořen někdy v blízké minulosti, a že dataci stvoření lze zjistit např. rozborem náboženských knih a fyzikálních údajů.\n\nRůzné historické kultury mají svá data pro chvíli stvoření světa. Existuje mnoho různých historických kalendářů, založených právě na těchto datech. Dále jsou uvedeny některé příklady předkládaných dat stvoření, včetně dat zjištěných pomocí nejmodernějších vědeckých postupů.\n\nMayský kalendář začíná datem počátkem posledního světového časového cyklu, což je 11. nebo 13. srpen 3114 př. n. l. (podle Gregoriánského kalendáře).\n\nBible začíná První Mojžíšovou knihou zvanou Genesis, ve které je popisováno stvoření světa Bohem v šesti dnech, včetně prvního člověka jménem Adam. Genesis dále pokračuje vyjmenováním Adamových potomků, u nichž v mnoha případech udává věk, ve kterém měli děti a věk odchodu na věčnost. Pokud se tyto události a stáří poskládají jak jdou v bibli za sebou, je možné vystavět chronologii jednotlivých událostí ve Starém zákonu v závislosti na době stvoření.\n\nNěkteří učenci však šli dál a pokusili se provázat tuto chronologii se zaznamenanou historií a zjistit tak datum stvoření vzhledem k modernímu kalendáři. Přestože jsou v bibli části, kde nejsou uváděna data, chronologie může být interpretována pomocí různých cest, jejichž důsledkem jsou různé odhady data stvoření.\n\nPři použití takových modelů hledání data biblického stvoření se došlo v převládající míře ke dvěma dominantním datům – rok 5500 př. n. l. a rok 4000 př. n. l. Tato data byla vypočítána ze dvou různých verzí bible a většina vzniklého rozdílu mezi nimi pochází z její nejstarší části, Genesis. Starší datum má základ v řecké Septuagintě. Pozdější datum je odvozeno z Masoretského textu. Patriarchové od Adama po Teracha, Abrahámova otce, měli často více než sto let, když zplodili v bibli uvedeného syna, jak je zaznamenáno v Septuagintě nebo ve Vulgatě (Genesis 5,11). Čistý rozdíl mezi těmito dvěma genealogiemi v Genezi byl 1466 let (ignorujíc nejasná „podružná léta po potopě“), což je fakticky rozdíl 1500 let mezi daty 5500 př. n. l. a 4000 př. n. l.\n\nNěkteří tradiconalističtí katolíci používají rok 5199 př. n. l., který je vzat z katolických martyrologií a narážející na pravdivé datum stvoření v „Mystickém Božím městě“, v 17. století napsané mystické práci od Maria de Agredy týkající se díla a života Panny Marie.\n\nV anglicky mluvícím světě je jedním z nejznámějším novodobých dat odhad arcibiskupa Jamese Usshera (1581–1656), který navrhl datum Stvoření na sobotu 23. října 4004 př. n. l. podle Juliánského kalendáře. Datum Stvoření umístil, z důvodu přesného času, na dobu soumrak předcházející navržené neděli (viz Ussherova chronologie).\n\nŽidovskými učenci prosazované podobné interpretace (hlavně jako uváděné v předtalmudickém díle Seder Olam), udávají podle Talmudu dvě podobná data Stvoření. Uvádí, že první dnem týdne Stvoření byl Elul 25, AM 1 nebo Adar 25, AM 1, téměř dvanáct nebo šest měsíců, po moderní epoše Hebrejského kalendáře. Většinou je preferováno datum Elul 25, i když někteří učenci přiklání k Adaru 25. Když byla tato data vybrána, obě znamenala první den týdne (neděli), ale v moderním kalendáři, rozvinutém později tímto dnem nejsou. Šestý den týdne Stvoření, kdy byl stvořen Adam, byl prvním dnem následujícího měsíce, tedy Tišri nebo Nisan, první měsíc duchovního nebo občanského roku. V obou případech byla epocha moderního kalendáře nazývána \"molad tohu\" nebo znamenající nový měsíc chaosu, protože existoval před Stvořením. Tato epocha byla Tišri 1, AM 1 nebo 7. říjen 3761 př. n. l., pozdější odpovídající tabulkové datum v proleptickém Juliánském kalendáři.\n\nPodle Hindských náboženských knih podstupuje vesmír neustálé cykly ničení a stvoření. Každý vesmírný cyklus trvá jeden Brahmův životní cyklus, který zahrnuje 311,04 triliónu pozemských let. Stáří současného vesmíru je údajně 155 triliónů let, což odpovídá 51 letem stáří Brahmy. Je důležité poznamenat, že se věří že vesmír prožívá nesčetné cykly expanzí a následujících kontrakcí v jedné vlastní iteraci\n\n"}
{"id": "185591", "url": "https://cs.wikipedia.org/wiki?curid=185591", "title": "Seznam premiérů Spojeného království", "text": "Seznam premiérů Spojeného království\n\nPremiér Spojeného království (\"Prime Minister\", PM) je vedoucí politický představitel země a britské vlády. Je zodpovědný za výběr jednotlivých ministrů, svolává zasedání vlády a vyhlašuje nové všeobecné volby do Dolní sněmovny. Může také navrhovat vyšší představitele Anglikánské církve, jmenovat soudce a navrhovat povýšení do šlechtického stavu.\n\nNeexistuje konkrétní datum, kdy byla tato funkce vytvořena, ale spíše se tato pozice postupně historicky vyvinula. Nicméně z hlediska moderní historie je za prvního předsedu vlády považován Robert Walpole, který zastával tuto funkci v letech 1721 až 1742. Walpole je zároveň premiérem, který setrval v tomto úřadu nejdéle. V současnosti je premiérem Boris Johnson, vůdce Konzervativní strany.\n"}
{"id": "185592", "url": "https://cs.wikipedia.org/wiki?curid=185592", "title": "Nová Huť", "text": "Nová Huť\n\nNázev Nová Huť má více sídel:\na také\nzaniklé názvy\n\n"}
{"id": "185602", "url": "https://cs.wikipedia.org/wiki?curid=185602", "title": "Spojení demokraté – sdružení nezávislých", "text": "Spojení demokraté – sdružení nezávislých\n\nSpojení demokraté – sdružení nezávislých (zkratka SD–SN) je malá česká politická strana, která v letech 2002–2006 působila pod názvem \"Evropští demokraté\". Po spojení Evropských demokratů s SNK sdružení nezávislých v lednu 2006 přešla naprostá většina členů do nové strany SNK Evropští demokraté, zatímco SD SN zůstala jako tzv. zbytkový subjekt.\n\nZa stranu byla v prvním kole opakovaných senátních voleb 2017 zvolena bezpartijní politička Alena Dernerová v obvodu č. 4 – Most, čímž obhájila svůj mandát.\n\nStrana vznikla zejména za účelem vyrovnání závazků po původní straně Evropští demokraté. Jedním z cílů bylo také zabránit možnému sporu v kauze výplaty 12 milionů za pražské komunální volby v roce 2002 Evropským demokratům, pokud by tato zanikla bez náhrady (nová strana SNK ED je z formálního hlediska pouze přejmenovaným SNK sdružení nezávislých). \n\nSD–SN sídlí ve stejné budově jako SNK ED. Předsedkyní strany byla k polovině roku 2017 Eva Štěpánková a místopředsedkyní pak Iveta Mayerová.\n\nFunkci předsedy dříve zastával Jakub Zvoníček.\n\nSNK Evropští demokraté\n"}
{"id": "185623", "url": "https://cs.wikipedia.org/wiki?curid=185623", "title": "Atentát na Heydricha", "text": "Atentát na Heydricha\n\nAtentát na Heydricha byla úspěšná diverzní akce výsadkářů Operace Anthropoid exilových československých branných sil za druhé světové války, cílem atentátu byl prominentní nacista, zastupující říšský protektor a šéf RSHA Reinhard Heydrich. Atentát provedli 27. května 1942 v Praze-Libni Jozef Gabčík a Jan Kubiš, kteří byli pro tento úkol speciálně vycvičeni ve Velké Británii.\n\nVysazení parašutistů provedla 138. (výsadková) peruť RAF (). Gabčík s Kubišem tehdy seskočili poblíž Prahy, u hřbitova obce Nehvizdy. Pomoc při vykonávání nebezpečného plánu jim nabídly desítky českých rodin, které za svoji odbojovou činnost většinou zaplatily životem.\n\nOdvetné represivní akce, včetně vyhlazení obcí Lidice a Ležáky a popravou mnoha osob, se souhrnně nazývají heydrichiáda. Jednalo se o ojedinělý atentát na představitele bezpečnostních složek nacistického Německa v průběhu druhé světové války, který měl vliv na vnímání Československa Spojenci za války i při obnově státu.\n\nOd svého ustavení se československá exilová vláda stále více dostávala pod tlak britských oficiálních míst. Důvodem byla malá aktivita domácího odboje v obsazeném Československu. Koncem roku 1940 byl proto československou exilovou vládou v Londýně přijat program pomoci domácímu odboji. Počítalo se s vysíláním specialistů vycvičených na nestandardní vedení války (diverze, sabotáže) do Protektorátu a jejich zapojení do domácího protiněmeckého odboje. Koncem léta roku 1941, po nástupu Reinharda Heydricha do funkce zastupujícího říšského protektora, bylo rozhodnuto o rozšíření činnosti vysílaných specialistů o teroristickou činnost (atentáty a fyzická likvidace příslušníků německé okupační správy, zrádců a kolaborantů z řad českého obyvatelstva). První takto koncipovanou operací se měla stát operace Anthropoid. Rozhodnutí k likvidaci Reinharda Heydricha je datováno k 3. říjnu 1941. Z dochovaného písemného dokumentu z jednání, kterého se zúčastnili plk.gšt. Moravec, pplk.konc. Bartík, mjr.pěch. Paleček, rotmistr Gabčík a rotný Svoboda vyplývá, že důvodem k atentátu byly popravy předních členů vojenské ilegální organizace Obrana národa po příchodu Heydricha do Prahy.\n\nK výcviku na provedení operace Anthropoid byli povoláni rotmistr Jozef Gabčík a rotný Karel Svoboda. Svoboda byl koncem roku 1941 z důvodu úrazu při cvičném seskoku z operace vyřazen a na Gabčíkův návrh nahrazen rtm. Janem Kubišem. Samotný výcvik zahájili v létě 1941 ve výcvikových školách a stanicích SOE ve Skotsku, ve kterých prodělávali výcvik i britští commandos. V průběhu výcviku vypracovala SOE několik rámcových plánů atentátu na R. Heydricha, při kterém byly zvažovány různé možnosti prostředí, ve kterých bude čin proveden.\n\nPo zákazu české tělovýchovné organizace Sokol státním tajemníkem říšského protektora K. H. Frankem 12. dubna 1941 někteří členové zakázané organizace vytvořili odbojovou skupinu Jindra. Ta se zapojila do příprav na atentát, sháněla ubytování a informace. Zároveň však varovala Londýn před možnými důsledky atentátu. Po atentátu byla síť skupiny Jindra nacisty zlikvidována.\n\nPůvodní plán útoku předpokládal, že Gabčík a Kubiš zaútočí na Heydricha poblíž jeho sídla v zámku v Panenských Břežanech, ale kvůli zvýšené ochraně cíle byl tento plán zamítnut. Náhradním místem, které Gabčík s Kubišem pro atentát vybrali, bylo zaústění tehdejší Kirchmayerovy třídy, což je dnešní spojka Zenklovy ulice s ulicí V Holešovičkách s ostrou zatáčkou vpravo dolů, která vede dál ulicí V Holešovičkách opět dolů až do pražské čtvrti Troja směrem k Trojskému mostu přes Vltavu. Podle předpokladu zde Heydrichův řidič Klein musel zpomalit, což jim umožňovalo snadnější střelbu na automobil. Další výhodou vybrané lokace bylo, že se nacházela daleko od veškerých policejních posádek, kasáren a stanic gestapa. Jak se později ukázalo, její nevýhodou byla jen blízká tramvajová zastávka, kde se mohlo pohybovat větší množství českých civilistů.\n\nRáno 27. května odjeli Gabčík s Kubišem tramvají na Žižkov, kde si vyzvedli jízdní kola, na kterých přijeli do Holešovic. Gabčík pod kabátem sestavil svůj samopal Sten Mk II bez ramenní opěrky. Oba vyčkávali Heydrichův příjezd. Heydrich po snídani strávil chvíli s rodinou a odjel autem z Panenských Břežan směrem na Pražský hrad, odkud se měl následně vydat do Ruzyně a letecky se přepravit do Berlína za Hitlerem. V rozporu s nařízením nebyl jeho automobil ještě opancéřovaný a jel bez ochranného vojenského doprovodu.\n\nKabriolet Mercedes 320 Cabriolet-B s otevřenou střechou řídil osobní šofér a šéf ochranky Johannes Klein. Heydrich cestoval na předním sedadle. Vůz odjel ze zámku v Panenských Břežanech směrem na Pražský hrad. V cca 10.32 až 10.35 automobil zatáčel tehdejší Kirchmayerovou třídou vpravo do ulice V Holešovičkách (dnes spojnice mezi Zenklovou třídou a V Holešovičkách), kde vozidlo muselo zpomalit. Gabčík odhodil kabát a ihned se pokusil střílet na vůz, ale jeho samopal Sten selhal. V roce 2015 byla v archivech objevena zpráva protektorátní policie, která při ohledání místa za příčinu nevystřelení uvedla vzpříčený náboj v hlavni. Sten byl tehdy novou poruchovou zbraní, zkonstruovanou v roce 1940.\n\nHeydrich, který projel kolem mířícího Gabčíka, si uvědomil, že se jedná o atentát. Ale místo toho, aby řidiči přikázal z místa rychle ujet a zvýšil tím šanci na záchranu, učinil dvě chyby. Jednak přikázal vůz zastavit a současně se v autě postavil, s vytažením zbraně. V daný okamžik hodil Jan Kubiš na auto speciálně upravenou, původně protitankovou, bombu, která však nezasáhla vnitřní prostor kabrioletu, ale narazila do karoserie. Explodovala vně vozidla před pravým zadním kolem. Podle historika Eduarda Stehlíka: „\"Oba … útočí současně, Gabčík se snaží vystřelit ze samopalu, Kubiš hází bombu, přestože plán byl nejdřív bomba, potom samopal.\"“ Intenzivní detonace vysypala okna projíždějící tramvaje číslo 3. Střepiny z výbuchu zasáhly zastupujícího říšského protektora. Objevily se mylné spekulace, že granát byl otráven botulotoxinem, tomu však od počátku nic nenasvědčovalo. Ty vycházely z tvrzení Paula Fildese z vojenského výzkumného střediska v Porton Down, který tvrdil, že zde granáty s botulotoxinem parašutistům vyrobili. Kromě vyjádření P. Fildese pro spekulace nejsou známy důkazy a ostatní okolnosti použití granátu tomu odporovaly.\n\nPo výbuchu se Kubiš i Gabčík pokoušeli pokračovat ve střelbě z pistolí. Heydrich i Klein vyskočili z vozu a oba vytáhli osobní zbraně. Šéf komise pro vyšetření atentátu Heinz Pannwitz sdělil, že Heydrich začal pronásledovat Kubiše, ale při pokusu o střelbu neměla zbraň ráže 7,65 mm zásobník. Proto se vrátil zpět k autu, kde si zraněný sedl na sedadlo.\n\nVýpověď očitých svědků z roku 1942: \"Policejní oddělení JUDr. Ženatý Jaroslav \"Informativním výslechem očitých svědků činu bylo zjištěno, že v 10.36 hod. byl spáchán atentát na zastupujícího říšského protektora SS-Obergruppenführera Heydricha, který přijížděl autem směrem z Panenských Břežan Kirchmayerovou třídou. Když chtěl jeho vůz zabočiti do ulice V Holešovičkách, hozena byla z chodníku, který vůz míjel, ve směru k jeho zadním kolům, bomba, která vybuchla,\"\" uvedl dokument.\n\nJan Kubiš si střelbou do vzduchu proklestil cestu davem zvědavců (převážně cestujících z tramvaje). Nasedl na kolo, a ač sám raněn nad levým okem, ujel na domluvené záchytné místo ve Staré Libni.\n\nŘidič Johannes Klein se vydal za Josefem Gabčíkem a začal po něm střílet, ale podle Pannwitze během pronásledování střílet nemohl, protože si omylem uvolnil zásobník. Gabčík utíkal do kopce Kirchmayerovou třídou a pak zatočil doleva do dnešní Gabčíkovy ulice a tou běžel dolů. Dole, na křižovatce s dnešní ulicí Valčíkovou, se chtěl schovat v řeznictví. Bohužel pro něj byl majitel řeznictví Brauner stoupencem nacistů a spolupracovník gestapa, a tak vyběhl ven a přivolal řidiče Kleina, jenž vběhl do obchodu. Gabčík, nemaje jiný únik, vyrazil proti Kleinovi, kterého postřelil do nohy. Klein pak přikázal Braunerovi, aby Gabčíka pronásledoval, ten se ale pro svůj úkol nijak nenadchl a učinil pouze několik váhavých kroků. Gabčík mezitím zmizel v postranních uličkách, nicméně vběhl omylem zpátky do ulice V Holešovičkách a to jen pár desítek metrů pod zničeným automobilem R. Heydricha. Odtud pak seběhl dolů (de facto po hlavní třídě podél tramvaje) k Vltavě, kde se mu podařilo zmizet v postranních uličkách.\n\nJednou z náhodných svědkyň útoku byla ošetřovatelka Marie Navarová, která začala zraněného Heydricha ošetřovat a shánět pro něj odvoz do nemocnice. Po chvilce zmatků byla získána dodávka převážející leštidlo a Heydrich se dostal okolo 11. hodiny do blízké nemocnice Na Bulovce. Zraněného Heydricha přijal lékař Vladimír Šnajdr, který se ujal prvního ošetření. Německý přednosta kliniky profesor Walter Dick později provedl podrobné vyšetření. Výsledek rentgenových snímků ukázal rozsah těžkého zranění. Heydrich měl po atentátu zlomené žebro, protrženou bránici a poškozenou slezinu. Plechová střepina ze sedadla vnesla do těla nečistotu, s následným rozvojem sepse. Zastupující říšský protektor požadoval příjezd specialisty z Berlína, ale po přesvědčování a po příjezdu specialisty profesora Hollbauma souhlasil s operací Na Bulovce.\n\nZpráva o atentátu se začala postupně šířit. Okolo 12. hodiny ji obdrželo pražské gestapo a následně Karl Hermann Frank a Adolf Hitler.\n\nHeydrich upadl 3. června do kómatu a 4. června v 4.30 zemřel dle prvotní úmrtní zprávy na celkovou sepsi organismu v nemocnici Na Bulovce. Tato zpráva nechala kvůli nestandardnímu průběhu popsaných příznaků vzniknout různým teoriím, též konspiračním. Sám autor původní zprávy Herwig Hamperl v roce 1970 poněkud svůj závěr pozměnil a tvrdil, že se jednalo o anemický šok, i toto vysvětlení však mělo svoje slabiny. Další, velmi pravděpodobná, teorie mluví také o arterielní formě embolie, související s drobným poraněním plíce, které mohlo být přehlédnuto. Jedna z populárních teorií také tvrdí, že Heydricha zavraždil sám K. H. Frank, protože v něm viděl velkou konkurenci.\n\nPůvodně se měla skupina ukrývat v pravoslavném kostele Cyrila a Metoděje v novoměstské Resslově ulici jen krátce, parašutisté byli domluveni s Vojtěchem Paurem, který pracoval v pohřební službě, že pro ně ke kostelu přijede a vyveze mimo město. To se však již zrealizovat nepodařilo. Jeden z parašutistů výsadku Out distance přestal se svými druhy spolupracovat a stal se konfident gestapa. Byl to Karel Čurda. Ten prozradil fašistům spolupracovníky parašutistů, skrze něž se gestapo dozvědělo o úkrytu dříve, než tato skupina stačila uniknout.\n\nDne 18. června 1942 ve 4.15 ráno byla katedrála obklíčena přibližně 760 příslušníky bojových útvarů Waffen-SS, a to Ersatz-Bataillon SS „Deutschland“ (Náhradní prapor SS „Německo“) a SS-Wachbataillon Prag (SS Strážní prapor Praha). U zásahu bylo dále přítomno několik desítek příslušníků gestapa a místní hasičské posádky. Celé okolí bylo neprodyšně uzavřeno.\n\nPravoslavný biskup Gorazd se pokusil ukončit nacistický teror, který následoval, svým vlastním sebeobětováním. Napsal několik dopisů, předsedovi protektorátní vlády, ministrovi školství a také do kanceláře říšského protektora, ve kterých vzal veškerou odpovědnost za ukrývání parašutistů na sebe. Byl připraven podstoupit jakýkoli trest včetně smrti, ale tehdy vyhlášené stanné právo neušetřilo nikoho. Zastřelen na Kobyliské střelnici byl 4. září 1942. Česká pravoslavná církev pak byla 1. září 1942 zakázána.\n\nNa hlídce byli v tuto dobu velitel parašutistů Adolf Opálka spolu s Janem Kubišem a Josefem Bublíkem, kteří se rozmístili strategicky na vyvýšeném kůru v kostele. Po několika minutách proniklo do budovy gestapo, se kterým začali tři parašutisté vést přestřelku. Boj trval přes dvě hodiny. Odpor tří parašutistů byl zlomen poté, co jim došlo střelivo a Němci se je snažili usmrtit pomocí ručních granátů. Opálka a Bublík, ač zraněni střepinami, ještě si sami stačili posledním nábojem vzít život, i když Bublík zemřel až při převozu do lazaretu-SS v Praze-Podolí. Kubiš, kterého nejvíce zranily střepiny granátů, zemřel až v sanitce, kde již byl v bezvědomí. Později byla těla obou posledně jmenovaných převezena zpět ke kostelu k identifikaci, ke které byl přivezen i zrádce a konfident gestapa Karel Čurda.\n\nOstatní parašutisté s napětím poslouchali boj svých kamarádů ukryti v kryptě kostela. Byli to Jozef Gabčík, Jaroslav Švarc, Jan Hrubý a Josef Valčík. Když Němci ovládli prostory kostela, začali házet do krypty granáty slzného plynu, které jim obránci vyhazovali zpět na ulici. Následoval pokus parašutisty vyplavit, k čemuž byli přivoláni protektorátní hasiči. Parašutistům se několikrát podařilo vystrčit hasičské hadice zpět na ulici a vedli palbu z krypty po německých vojácích. Při opakovaném pokusu o vystrčení hasičských hadic, přišli zásahem jednoho z hasičů o jejich žebřík, čímž přišli o možnost dál hasičům hadice účelně odrážet. Němci mezitím prorazili do krypty další vchod v oblasti zazděného starého vchodu za pomoci výbušnin. Následoval pokus německých vojáků proniknout do krypty. Jejich pokusy byly odráženy, jelikož obránci měli lepší podmínky pro boj (stříleli ze tmy na světlo a Němci museli sestupovat po schodech). Jejich boj skončil až nedostatkem munice. Stejně jako jejich kamarádi parašutisté v horní části kostela se odmítli vzdát a také si hrdinně zvolili smrt střelnou ranou z vlastní zbraně. Vzhledem k tomu, že totožnost většiny parašutistů nebyla německým úřadům známa, byl k identifikaci těl po akci přizván Karel Čurda, konfident gestapa.\n\nPři této akci zahynuli tito příslušníci československého zahraničního odboje: rtm. Josef Gabčík a rtm. Jan Kubiš, spolu s dalšími parašutisty nadpor. Adolfem Opálkou, podpor. Josefem Valčíkem, čet. asp. Josefem Bublíkem, čet. Janem Hrubým a rotným Jaroslavem Švarcem.\n\nKromě parašutistických skupin jako Anthropoid, Silver A a Silver B byla na území protektorátu vysazena také skupina tří parašutistů s krycím názvem Out Distance. Jejími členy byli velitel skupiny Adolf Opálka, Ivan Kolařík a Karel Čurda. Kvůli mlze byl rozkaz k seskoku změněn a jako místo bylo určeno až místo poblíž Písku namísto zamýšleného Tábora, navigátor však udělal chybu (což nebývalo neobvyklé) a skupina seskočila 100 kilometrů východně od Písku, kde neměli žádné kontaktní adresy. Opálka byl lehce zraněn, Ivan Kolařík ztratil doklady a jeden kontejner (z původních dvou) se jim nepodařilo najít. Velitel skupiny v zájmu bezpečnosti nařídil, aby se skupina rozdělila. On zatím naváže kontakt s odbojem a dá jim o tom vědět. Navzdory výcviku a nejpřísnějšímu zákazu stýkat se s příbuznými, přeběhl Ivan Kolařík za rodinou na Slovensko.\n\nZa Heydrichiády Ivan Kolařík spáchal sebevraždu jedem, kvůli bezpečnosti rodiny, poté, co od ní bez dokladů odešel. Přesto rodina Kolaříkova byla zastřelena 30. května 1942 v Brně.\n\nKarel Čurda uprchl za přítelkyní, se kterou měl před svým odchodem do zahraničí dítě. Později strávil několik týdnů u rodičů v době, kdy v Praze Kubiš s Gabčíkem provedli atentát. Noviny po atentátu neustále zveřejňovaly nová jména popravených osob. Byly vypáleny Lidice 10. června 1942. Po vyhlášení amnestie (pro kohokoliv, kdo přijde s informací) jako jeden ze zoufalých kroků gestapa, Čurda pod tlakem rodiny či obavy o ni, se rozhoduje obětovat všechny ostatní a nejprve zasílá 13. června anonymní dopis s udáním Gabčíka a Kubiše na úřadovnu gestapa v Benešově. Dopis ale zůstal zcela bez odezvy jako jeden z mnoha. 16. června tedy Čurda osobně přijíždí do Prahy a vstupuje do Petchkova paláce - hlavní úřadovny Gestapa. Gestapo začalo okamžitě s jeho výslechem. Karel Čurda nevěděl, kde se teď strůjci atentátu ukrývají, ale měl jejich původní kontaktní adresy. Kontaktní adresy i jména lidí, kteří skupinám pomáhali. Postupně Gestapo začalo ihned zatýkat a brutálně mučit lidi, zapojené do odboje a rozkrývat prakticky celou síť. Tak se stalo, že např. rodina Moravcova (pozn. nejedná se o rodinu Františka Moravce), kde bylo neoficiální velitelství všech parašutistů, byla také prozrazena. Marie Moravcová spáchala sebevraždu jedem před zraky manžela a svého syna, před zatčením gestapem. Gestapo mučilo jejího manžela i syna Vlastimila Moravce, ale manžel i přesto nic neprozradil. Pravděpodobně Moravec ml. po dlouhém mučení, kdy mu mimo jiné ukázali useknutou hlavu jeho matky, nakonec prozradil, že parašutisté jsou schovaní v kryptě kostela sv. Cyrila a Metoděje.\n\nDne 18. června 1942 končí po dlouhém sedmihodinovém boji s Němci život sedmi československých parašutistů - Opálka, Gabčík, Kubiš, Valčík, Bublík, Hrubý, Švarc. Karlu Čurdovi byla vyplacena odměna 0,5 milionu říšských marek, tj. 1/4 celkové nacisty vypsané odměny 2 milionů říšských marek (stejná suma čekala dalšího zrádce – parašutistu Viliama Gerika – zbytek se rozdělil mezi 7 občanů říše a 53 menších udavačů z Protektorátu).\n\nDíky zradě Karla Čurdy byla prakticky zcela odkryta síť českého odboje v Praze a zničena.\n\nKarel Čurda i Viliam Gerik byli po skončení války popraveni československými úřady 29. dubna 1947 za zločiny vlastizrady.\n\nTento čin měl pro český národ dalekosáhlé následky, jelikož nacistický teror ještě zesílil. Již 28. května zahájili nacisté popravy pro schvalování atentátu na Heydricha a 29. září bylo zaznamenáno, že stanný soud odsoudil za tyto údajné zločiny 252 lidí. Jedním z nejznámějších míst poprav se stala kobyliská střelnice. Odhaduje se, že v reakci na atentát, při tzv. (druhé) heydrichiádě, nacisté zabili 2 tisíce lidí. Mimo jiné vypálili obce Lidice (10. června 1942) a Ležáky (24. června 1942). Zároveň úspěšný atentát vzbudil ve světě pozitivní ohlas a na jeho základě byla Brity odvolána Mnichovská dohoda, 5. srpna 1942 ji prohlásila za neplatnou od samého počátku a přislíbena poválečná obnova Československa v jeho „předmnichovských“ hranicích, což bylo jedním z hlavních politických cílů atentátu.\n\nSamotný atentát prý Adolfa Hitlera nesmírně rozzuřil, neboť Heydrich patřil mezi jeho oblíbence. V důsledku atentátu Hitler vydal zákaz jízdy v otevřených automobilech pro všechny nacistické pohlaváry Velkoněmecké říše.\nBezprostředně po atentátu, dne 27. května vstoupil v platnost zákaz nočního vycházení. V prvních dnech po atentátu bylo Němci zatčeno mnoho nevinných lidí jako rukojmí. Na výsadkáře byla vypsána odměna milión říšských marek.\n\n27. května ve večerních hodinách byl Státním tajemníkem K. H. Frankem vyhlášen výjimečný stav nad celým územím protektorátu:\n\nOperaci Anthropoid, její účastníky, spolupracovníky i jejich činy připomíná řada pomníků v Česku i v zahraničí. Mezi nejstarší a nejvýznamnější patří pamětní deska v Resslově ulici, kterou v roce 1947 vytvořil veterán čs. zahraniční armády František Bělský. Dalším významným památníkem je fontána věnovaná sedmi parašutistům, instalovaná v roce 1968 v Royal Leamington Spa (sídlo výcvikového tábora čs. jednotek v Anglii). Pamětní deska byla v roce 2011 odhalena také na domě Porchester Gate vedle londýnského Hyde Parku, kde byla v roce 1941 operace Anthropoid naplánována. Mezi další pomníky je možné uvést například pamětní desku v Brně-Králově Poli.\n\nNa místě vlastního atentátu (v Praze-Libni) byly na památku činu českých a slovenských parašutistů byly jejich příjmeními pojmenovány některé okolní ulice. Památník Operace Anthropoid zde byl odhalen až 67 let od události. Jeho autory jsou sochaři David Moješčík MojDa a Michal Šmeral. Architektonické řešení zpracovali architekti Miroslava Tůmová a Jiří Gulbis. Historická podoba místa atentátu se do dnešních dob nedochovala, v důsledku výstavby pražského komunikačního systému došlo k velmi radikální přestavbě celé křižovatky. Původní tramvajová trať z Holešovic do Troje přes Trojský most byla zrušena, samotný Trojský most byl také zcela přestavěn. Dnes v těchto místech probíhá dopravně velice rušná Severojižní magistrála (resp. její část, která se nazývá Prosecká radiála). V místě tehdejší Kobyliské křižovatky je dnes autobusová zastávka a pod ní se nachází podchod pod magistrálou pro chodce.\n\nÚdajný Heydrichův vůz, otevřený kabriolet značky Mercedes, je vystaven v Armádním muzeu na Žižkově v Praze. Vozidlo bylo použito Jiřím Sequensem při natáčení filmu \"Atentát\". Podle některých informací se ale nejedná o původní vozidlo, nýbrž o služební vozidlo jiného nacistického pohlavára – velitele Malé pevnosti Terezín Heinricha Jöckela. Jiný automobil, který by snad mohl být původním Heydrichovým vozidlem, byl nalezen začátkem září 2009 v obci nedaleko Hradce Králové.\n\nPrvní zpracování atentátu na Reinharda Heydricha se objevilo už rok po události ve filmu \"Hangmen Also Die!\" (\"I katové umírají!\", USA 1943), který natočil německý režisér Fritz Lang podle scénáře německého dramatika Bertolta Brechta (oba tehdy žili v emigraci v USA). Tento propagandistický snímek však o celé události pojednává \"\"způsobem zcela vyfabulovaným.\"\" Téhož roku událost zpracoval Douglas Sirk (rovněž německý režisér v emigraci) ve filmu \"Hitler's Madman\" (\"Hitlerův šílenec\", USA 1943). Přestože filmový příběh je rovněž zcela fiktivní, objevují se v něm některé reálné události z okupovaných českých zemí (například uzavření českých vysokých škol, vyhlazení Lidic). V tomto filmu je první pokus o reálné zobrazení samotného atentátu. Samotná scéna se sice odehraje na opuštěném místě v lese, avšak jsou při ní použity všechny rekvizity známé z filmových týdeníků: bomba, samopal a bicykl.\n\nPrvního českého zpracování se rok po válce chopil režisér František Čáp ve špionážním snímku Muži bez křídel (Československo, 1946). Atentát tvoří úvodní scénu filmu a je pojat takřka dokumentárně - v krátkém klipovitém střihu ukazuje všechny důležité okamžiky, místa a předměty spojené s atentátem. Do tváře Heydricha ani parašutistů divák nevidí.\n\nDalšího zfilmování se námět dočkal roku 1964 ve filmu Jiřího Sequense \"Atentát\". Třetího zfilmování se objevilo v roce 1975 v koprodukčním americkém snímku \"Operace Daybreak\" režiséra Lewise Gilberta. Dále byl tento atentát znázorněn ve výpravném filmu Otakara Vávry \"Sokolovo\" a v americkém televizním dramatu \"Hitler's SS: Portrait in Evil\" (USA, 1985). O atentátu se pak zmiňují, ačkoliv jej přímo nezobrazují, i některé další filmy: \"Vyšší princip\" režiséra Jiřího Krejčíka, \"Operace Silver A\" režiséra Jiřího Stracha či seriál \"České století\" (2013—2014) v epizodě \"Kulka pro Heydricha\". Zvláštní zmínku zasluhuje \"Protektor\" režiséra Marka Najbrta, kde je vlastní atentát zobrazen velice minimalisticky - není vidět, pouze slyšet v pozadí. Atentát byl rovněž filmově znázorněn v 10. dílu dokumentárního cyklu Hitlerovi bodyguardi (Hitler’s Bodyguard) nazvaném Hitlerovy nebezpečné cesty vlakem. Tento cyklus v roce 2008 připravila britská společnost Nugus/Martin Productions Ltd.\n\nTaké v novém tisíciletí se atentát dočkal několika filmových a televizních zobrazení, například v dramatu Petra Nikolaeva \"Lidice\", ve 39. epizodě seriálu České televize \"Heydrich — konečné řešení\" s názvem \"Atentát\" (2011), v dokumentu slovenské televize \"Atentát na Heydricha - Príbeh Jozefa Gabčíka a Jana Kubiša\" (2013), ve 101. epizodě historického seriálu pro děti \"Dějiny udatného českého národa\" (2013), ve filmu s názvem \"Smrtihlav\", který byl natočen podle oceňované knihy HHhH francouzského spisovatele Laurenta Bineta. Detailně se operací Anthropoid a atentátem zabývá film \"Anthropoid\" (2016), natáčený v britsko-francouzsko-české koprodukci. Atentát je zobrazen i v koprodukčním dokumentárním seriálu \"Hitler’s Circle of Evil\" (2018) v epizodě \"The Rise and Death of Reinhard Heydrich\".\n\n\n\n"}
{"id": "185627", "url": "https://cs.wikipedia.org/wiki?curid=185627", "title": "Ondřejovská hvězdárna", "text": "Ondřejovská hvězdárna\n\nOndřejovská hvězdárna je hlavní observatoř Astronomického ústavu Akademie věd České republiky, který zde také sídlí. Nachází se na okraji obce Ondřejov, 35 km jihovýchodně od Prahy, v nadmořské výšce zhruba 500 m. V observatoři je instalován dvoumetrový zrcadlový dalekohled, největší dalekohled v Česku.\n\nMezinárodní kód observatoře je 557.\n\nV roce 1898 zakoupil český amatérský astronom Josef Jan Frič na vrchu Manda těsně nad Ondřejovem pozemek pro stavbu své soukromé observatoře. Toto datum je považováno za okamžik založení ondřejovské observatoře. \n\nS vlastní výstavbou observatoře se začalo až v roce 1905. Nejprve byla postavena centrální budova (fričův dům), po které následovaly zahradníkův domek, studovna a celkem čtyři pozorovací domky, po dvou na každé straně centrální plošiny. Secesní budovy a kupole navrhl architekt Josef Fanta. \n\nFrič hvězdárnu daroval československému státu dne 28. října 1928 u příležitosti desátého výročí nezávislosti. Observatoř byla spravována Univerzitou Karlovou až do vzniku Československé akademie věd v roce 1953. Ta ji od té doby provozuje jako součást svého astronomického ústavu ve spolupráci s dalšími českými observatořemi.\n\nRoku 1967 byl na observatoři instalován dvoumetrový zrcadlový dalekohled, nyní nazývaný Perkův dalekohled. V té době byl 7. největším dalekohledem na světě; dosud je největším dalekohledem v Česku.\n\nOddělení meziplanetární hmoty zkoumá planetky pomocí 65cm dalekohledu (4. největší v ČR). Ondřejovská hvězdárna se mimo jiné zasloužila za objev několika stovek asteroidů. Další oblastí výzkumu je sledování meteoritů pomocí automatických kamer. Po úspěchu s příbramským meteoritem v roce 1959 začalo oddělení budovat nejprve národní a později evropskou síť meteorických kamer, z níž vznikla evropská bolidová síť. Mezi lety 1958 a 2006 se ke sledování využíval i meteorický radar, který je umístěný na tzv. radarové louce. Mezi úspěchy astronomů z Ondřejova patří například určení dráhy a původu Čeljabinského meteoru. \n\nHlavním nástrojem stelárního oddělení je výše zmíněný dvoumetrový Perkův dalekohled, který se používá k sledování záření hvězd pomocí spektrografů umístěných v Coudého ohnisku v suterénu budovy a s možností vzdáleného ovládání odkudkoliv. \n\nSluneční oddělení provozuje mimo jiné zenitový teleskop, solární spektrograf a dva sluneční radioteleskopy - z nichž nápadná je především desetimetrová radarová přijímací anténa umístěná poblíž přístupové cesty k dvoumetrovému dalekohledu. Je vybavena záznamovým zařízením a automatickým sledováním Slunce.\n\nBudovy hvězdárny jsou rozmístěny v prostoru zhruba 30 hektarů, plocha je zčásti využita jako ovocný sad a arboretum. Kromě pozorovacích stanovišť je k dispozici např. knihovna nebo přednáškové sály. V sousedství hvězdárny na vrchu Pecný (546 m n. m.) je umístěna geodetická observatoř Výzkumného ústavu geodetického, topografického a kartografického, v.v.i. (VÚGTK), která je sídlem Výzkumného centra dynamiky Země /CEDR a základnou pro kalibraci GNSS techniky s operačním centrem VESOG (výzkumné a experimentální sítě pro observace s GNSS).\n\nHvězdárna uchovává také československou vlaječku, kterou měl s sebou na Měsíci Eugene Cernan, velitel Apolla 17 a zatím poslední člověk, který na Měsíci zanechal stopy.\n\n"}
{"id": "185650", "url": "https://cs.wikipedia.org/wiki?curid=185650", "title": "Dogmatismus", "text": "Dogmatismus\n\nDogmatismus (z řec. \"dogma\" - mínění, rozhodnutí, učení) je spíše pejorativní označení pro takový postoj či způsob myšlení, který určitým tvrzením přisuzuje absolutní platnost. Má-li zároveň k dispozici donucovací prostředky, může pokusy o kritiku těchto mínění zakazovat a trestat. Tak se dogmatismus chápe v politických a ideologických diskusích.\n\nVe filosofii se dogmatismus zprvu chápal jako radikální protiklad ke skepticismu. Jenže kdo cítí potřebu zakazovat kritickou diskusi o určitých míněních nemá asi o jejich platnosti či pravdivosti příliš vysoké mínění. Jak říká Pascal: \"Naši neschopnost dokazovat nepřemůže žádný dogmatismus. Ale máme ideu pravdy, kterou nepřemůže žádná skepse.\" Immanuel Kant pokládal za dogmatickou každou metafyziku, která by neprovedla kritiku vlastního poznání a předpokladů. Bez toho totiž ani neví, co může poznat a co ne.\n\nNaproti tomu například právo musí vycházet z určitých základních premis, jako je platné objektivní právo. Tato základní východiska čili právní dogmatiku musí vykládat a interpretovat, nemůže však zpochybnit její platnost. Podobně je tomu i v teologii, pro niž je existence a uznání dogmat přirozeným východiskem výkladu. Za dogmatismus by se pak dal považovat jen postoj, který by se domníval, že žádného výkladu není třeba nebo dokonce chtěl pokusy o výklad zakazovat a trestat. \n"}
{"id": "185651", "url": "https://cs.wikipedia.org/wiki?curid=185651", "title": "Doktrína", "text": "Doktrína\n\nDoktrína (lat. \"doctrina\", od \"docere\", učit) je pevné učení či nauka, obvykle opřená o nějakou autoritu. Tak se někdy také označuje soustava neměnitelných zásad – dogmat. V současném užití obvykle soubor zásad, jimiž se řídí zahraniční a bezpečnostní politika určitého státu.\n\nOdtud také \"doktrinář\" a \"doktrinářský\" – autoritativní, nepřístupný diskusi.\n\nBrežněvova doktrína – zásada, že socialistické zřízení v jakémkoliv socialistickém státu je třeba bránit i za pomoci vojenské síly. Tato se pak nazývá „bratrská pomoc“. Viz pražské jaro 1968.\n\nMonroeova doktrína – nazvaná podle amerického prezidenta J. Monroea (1823) znamená původně odmítnutí evropských zásahů na americkém kontinentu, později i zásada nezasahovat do mezinárodních vztahů, pokud se životně nedotýkají vlastního národa. Také nazývaná izolacionismus.\n\n\n"}
{"id": "185656", "url": "https://cs.wikipedia.org/wiki?curid=185656", "title": "Zločin a trest", "text": "Zločin a trest\n\nZločin a trest ( Преступление и наказание – \"Prestupljenije i nakazanije\") (1866) je vrcholný román ruského autora Fjodora Michajloviče Dostojevského. Jde o základní dílo ruské realistické literatury 19. století.\n\nZločin a trest je román rozdělený na šest částí + epilog. Děj se odehrává v Petrohradu a v závěru románu na Sibiři. Hlavním hrdinou je chudý student Rodion Romanovič Raskolnikov, který naplánuje a provede vraždu staré lichvářky Aljony Ivanovny, kterou chtěl oloupit. Při činu je však vyrušen její sestrou Lizavetou, kterou také zabije sekyrou. Zločin se mu podaří, nezanechá za sebou žádné stopy. I když si svůj čin „filosoficky“ odůvodňuje, uvědomuje si zároveň jeho nesmyslnost a zrůdnost a dostává se do těžkých depresí. Seznamuje se s alkoholikem Semjonem Zacharyčem Marmeladovem a jeho dcerou Soňou. Protože Marmeladov utrácí všechny peníze za alkohol, Soňa musí pro rodinu vydělávat peníze prostitucí. Raskolnikov, který nemůže unést strašné tajemství vraždy, se svěřuje Soně. Ta mu radí, aby se přiznal. Mezitím policejní inspektor Porfirij Petrovič, který vraždu vyšetřuje a je přesvědčen o Raskolnikově vině, zatýká nevinného člověka (Mikolka), který se k vraždě přiznává. To je však zkouška Raskolnikovova svědomí. Ten přesvědčuje sám sebe o morální oprávněnosti svého činu, ale nepočítal s tím, že bude postaven před takovouto volbu. Po vnitřním boji se Raskolnikov přiznává. Je odsouzen na nucené práce na Sibiři. Tam jej doprovází Soňa, která jej miluje. Svou čistou a upřímnou láskou a vírou v Boha způsobuje Raskolnikovo obrácení.\n\nRomán je vystavěn na kriminální zápletce, ale ta nemá hlavní význam. Dramatičnost románu netkví v dějové linii, která je poměrně chudá, ale ve vnitřním morálním a psychickém dramatu hlavního hrdiny, který je zachycen ve vnitřních monolozích, snech a nedokončených dialozích. Hlavní ideou díla je polemika s extrémním individualismem, který má své kořeny v německé novověké filosofii a v západním myšlení vůbec. Raskolnikov si svůj zločin vysvětluje teorií o silných a slabých jedincích. Silní jedinci mají právo překračovat meze etických norem, které jsou závazné pro jiné. Zároveň je ve svém pocitu odloučenosti a nadřazenosti nad ostatními ukázán Raskolnikov jako romantický hrdina, avšak již zcela v realistickém duchu Dostojevského tvorby. I když román obsahuje četné pasáže popisující reálie tehdejšího života, má román spád. Hlavní těžiště románu tkví v obrazu vnitřního duševního souboje dobra a zla, idejí a lidskosti, morálky a zvrácenosti. Hlavní hrdina prožívá trýznivé stavy mezi krutou realitou skutečnosti a hrůznou realitou svého snu, které jsou skvěle vykresleny.\n\nDostojevskij napsal Zločin a trest v německém Wiesbadenu mezi červencem 1865 a únorem 1866. V té době měl velké problémy s dluhy, které si nadělal hazardními hrami, ale také svou snahou pomoci rodině svého zemřelého bratra Michaila (†1864). Myšlenku na napsání románu měl však již od poloviny 50. let, kdy se vrátil z vězení a vyhnanství v Omsku. Do vyhnanství se dostal za svou účast v kroužku utopických socialistů tzv. Petraševců. Po odpykání trestu však Dostojevskij mění radikálně své názory a je přesvědčen, že násilná revoluce nemůže být řešením, protože násilí plodí zlo a zlo páchané ve jménu dobra se nakonec obrátí proti svému původci. Takto bývá často interpretován Zločin a trest. Sám autor o tom píše v dopise nakladateli:\n\nOriginalita Dostojevského díla překročila hranice Ruska již za jeho života. Jeho dílo mělo vliv nejen na soudobou realistickou tvorbu, ale také na vznik psychologického románu.\n\nDostojevskij při pojmenovávání postav v románu použil jména, která jsou v ruštině víceznačná.\n\n\n\n\n\n"}
{"id": "185663", "url": "https://cs.wikipedia.org/wiki?curid=185663", "title": "Andrzej Wajda", "text": "Andrzej Wajda\n\nAndrzej Witold Wajda [andřej vajda] (6. března 1926, Suwałki – 9. října 2016, Varšava) byl polský filmový režisér a dramatik, držitel mnoha filmových ocenění. Byl jednou z nejvýraznějších postav polské filmové školy. Vedle Romana Polańského je světově nejproslulejším polským filmovým tvůrcem.\n\nNarodil se v roce 1926 v Suvalkách, kde prožil dětství. Jeho otec, Jakub Wajda, se stal obětí katyňského masakru. V roce 1946 začal studovat malířství na Akademii krásných umění v Krakově. Po ukončení studií v roce 1949 začal studovat režii na Vysoké filmové škole v Lodži. Studia dokončil v roce 1954.\n\nJiž první filmy z druhé poloviny 50. let přinesly autorovi mezinárodní věhlas. Náměty pro své filmy čerpá především z moderní historie (druhá světová válka, okupace Polska).\n\nV roce 2000 získal Andrzej Wajda filmového Oscara za celoživotní dílo. Zemřel 9. října 2016 ve Varšavě, pohřben je v Krakově.\n\n\n"}
{"id": "185671", "url": "https://cs.wikipedia.org/wiki?curid=185671", "title": "STS-51-J", "text": "STS-51-J\n\nSTS-51-J byla první mise raketoplánu Atlantis. Celkem se jednalo o 21. misi raketoplánu do vesmíru. Cílem letu byla doprava materiálu pro americké ministerstvo obrany.\n\nJednalo se o druhý let raketoplánu pro ministerstvo obrany, prohlášený za tajný. Nákladem byly dva satelity \"DSCS-III\" (každý o váze 2 615 kg), určené pro obranný komunikační systém. Satelity s pomocí pomocného motoru \"IUS upper stage\" umístěny na geostacionární orbitu.\n\n"}
{"id": "185672", "url": "https://cs.wikipedia.org/wiki?curid=185672", "title": "Osteoporóza", "text": "Osteoporóza\n\nOsteoporóza je metabolická kostní choroba, která se projevuje řídnutím kostní tkáně. V kostech se vytvářejí póry, dochází k úbytku vápníku a jiných minerálů. Příčinou může být podvýživa, nedostatek pohybu, věk nebo menopauza. Projevuje se bolestmi zad, snadnou lomivostí kostí, zmenšením tělesné výšky, zmenšenou pohyblivostí a vytvořením hrbu (kyfóza).\n\n\n\n\n"}
{"id": "185680", "url": "https://cs.wikipedia.org/wiki?curid=185680", "title": "Kostelec (Zlín)", "text": "Kostelec (Zlín)\n\nKostelec (do roku 1948 \"Kostelec u Štípy\" a poté \"Kostelec u Zlína\") je součástí 3 podcelků - Hostýnské vrchy, vsetínské vrchy (=hostýnskovsetínská vrchovina) a Vizovické vrchy  (přičemž hostýnskovsetínská vrchovina se řadí do pohoří Beskydy)Kostelec se nachází v Beskydech.Přibližně 7 km severovýchodně od Zlína, jehož je součástí. O vesnici zvané Kostelec je první zmínka v roce 1399. Název Kostelec nese údajně podle kostela, který tu kdysi stával. Obec leží podél potoka zvaného Strhanec (dnes teče už jen v potrubí), který se vlévá do Štípského potoka.\n\nNadmořská výška obce je v rozmezí 310-400 m n. m. V obydlených částech (kostelec U řadovek, Kostelec u Štípy, kostelec Garáže, Kostelec střed, Kostelec u Pomníku...) Na některých neobydlených místech (lesy, louky, pastviny...) může dosahovat až výšky 500 m.n.m \n\nNachází se na území Valašska. \n\nOd roku 2009 je Kostelec místní částí města Zlín ale často se o tomto místě hovoří jako o vesnici. \n\nPrvní písemná zmínka o obci pochází z roku 1399. V roce 1742 zde byl objeven sirný pramen. Díky tomu zde došlo k rozvoji lázeňství, léčí se zde především kožní onemocnění a poruchy pohybového ústrojí.\n\nSoučástí Zlína (tehdy Gottwaldova) se Kostelec stal roku 1976. V září 2009 proběhlo (s negativním výsledkem) místní referendum o odtržení od Zlína.\n\n\n\nJižně od obce, na Vršku u lázní, stála kaple Svaté Anny, ke které vedla Křížová cesta. Obě stavby zanikly ve druhé polovině 20. století.\n\n"}
{"id": "185683", "url": "https://cs.wikipedia.org/wiki?curid=185683", "title": "Monika Absolonová", "text": "Monika Absolonová\n\nMonika Absolonová (* 27. září 1976 Benešov) je česká zpěvačka, herečka a moderátorka pořadu \"Taxík\".\n\nSvou pěveckou kariéru odstartovala již v 7 letech, kdy začala zpívat v Kühnově dětském sboru. Počátkem 90. let chodila na hodiny zpěvu k Lídě Nopové a od roku 1996 k Eduardu Klezlovi. V roce 1993 vydala své první CD s názvem \"Monika\". Studovala soukromou střední hotelovou školu v Praze, po absolvování této školy navázala studiem německého jazyka na Akademii Jana Amose Komenského.\n\nJejím prvním velkým muzikálem byl \"Dracula\", kde po jejím boku zářila i česká šansoniérka Renata Drössler. Dále hrála v muzikálu \"Krysař\" Daniela Landy a divadelních verzích muzikálů Rebelové a Noc na Karlštejně. Je obsazována do titulních rolí v muzikálech Michala Davida v Divadle Broadway – \"Kleopatra\", \"Tři mušketýři\" (role Mylady), \"Angelika\". Objevuje se také v činohře (\"Veronika ve hře\" Lumíra Olšovského, \"Den na zkoušku\" v Divadle Radka Brzobohatého) i ve filmu (čarodějnice v \"Princezně ze mlejna 2\", menší role ve \"Zdivočelé zemi\", \"Kameňáku 2\" a \"Kameňáku 3\"). Dále hrála v muzikálu \"Mary Poppins\" hlavní roli Mary Poppins a roli Inéz v muzikálu \"Zorro\". V roce 2014 si zahrála také hlavní roli v muzikálu \"Antoinetta - královna Francie\", který uvádí divadlo Hybernia. Od roku 2015 hraje v muzikálu Evita a hře Do ložnice vstupujte jednotlivě. Našla si taky přítele hokejistu Tomáše Hornu.\n\nV letech 2002 a 2003 byla vyhlášena skokankou roku v anketě Zlatý slavík. Za roli Kleopatry byla za rok 2002 nominována na cenu Thálie, tuto cenu pak obdržela v roce 2011 za hlavní roli v muzikálu \"Funny Girl\".\n\nV září 2005 založila společně s Ivetou Kopperovou a Michalem Srpem obchodní společnost IMM PRODUCT, s.r.o., o dva roky později svůj podíl v IMM prodala. \n\nPřed rokem 2008 si nechala chirurgicky zmenšit nos. Na jaře 2012 začala moderovat televizní soutěž \"Taxík\".\n\n20. listopadu 2015 se jí i jejímu partnerovi Tomáši Hornovi narodil syn Tadeáš (3,96kg a 52 cm). O tři roky později se jí narodil 10. listopadu 2018 syn Matouš (2,96kg a 49 cm).\n\n\n\n\n\n\n\n\n\n(Elsa,zpívá)\n\n\n"}
{"id": "185685", "url": "https://cs.wikipedia.org/wiki?curid=185685", "title": "Jan Filip (právník)", "text": "Jan Filip (právník)\n\nJan Filip (* 27. listopadu 1950 Šternberk) je český ústavní soudce, vysokoškolský pedagog a autor řady prací v oboru ústavního práva, patří k nejvýznamnějším českým aktivně působícím konstitucionalistům.\n\nJe ženatý a má dvě děti.\n\nVystudoval Právnickou fakultu UJEP (dnes Masarykova univerzita) v Brně s červeným diplomem. Ještě při studiu začal působit na fakultě jako asistent na poloviční úvazek a po promoci pokračoval na Katedře teorie práva a ústavního práva Právnické fakulty UJEP v Brně jako asistent již na plný úvazek. V roce 1975 získal titul JUDr. (rigorózní práce \"Ústava v právním řádu ČSSR\") a v roce 1977 se stal odborným asistentem. Roku 1984 získal titul CSc. pro ústavní právo (disertační práce \"Pojem, podstata, obsah a formy ústavy socialistického typu\"). Od roku 1974 až do roku 1989 byl členem Komunistické strany Československa a jedno období byl ve funkci předsedy základní organizace KSČ na právnické fakultě.\n\nHabilitoval se v roce 1992 prací \"Základní otázky volebního práva v ČSFR\". Titul profesora ústavního práva získal v roce 1998 a od roku 1995 působil také jako vedoucí Katedry ústavního práva a politologie Právnické fakulty MU v Brně. Absolvoval přes tři desítky zahraničních stáží, vydal několik set odborných publikací a získal za své vědecké dílo v oblasti ústavního práva mnoho desítek ocenění vědeckou komunitou po celém světě.\n\nKromě svých pedagogických činností pracoval také jako asistent ústavního soudce Jiřího Muchy (v letech 1998 až 2003 jako asistent Vojtěcha Cepla), dále jako externí pracovník Legislativního odboru Kanceláře Senátu a je členem několika vědeckých a oborových rad význačných českých vysokých škol. Řadu let byl členem Legislativní rady vlády a roku 1995 byl jmenován expertem Rady bezpečnosti OSN pro otázky přípravy ústavy a volebního zákona v Tádžikistánu.\n\nV dubnu 2013 Senát vyslovil souhlas se jmenováním prof. Filipa soudcem Ústavního soudu a jmenován prezidentem republiky byl 3. května.\n\n\n"}
{"id": "185686", "url": "https://cs.wikipedia.org/wiki?curid=185686", "title": "Augustin Schramm", "text": "Augustin Schramm\n\nMajor Augustin Schramm (2. března 1907, Liberec – 27. května 1948, Praha) byl sudetský Němec, komunistický funkcionář a agent NKVD. V 30. letech 20. století byl členem Ústředního výboru KSČ. Jako mladý komunista uprchl roku 1938 do Sovětského svazu, odkud poté jako major organizoval parašutistické výsadky řízené NKVD a vysílané na území bývalého Československa, zejména na Slovensko. Po válce se stal vedoucím oddělení pro otázky odbojového a partyzánského hnutí na ÚV KSČ a později na ministerstvu národní obrany. Je také pravděpodobné, že působil jako spojka mezi NKVD a StB.\n\nSchramm je často obviňován z účasti na smrti ministra zahraničí Jana Masaryka 10. března 1948, předpokládá se, že Masaryk spadl (nebo byl shozen) z římsy své pracovny v přímé souvislosti s návštěvou partyzánského komanda, které vedl právě Schramm. O dva a půl měsíce později byl Schramm neznámým pachatelem zastřelen ze samopalu (za vraždu, pravděpodobně inscenovanou StB, byl odsouzen studentský vůdce Miloslav Choc, trest smrti byl bezprostředně vykonán, dnes je částečně rehabilitován), možným důvodem bylo to, že Schramm věděl příliš mnoho a byl odstraněn, aby nikdy nemohl promluvit o Masarykově smrti. Vyšetřovatelé Úřadu dokumentace a vyšetřování zločinů komunismu získali několik svědectví toto tvrzení podporujících, mimo jiné od Karla Daníčka a Františka Munzara z Liberce, kteří byli svědky toho, že to tvrdil Schrammův otec i bratr. Z vraždy Augustina Schramma byli obviněni dva zřejmě nevinní mladí lidé (příznivci Jana Masaryka, Edvarda Beneše a dr. Milady Horákové) a ve zinscenovaném procesu byli odsouzeni a později popraveni, další lidé byli odsouzeni k pobytu ve vězení. Schramm sám byl předlistopadovým režimem oslavován jako mučedník komunismu (nikoliv zločinů komunismu, ale jako komunista – oběť \"reakčních piklů\").\n\n"}
{"id": "185692", "url": "https://cs.wikipedia.org/wiki?curid=185692", "title": "E già", "text": "E già\n\nČtrnácté Battistiho album E già se v roce 1982 v Itálii stalo po dobu čtyř týdnů nejprodávanějším albem a 14. nejprodávanějším v celém roce 1982. Bylo nahráno v Londýně. Bylo to první album vydané po rozchodu dvojice Battisti-Mogol. Dodnes není jasné proč se tak sehraná dvojka rozešla, zvlášť po obrovském úspěchu předešlého alba. Pravděpodobně chtěl Battisti dále experimentovat a Mogolovi se už další pokusy nezamlouvaly. Spekuluje se, že šlo o spory ve společném vydavatelství Numero Uno nebo o společnou rezidenci v Dosso di Coroldo v Brianze. Texty tedy pod pseudonymem Velezia napsala Battistiho manželka Grazia Letizia Veronese. Oproti Mogolovým jsou jasné a přímé.\nZ celého alba je poznat, že bylo vytvořeno takříkajíc doma. Lucio napsal melodii, Grazia napsala text a Lucio jej pravděpodobně doplnil, malý Luca nakreslil přebal. Na přebalu jsou také vidět poslední oficiální uveřejněné umělcovy fotografie. Kritice se takový přístup nelíbil, přesto se co prodejů mohlo album zařadit mezi předešlé a stále zůstávalo lepší než následující. Od tohoto alba používá Battisti téměř výhradně elektrické syntetické nástroje a zvuky.\nV písni \"Mistero\" učinil Battisti jisté poznámky na adresu Mogola, což ještě zvýšilo tlak mezi oběma a vedlo to až k tomu, že Mogol roku 1990 prohlásil, že už nebude více poslouchat Battistiho disky. Ve \"Windsurf windsurf\" poukazuje Battisti na sport, který si tehdy oblíbil.\n"}
{"id": "185698", "url": "https://cs.wikipedia.org/wiki?curid=185698", "title": "Modranka karpatská", "text": "Modranka karpatská\n\nModranka karpatská \"Bielzia coerulans\" je druh suchozemského plže z čeledi slimákovití.\n\nNahý plž měří natažený 120–160 mm, smrštěný do 90 mm. Dospělí jedinci jsou obvykle modře zbarvení, spektrum vybarvení se však pohybuje od fialové přes sytě modrou až k azurové či tyrkysové, jenž může mít i zelený nádech. Juvenilní jedinci jsou hnědí s tmavými podélnými pásy, které se v dospělosti vytrácejí. Hlavový štít dosahuje méně než 1/3 délky těla.\n\nKarpatský endemit, velmi vzácný druh, jehož výskyt je omezen na vlhké prostředí karpatských listnatých a smíšených lesů. Z úkrytů vylézá za deštivého počasí.\n\n\nBiotop: lesy. V Tatrách vystupuje až do 1 900 m n. m.\n\n"}
{"id": "185701", "url": "https://cs.wikipedia.org/wiki?curid=185701", "title": "Zrnitý led", "text": "Zrnitý led\n\nZrnitý led (angl. névé ) je mladý, zrnitý typ ledu. Vzniká ze sněhu, který byl částečně rozmražen, opětovně zmrzl a zpevnil se. Tento typ ledu je svázán s tvorbou ledovce procesem zvaným nivace. Zrnitý led, který vydrží ablaci v letní sezóně, je poté označován pojmem firn. Je pak značně hustší. Z firnu se vytváří ledovcový led – dlouhověký, zpevněný led, z něhož jsou tvořeny ledovce. Zrnitý led je každoročně pozorován na lyžařských svazích, kde je všeobecně neoblíben, neboť zvyšuje pravděpodobnost lyžařova pádu.\n\nZrnitý led má minimální hustotu 500 kg/m³.\n\nAnglické slovo névé může kromě zrnitého ledu označovat také místo, kde se sníh shromažďuje, tvoří se z něj zrnitý led a vzniká tak ledovec.\n"}
{"id": "185708", "url": "https://cs.wikipedia.org/wiki?curid=185708", "title": "Don Giovanni (album)", "text": "Don Giovanni (album)\n\nPatnácté Battistiho album Don Giovanni se v roce 1986 v Itálii stalo po dobu šesti týdnů nejprodávanějším albem a 3. nejprodávanějším v celém roce 1986. Je prvním z pěti alb, které vytvořil s básníkem Pasqualem Panellou. Bylo ještě úspěšnější než o čtyři roky starší E già, ale také posledním, které se dostalo na první pozici v prodeji. Většina fanoušků považuje album za začátek konce Battistiho kariéry, mnozí kritici se však domnívají, že to není první ošklivé Battistiho album, ale naopak první hezké. Každopádně je povedenější než E già i než všechny následující. Je považováno za nejkontroverznější album nejen, co se Battistiho týče, ale prakticky celé poválečné italské pop music. Bylo nahráno v Londýně.\n\nPanellovy texty jsou ještě méně pochopitelné než Mogolovy. Vyžadují velkou dávku představivosti a entusiasmu a dobrou slovní zásobu, protože si velice rád hraje se slovíčky. Pravděpodobně z tohoto alba byla stejně jako \"Il paradiso non e' qui\" z alba Una giornata uggiosa vyřazena povedená píseň \"Il gabbianone\", nyní dostupná na internetu.\n\n\n"}
{"id": "185709", "url": "https://cs.wikipedia.org/wiki?curid=185709", "title": "And", "text": "And\n\nAND nebo And může označovat:\n\n\n"}
{"id": "185712", "url": "https://cs.wikipedia.org/wiki?curid=185712", "title": "Ant", "text": "Ant\n\nAnt nebo ANT může znamenat:\n\n\n"}
{"id": "185718", "url": "https://cs.wikipedia.org/wiki?curid=185718", "title": "Boo", "text": "Boo\n\nSlovo Boo může mít více významů:\n"}
{"id": "185724", "url": "https://cs.wikipedia.org/wiki?curid=185724", "title": "LBV 1806-20", "text": "LBV 1806-20\n\nLBV 1806-20 je hvězda či dvojhvězda v souhvězdí Střelce vzdálená 30 000–49 000 světelných let od Slunce, na opačné straně Mléčné dráhy.\n\nJejí hmotnost je stotřicetkrát větší než hmotnost Slunce a její jasnost kolísá v rozmezí 5–40 miliónů jasností Slunce, je tedy více než šestkrát jasnější než Eta Carinae nebo Pistolová hvězda.\n\n\n"}
{"id": "185729", "url": "https://cs.wikipedia.org/wiki?curid=185729", "title": "In-karta", "text": "In-karta\n\nIn-karta je bezkontaktní čipová karta Českých drah standardu Mifare DESFire EV1 (dle ISO 14443). Vzhledem a velikostí připomíná běžnou bankovní platební kartu. Do čipu karty lze pomocí čtečky zapisovat a číst data pomocí speciálního SW a bezpečnostního prvku SAM modulu. To umožňuje využít kartu například k evidenci docházky, jako elektronickou jízdenku, elektronickou peněženku apod.\n\nByla zavedena na podzim 2006, kdy začala být vydávána místo dosavadní Karty Z, což byla papírová průkazka s fotografií vydávaná s dobou platnosti 1 rok. \n\nIn-karta existuje ve dvou variantách: služební (železniční průkazka) a zákaznická. \n\nZákaznická In-karta je určena pro zákazníky z řad široké veřejnosti včetně cizích státních příslušníků – může být nyní zakoupena s některou ze 4 tarifních variant:\nNa slevových in-kartách může být nahrána též zákaznická traťová jízdenka nebo doplatek do 1. vozové třídy (doba platnosti od 1 týdne po 1 rok). \n\nIn-karta s aplikací železniční průkazka je určená pro zaměstnance Českých drah a některých dalších železničních organizací a jejich rodinné příslušníky – slouží jako síťová jízdenka (zaměstnanecké jízdní výhody), umožňuje vstup do objektů s omezeným přístupem, evidenci docházky, poskytuje možnost používat kancelářskou techniku (tiskárny, kopírky apod.). Podle pracovního zařazení má držitel nárok na příslušnou vozovou třídu, za vyšší vozovou třídu si může také individuálně připlatit.\n\nZpočátku In-karty sloužily pouze ke čtení údajů a na již vydané In-kartě nebylo možné žádné údaje měnit a nebylo možno ji používat jako elektronickou peněženku. Novější In-karty umožňují kromě funkce elektronické peněženky i prodlužování doby platnosti (podle pravidel daných tarifem), případně přidávání dalších aplikací.\n\nOd konce ledna 2014 nemusí cestující, kteří si jízdenku zakoupí přes eShop a uvedou jako identifikační doklad In-kartu, už jízdenku tisknout nebo si pamatovat kód transakce. Při kontrole jízdenek nově stačí, aby průvodčí kartu pomocí POP (přenosná osobní pokladna) načetl, načež mu jsou zobrazeny nahrané aplikace a jízdní doklady. Informace o jizdních dokladech jsou do POP stahovány v pravidelném intervalu cca 15 minut. Ve 2D kódu elektronické jízdenky jsou však uloženy všechny potřebné údaje – čili pokud POP neobsahuje zakoupený jízdní doklad, stačí naskenovat 2D kód a průvodčí bude rázem uspokojen. \n\nČtečky karet jsou umístěny: \n\nIn-karta zakládá nárok na slevy pouze ve vlacích Českých drah, a to jak ve vlacích provozovaných na vlastní podnikatelské riziko, tak ve vlacích objednávaných a dotovaných státem či kraji.\n\nMajitelé In-karet také mohou používat elektronickou peněženku, pomocí které je možné nakupovat většinu jízdenek bezhotovostně. Současně od prosince 2008 byla nabídnuta sleva ve výši 6 % na vybrané jízdenky v případě, že jízdenku majitel koupil přes prodejní automat jízdenek (kumulativní bonus 3 % za samostatné odbavení a 3 % za bezhotovostní platbu), respektive ve výši 3 % v případě, že jízdenka byla zakoupena bezhotovostně z elektronické peněženky na pokladně. Od 1. září 2014 byl ale zrušen bonus ve výši 3 % za samostatné odbavení a zůstal zachován pouze bonus za bezhotovostní odbavení. \n\nTento bonus nakonec byl zrušen od změny jízdního řádu v prosinci 2014 také. Místo něj byl zaveden věrnostní program ČD Body, v rámci kterého mohou registrovaní uživatelé eShopu sbírat body za každý nákup.\n\nLeo Express začal od března 2013 nabízet držitelům In-karty Českých drah s aplikací IN-25 30% slevu ve svých spojích, má však jít jen o dočasnou akci a počet míst za takovou cenu je omezen. Od pondělí 4. března nabídl akční březnovou 30% slevu pro držitele In-karty s jakoukoliv zákaznickou aplikací i RegioJet, avšak pouze z mimošpičkového jízdného a na vybraných relacích. Mluvčí ČD Radek Joklík to označil za překročení pravidel korektního konkurenčního boje a uvedl, že si ČD nechají vypracovat právní analýzu a zváží právní kroky. Leo Express i RegioJet se poté okamžitě přeorientovali na slevu Rail plus, kterou jsou nuceny uznávat i ze zákaznických karet zahraničních železnic (např. DB BahnCard nebo ÖBB VORTEILScard).\n\nOd poloviny ledna 2018 zavedly České dráhy možnost pořídit si In-kartu do mobilní aplikace Můj vlak. In-kartu ve fyzické podobě tak nemusí cestující ani vlastnit, postačí mu In-karta virtuální v aplikaci. Možnost Virtuální InKarty prozatím není k dispozici u zaměstnaneckých InKaret.\n\nČeské dráhy byly v médiích opakovaně kritizovány, že prostřednictvím In-karet zjišťují a uchovávají příliš velký rozsah údajů o cestujících. V roce 2006 v české verzi soutěže Big Brother Awards (Ceny pro Velkého bratra), která upozorňuje na narušování soukromí, In-karta zvítězila v kategorii Nebezpečná nová technologie, a to kvůli použití bezkontaktního čipu a proto, že zákazník je nucen dát svůj souhlas s tím, že jeho osobní data budou České dráhy dále zpracovávat a poskytovat je třetím stranám označovaným jako „smluvní partneři“. Od spuštění projektu Virtuální InKarty je navíc evidováno též číslo osobního dokladu, který byl použit pro validaci karty.\n\n"}
{"id": "185730", "url": "https://cs.wikipedia.org/wiki?curid=185730", "title": "L'apparenza", "text": "L'apparenza\n\nŠestnácté Battistiho album L'apparenza // se v roce 1988 v Itálii stalo po dobu čtyř týdnů 2. nejprodávanějším albem a 17. nejprodávanějším v celém roce 1988. Na chvíli se dostalo i na první místo a to bylo naposledy v Battistiho kariéře. Je druhým z pěti alb, které vytvořil s básníkem Pasqualem Panellou. Atmosférou navazuje na předešlé album Don Giovanni.\n\"A portata di mano\" je podle kritiků albem samo pro sebe, protože prý obsahuje čtyři různé písně. Součástí alba měly pravděpodobně být i píseň \"Il bell'addio\" a skladba bez textu \"La pace\".\n\n"}
{"id": "185732", "url": "https://cs.wikipedia.org/wiki?curid=185732", "title": "La sposa occidentale", "text": "La sposa occidentale\n\nSedmnácté Battistiho album La sposa occidentale se v roce 1990 v Itálii stalo po dobu dvou týdnů 4. nejprodávanějším albem a 34. nejprodávanějším v celém roce 1990. Je třetím z pěti alb, které vytvořil s básníkem Pasqualem Panellou. Aranžmá skladeb působí jako techno. Bylo nahráno v Londýně.\n\n\n"}
{"id": "185735", "url": "https://cs.wikipedia.org/wiki?curid=185735", "title": "Kateřina Stradová", "text": "Kateřina Stradová\n\nHraběnka Kateřina Stradová, vlastním jménem Anna Marie Stradová, milenka císaře Rudolfa II., byla dcerou císařova antikváře Ottavia Strady. Její dědeček Jacopo Strada pocházel z Itálie, ale jeho syn Ottavio se již narodil v Norimberku. Později se Ottavio Strada přestěhoval do Prahy, kde zakoupil několik domů, ale i jeden nevěstinec.\n\nAnna Marie se císařovou milenkou stala již před patnáctým rokem věku. Jako osmnáctiletá císaři porodila první dítě – dona Julia Caesara, markýze d’Austria (1585 ? – 1609). Z řady jejich dalších dětí se však dospělého věku dožili jen tři synové a tři dcery, o které se císař sice dobře postaral, ale nikdy je neuznal za legitimní potomky. Z nich nejstarší byl již zmíněný Julio Caesar, do něhož císař vkládal naděje, ale pro své brutální chování a vraždu zemřel ve vězení na krumlovském zámku.\n\n\nVe filmu \"Císařův pekař\" a \"Pekařův císař\" ji hrála Marie Vášová.\n\n"}
{"id": "185736", "url": "https://cs.wikipedia.org/wiki?curid=185736", "title": "Cosa succederà alla ragazza", "text": "Cosa succederà alla ragazza\n\nSedmnácté Battistiho album Cosa succederà alla ragazza se v roce 1992 v Itálii stalo po dobu jednoho týdne 8. nejprodávanějším albem a 57. nejprodávanějším v celém roce 1992. Je předposledním z pěti alb, které vytvořil s básníkem Pasqualem Panellou. Užívá se i zkrácené označení C.S.A.R., které je i na obalu. Aranžmá skladeb je techno. Bylo nahráno v Londýně.\n\n\n"}
{"id": "185737", "url": "https://cs.wikipedia.org/wiki?curid=185737", "title": "Vilnia", "text": "Vilnia\n\nVilnia ( se v poslední době používá zdrobnělina , , ) je řeka v Bělorusku (Hrodenská oblast) a v Litvě (Vilniuský kraj). Je dlouhá 80 km. Povodí má rozlohu 624 km².\n\nŘeka pramení poblíž vesnice Vindžiūnai na úbočí nejvyšší litevské hory Juozapinės Kalnas 5 km od Šumska na státní hranici s Běloruskem, kterou několik kilometrů (asi 12 km) tvoří. Ve Vilniusu odděluje městskou část Užupis od starého města a vlévá se do Nerisu (v povodí Němenu) pod Gediminasovým hradem.\n\nSesuv Pūčkorių atodanga je na pravém břehu, jižně od slinice č. 103 (ulice S. Batoro), u meandru řeky, mezi čtvrtí Naujoji Vilnia a centrem (4,7 km od centra na východ vzdušnou čarou, 7 km automobilem) u Francouzského mlýna, v místě, zvaném Belmontas nebo Pūčkoriai. Je to nejvyšší břeh se sesuvem (ledovcového původu) v Litvě (výška 65 m, šířka 260 m.), geologická památka. \n\nJejí spád na horním toku až 40 m na 10 km by se dal využít i pro sjezd na divoké vodě. \n"}
{"id": "185742", "url": "https://cs.wikipedia.org/wiki?curid=185742", "title": "Julio Caesar", "text": "Julio Caesar\n\nDon Julius Caesar markýz d’Austria (Julius Caesar d’Austria či Juan d´Austria) (asi 1586, Praha – 25. června 1609, Český Krumlov) byl prvorozený nemanželský syn císaře Rudolfa II. a hraběnky Anny Marie Stradové.\n\nPo otci zdědil duševní poruchu, která se v rodině Habsburků často vyskytovala. V roce 1606 zabil sluhu, proto byl poslán do rakouského kláštera v Gamingu. Ještě v témže roce byl přestěhován do Českého Krumlova. I zde svým jednáním pohoršoval místní obyvatele a také se dopouštěl řady vážných zločinů.\n\nOd roku 1607 začal vztah s dcerou místního lazebníka, Markétou Pichlerovou (zvanou mušle). Jednoho dne, kdy měl záchvat zuřivosti, svou milou zbil a pobodal. Bezvládné tělo pak vyhodil z okna zámku. Markéta tento čin přežila a následně se uzdravila. Julius poté na Markétiných rodičích vymohl, aby mu dívku vydali, což se stalo na masopustní neděli 17. února 1608. Tehdy ubohá dívka svému osudu neunikla. Don Julius v dalším návalu vzteku Markétu brutálně zavraždil a zohavil její tělo, které rozsekal. Následujícího dne vyrobil rakev, do které zubožené tělo ukryl.\n\nTrpěl schizofrenií, deviací, měl násilnické sklony. V krumlovském „domácím vězení“, kam byl po vraždě zavřen, se jeho chování zhoršovalo. Křičel, rozbíjel věci, propadal vzteku, různě pohoršoval kolemjdoucí. Zemřel asi na prasklý hnisavý vřed v krku. Byl pohřben v minoritském klášteře v Českém Krumlově. Přesné místo není známo. Rudolf II. z jeho smrti netruchlil.\n\n\n"}
{"id": "185745", "url": "https://cs.wikipedia.org/wiki?curid=185745", "title": "Antonín Pfeffer", "text": "Antonín Pfeffer\n\nProfesor RNDr. Ing. – DrSc. Antonín Pfeffer (* 15.1.1904 ve Veselí nad Lužnicí – † 19. února 1997 v Praze) byl český entomolog, lesnický odborník a spisovatel.\n\nPo maturitě absolvoval lesnickou fakultu ČVUT a přírodovědnou fakultu UK v Praze (1926). V roce 1924 asistent prof. Komárka ve Výzkumném ústavu pro ochranu lesů a tam se zabýval kalamitou obaleče modřínového (Krušné hory). Doktor přírodních věd (1932), habilitace – docent na LF v Praze (1936), profesor (1938), zakladatel moderních metod ochrany lesa v podmínkách vlivu civilizace, velký znalec kůrovců , autor a spoluautor mnoha vědeckých prací, popularizačních článků a publikací.\n\n\n\n"}
{"id": "185749", "url": "https://cs.wikipedia.org/wiki?curid=185749", "title": "Hegel (album)", "text": "Hegel (album)\n\nOsmnácté a poslední z tradiční diskografie Battistiho album Hegel se v roce 1994 v Itálii stalo po dobu jednoho týdne 11. nejprodávanějším albem a 68. nejprodávanějším v celém roce 1994. Je posledním z pěti alb, které vytvořil s básníkem Pasqualem Panellou. Aranžmá skladeb je techno. Bylo nahráno v Londýně.\nJediné album, které nebylo vydané jako LP. Typické texty od Panelly byly ještě doplněny myšlenkami německého filosofa Hegela, na něhož odkazuje ve dvou písních: \"Hegel\" a \"Tubinga\" (dle města Tübingen v Německu).\nAlbum opěr vyšlo v nakladatelství Numero Uno, což přispívá teorii, že po jeho vydání spolu začali Battisti a Mogol zase spolupracovat, avšak nikdo to nikdy nepotvrdil a neví se o žádném společném díle. Battisti zemřel v o čtyři roky později, v 55 letech.\n\n\n"}
{"id": "185751", "url": "https://cs.wikipedia.org/wiki?curid=185751", "title": "Neris", "text": "Neris\n\nNeris ( , ) je řeka v Bělorusku (Hrodenská, Minská oblast) a v Litvě (Kaunaský, Vilniuský kraj). V Bělorusku se jmenuje Вілія, v Litvě až do soutoku s řekou Žeimenou Vilija a teprve od tohoto soutoku se nazývá Neris. Je dlouhá 510 km. Povodí má rozlohu 25 100 km².\n\nŘeka pramení uprostřed bažin severně od Minsku. Na horním toku teče bažinatou krajinou v nevýrazném údolí. Na středním a dolním toku má údolí vysoké svahy. V korytě se nacházejí slapy. Řeka je pravým přítokem Němenu.\nProtéká hlavním městem Vilniem a na soutoku s Němenem leží město Kaunas.\n\n\nZdroj vody je smíšený. Zamrzá v prosinci a rozmrzá v březnu.\n\nČástečně je splavná na oddělených úsecích. Leží na ní města Vilnius a v ústí Kaunas. Nad městem Vilejka byla vybudována přehradní nádrž, která slouží k zásobování Minsku vodou.\n\nPředpoládá se, že název Neris je odvozen od slova \"nerti\" to je náhle se potopit, \"zajet pod hladinu\", plavat (nebo též proudit) pod hladinou. Slovanský název Vilija (bělorusky Вiлiя a podobné) je odvozeno od staršího tvaru Velja, souvisejícího s přídavným jménem starých slovanů \"велья\" (\"veliká\"). Existence dvojího názvu Vijija-Neris souvisí s tím, že po soutoku Narače (také od slova \"nerti\" – poběloruštěno) s Vilijí se předkové Bělorusů a Litevců nemohli dohodnout, který z těch názvů použít pro horní tok.\nPseudonym litevské básnířky Salomėji Bačinskaitė, provdané Bučienė Salomėja Nėris a název řeky Neris spolu částečně souvisí, ale mají odlišný pravopis.\nV litevštině je Neris rodu ženského, číslo jednotné, měkké skloňování. V češtině je obvyklejší skloňování podle vzoru hrad (liší se tedy rod i měkkost/tvrdost) – Neris, Nerisu.\n"}
{"id": "185752", "url": "https://cs.wikipedia.org/wiki?curid=185752", "title": "Vilija", "text": "Vilija\n\nVilija může být\n"}
{"id": "185756", "url": "https://cs.wikipedia.org/wiki?curid=185756", "title": "André Simone", "text": "André Simone\n\nAndré Simone, vlastním jménem Otto Katz (27. května 1895 Jistebnice – 3. prosince 1952 Praha), byl novinář, spisovatel a politický pracovník. V odboji proti nacismu používal i pseudonym Rudolf Breda.\n\nNarodil se v rodině obchodníka s látkami Eduarda a Otilie Katzových, v Jistebnici v rozvětvené větve Katzů. O jeho mládí se všeobecně ví málo, zmínky jsou o tom, že po škole a studiu (s maturitou?) se po skončení 1. světové války – na přelomu let 1918/1919 zúčastnil revolučních událostí v Německu. \n\nV roce 1924 začal v Berlíně pracovat v redakci levicového \"Das Tagebuch\", v 1927 byl provozním ředitelem avantgardního \"Proletářského divadla\" v Berlíně (založil Erwin Piscator). Od 1929 byl Otto Katz zaměstnán v nakladatelství Mezinárodní dělnické pomoci, které vedl Willi Münzenberg (1889-1940; šéf propagandy německé KS) a který ho později (1932) vyslal do Moskvy. Zde jako člen Kominterny prošel školením a stal se (?byl?) agentem OGPU (sovětská tajná služba).\n\nPo nástupu Hitlera k moci (1933) odešel Willi Münzenberg do Francie, založil tam protifašistické nakladatelství \"Editions du Carrefour\" a povolal k sobě i Otto Katze. Ten přijal jméno André Simone a pod tímto jménem potom dále vystupoval (i v USA a v Mexiku). Ve Francii byl Simone od 1936 v tiskové agentuře-kanceláři, která zprávami a komentáři psala v komunistickém duchu o španělské občanské válce. V roce 1937 agenturu A. Simone sám vedl (agenturu založil Münzenberg se španělským ministrem zahraničí Alvarazem del Vayo). \n\nBěhem své služby pro OGPU se Simone údajně podílel na likvidacích komunistů i nekomunistů. Zmiňován je hlavně jeho záhadně zesnulý blízký spolupracovník Münzenberg. NKVD také poslalo Katze do Hollywoodu „verbovat“ agenty pro Moskvu. Zajímavostí je, že děj filmu Casablanca se částečně inspiroval životem Simoneho. Zanedlouho se o jeho aktivity začala zajímat FBI a tak Katz-Simone „zmizel“ do Mexika. Odjel tam v říjnu 1940 s manželi Kischovými. Činnost André Simona byla vázána především na německou antifašistickou kolonii a německé publikum v zemi; byl zahraničně politickým poradcem odborového předáka Lombarda Toledana; jako československý občan pracoval pro popularizaci Československa a československého antifašistického exilu; jako člen Československo-mexické asociace (\"Asociación checoslovaco-mexicana\") se podílel na ustavení a profilaci tiskového orgánu československé kolonie v Mexiku – \"El Checoslovaco en Mexico.\" Z Mexika André Simone v polovině února 1946 odjel se svou ženou a manželi Kischovými. Po zastávkách v New Yorku, Londýně a Frankfurtu nad Mohanem přijeli 21. března 1946 do Prahy.\n\nV Praze se Simone stal komentátorem a vedoucím zahraničního oddělení Rudého práva (údajně zde také byl pověřen dohledem na české komunisty). Zúčastnil se Mírové konference v Paříži (srpen 1946). Když potom Molotov vyjádřil nespokojenost nad „světoběžníkovou“ pařížskou účastí, byl André Simone odsunut z žurnalistického výsluní. Dle tvrzení agenta britské tajné služby E. H. Cooridge se podílel i na retušování „sebevraždy“ Jana Masaryka v březnu 1948. Ve velkém politickém procesu (1951 – 1952) s Rudolfem Slánským a spol. byl též obviněn a odsouzen k trestu smrti a 3. prosince 1952 popraven. V roce 1963 byl Simone rehabilitován a 30. dubna 1968 mu byl prezidentem ČSSR Svobodou udělen in memoriam Řád republiky, který převzala vdova Ilsa Katzová-Simonová.\n\n\n\n"}
{"id": "185758", "url": "https://cs.wikipedia.org/wiki?curid=185758", "title": "Sbor (církev)", "text": "Sbor (církev)\n\nSbor je označení pro místní církevní společenství užívané zejména v protestantských denominacích. V katolické a metodistické tradici se obdobný institut nazývá farnost, u české pravoslavné, starokatolické a československé husitské církve a českých unitářů obec. Sbor v určitém městě či oblasti je tvořen věřícími daného vyznání. Většinou je samostatnou církevní právnickou osobou. Veden je staršovstvem v čele s farářem či kazatelem (správcem sboru). K bohoslužbám se schází v kostele, modlitebně nebo pronajatých prostorech. Na místech, kde není dostatek věřících k založení samostatného sboru, se vytváří stanice (tzv. kazatelská stanice), které je duchovně (farář tohoto sboru v kazatelské stanici vykonává bohoslužby) i právnicky součástí některého z blízkých sborů. V některých církvích existuje i mezistupeň mezi kazatelskou stanicí a sborem – tzv. filiální sbor.\n\nV evangelických církvích je často sbor označován jako farní sbor. \n\nNěkdy (zejména ve starší literatuře) se namísto pojmu sbor užívá ve stejném významu pojmu obec. \n\nVe staré Jednotě bratrské se pojmem sbor (stč. \"zbor\") též označovala budova, kde se obec věřících shromažďovala; v tomto smyslu se pojmu sboru užívá v současnosti v Církvi československé husitské. \n\nZde se pro sbor v klasickém smyslu vžil název náboženská obec. Pojem \"sbor\" se však užívá spíše pro stavbu kostela – obvykle se husitské kostely označují názvem \"Husův sbor\", výjimečně jsou sbory pojmenovány po jiných osobnostech, například \"sbor Dr. Karla Farského\" (př. Vyškov, Semily, Třebíč aj.). \n\n"}
{"id": "185764", "url": "https://cs.wikipedia.org/wiki?curid=185764", "title": "Výměnový závěr", "text": "Výměnový závěr\n\nVýměnový závěr je součást konstrukce výměny. Jeho účelem je zabránit nežádoucímu odlehnutí jazyka vlivem působení dynamických sil vyvozovaných vozidlem při průjezdu přes výhybku, které by mohlo mít za následek vykolejení.\n\nNa českých železnicích se používají tyto typy výměnových závěrů:\n\nV zahraničí se používají i jiné typy závěrů, například\n\nPoužití hákového závěru má na českých železnicích dlouhou tradici. Až do 90. let byl u výhybek používán výlučně tento typ závěru. Jeho konstrukce se skládá ze dvou háků připevněných svislými čepy k jazykům spojeným tyčí, která je na jednom konci protažená až k přestavníku. Při přestavování se nejprve odkloní hák od stoličky, čímž se uvolní jazyk a ten se přesune do odlehlé polohy. Druhý jazyk se současně přitiskne k opornici a poté se hák zaklesne za stoličku. Hákový závěr je rozříznutelný, to znamená, že vozidlo jedoucí z nesprávného směru přestaví pod sebou výhybku bez poškození závěrného mechanismu.\n\nKonstrukce rybinového i čelisťového závěru se skládá z přestavné tyče opatřené rybinovými zahloubeními, do kterých zapadají konce táhel připojených k jazykům. Při přestavování se začne pohybovat přestavovací tyč, až do zahloubení zapadne rozšířený konec táhla jazyka. Poté je prostřednictvím tohoto táhla jazyk odtlačen od opornice. Současně je druhý jazyk přitažen k opornici, poté je dalším pohybem přestavné tyče vytlačen konec táhla vzhůru, takže se zachytí desky, která tak brání odlehnutí jazyka.\n\nRozdíl mezi rybinovým a čelisťovým závěrem spočívá především v orientaci mechanismu. Čelisťový závěr je v podstatě závěr rybinový otočný o 90°. Zatímco u rybinového závěru jsou čepy táhel jazyků umístěny svisle a přestavná tyč se nalézá vedle táhel, u čelisťového závěru jsou čepy táhel rovnoběžně s osou koleje a přestavná tyč se nachází pod táhly. Pravděpodobným důvodem změny uspořádání je větší robustnost konstrukce a spolehlivější funkce i při možném putování jazyka.\n\nV 90. letech nastala v České republice v souvislosti s rekonstrukcemi železničních koridorů zásadní modernizace kolejového svršku a výhybky až dosud osazované hákovým zavěrem jsou na mnoha místech postupně nahrazované výhybkami se závěrem čelisťovým. \n\nZávěr rybinový se v českých zemích až na zcela výjimečné případy nevyskytuje.\n\nTento závěr se skládá z táhel a úhlových pák. Při přestavení se úhlová páka u příslušného jazyka vzepře o stoličku umístěnou v ose koleje a brání tak prostřednictvím táhla odlehnutí jazyka od opornice. Kloubové závěry se používají například v zemích bývalého Sovětského svazu. U nás nalezneme kloubové závěry u moderních konstrukcí tramvajových výhybek.\n\nFunkce závěru se prověřuje v předepsaných intervalech jednoduchou zkouškou. Před přestavením výměny se mezi jazyk a opornici vsune příložka dané tloušťky (zpravidla přivařené na drátu tak, aby se člověk nemusel ohýbat). Pro výhybky pojížděné rychlostí do 60 km/h tato tloušťka činí 6 mm, pro rychlost vyšší 4 mm. Pokud dojde k uzavření závěru, je třeba závěr seřídit.\nVlasák, J. a kol.: Výhybky a výhybková spojení, Nadas, Praha, 1983\n"}
{"id": "185771", "url": "https://cs.wikipedia.org/wiki?curid=185771", "title": "Dubysa", "text": "Dubysa\n\nDubysa je řeka v Litvě (Kaunaský, Šiauliaiský kraj). Vytéká z rybníka Bubių tvenkinys. Údaje o délce a ploše povodí se liší podle toho, zda je započítán nebo není samotný rybník, ze kterého vytéká. Pokud je rybník Bubių tvenkinys započítán (jeho vodní plocha je 418 ha), je Dubysa dlouhá 146 km a povodí má rozlohu 2070 km². Pokud započítán není, je Dubysa dlouhá 130,9 km a povodí má rozlohu 1972,6 km².\n\nŘeka vytéká z rybníka Bubių tvenkinys na Žemaitijské vysočině nedaleko na západ od města Šiauliai. Na horním toku je spojena kanálem s řekou Venta. Teče převážně směrem jižním. Je to pravý přítok Němenu, do kterého se vlévá 167,5 km od jeho ústí u města Seredžius. Od Ariogaly do Seredžiusu je Ichtyologická rezervace Dubysy.\nNa řece je možná vodní doprava. Je oblíbená také vodáky.\n\nV řece a u řeky žijí druhy velevrub nadmutý, škeble říční, kružník bělavý, kružník žebrovaný, kamomil říční, zubovec říční, bahenka pruhovaná, hltanovka bahenní, chobotnatka plochá, chobotnatka štítkatá, chobotnatka rybí, beruška vodní, chrostík potoční, chrostík dvouskvrnný, jepice sírožlutá, jepice předjarní, jepice obecná, jepice žlutá, klínatka obecná, klínatka rohatá, klínatka vidlitá, motýlice lesklá, šidélko brvonohé, vílenka řezanová, hlubenka skrytá, číhalka pospolitá, muchnička zdobená, klešťanka, střechatka obecná, Ithytrichia lamellaris, Hydroptila sparsa, Oxyethira flavicornis, Orthotrichia costalis, Tinodes waeneri, Psychomyia pusilla, Polycentropus flavomaculatus, Cheumatopsyche lepida, Hydropsyche pellucidula, Hydropsyche angustipennis, Hydropsyche contubernalis, Athripsodes albifrons, Athripsodes aterrimus, Athripsodes bilineatus, Athripsodes cinereus, Oecetis notata, Ceraclea annulicornis, Ceraclea dissimilis, Ceraclea excisa, Ceraclea fulva, Ceraclea nigronervosa, Mystacides azureus, Brachycentrus subnubilus, Micrasema setiferum, Notidobia ciliaris, Lepidostoma hirtum, Halesus digitatus, Anabolia laevis, Paraleptophlebia cincta, Paraleptophlebia submarginata, Habrophlebia lauta, Baetis fuscatus, Baetis vernus, Nigrobaetis digitatus, Baetis niger, Centroptilum luteolum, Caenis luctuosa, Caenis horaria, Caenis rivulorum, Caenis macrura, Ephemera lineata, Serratella ignita, Isoperla obscura, Leuctra hippopus, Leuctra fusca, Taeniopteryx nebulosa, Xanthoperla apicalis, Nemoura flexuosa, Hesperocorixa sahlbergi, Orectochilus villosus, Elmis maugetii, Oulimnius tuberculatus, Hydraena palustris, Atrichops crassipes, Simulium lineatum, Simulium vernum, Simulium posticatum, Prodiamesa olivacea a Tanytarsus gregarius, dále jsou zastoupeny rody a čeledi hrachovka, okružanka, plovatka (Lymnaea), uchatka, točenka, bahnivka, ploštěnka (Planaria), vodule, chrostík, nízkožabré jepice, jepice (Baetis), jepice (Caenis), jepice (Ephemera), pošvatka, klínatkovití, motýlice, vodnář, plavčík, bahnomilka, bzikavka, muchnička (Wilhelmia), pakomár (Cricotopus), pakomár (Diamesa), pakomár (Eukiefferiella), pakomár (Limnochironomus), pakomár (Parachironomus), pakomárec (Culicoides), mouchovití, koutulovití, břežnicovití, Hydroptilidae, Hydropsyche, Leptoceridae, Athripsodes, Ceraclea, Triaenodes (Ylodes), Potamophylax, Nemoura, Oulimnius, Limnius, Riolus, Tipuloidea, Hybomitra, Hemerodromia, Cladotanytarsus, Endochironomus, Harnichia, Macropelopia, Polypedilum, Procladius, Prodiamesa, Psectrocladius, Seromyia a Palpomyini.\n\nAukštelkė, Bubiai, Bazilionai, Vijurkai, Gailiaiėiai, Lupikai, Padubysys, Papušynys, Maironiai, Padubysis, Lyduvėnai, Katauskiai, Burbiškiai, Betygala, Ugioniai, Plembergas, Ariogala, Gėluva, Butkiškė, Padubysys (okr. Raseiniai), Padubysys (okr. Jurbarkas), Čekiškė, Eikščiai, Padubysys (okr. Kaunas), Lazduoniai, Pieštvėnai, Seredžius (uvedeny jsou pouze některé).\n\n"}
{"id": "185772", "url": "https://cs.wikipedia.org/wiki?curid=185772", "title": "Sbor", "text": "Sbor\n\nSbor může označovat:\n"}
{"id": "185774", "url": "https://cs.wikipedia.org/wiki?curid=185774", "title": "Stonožky", "text": "Stonožky\n\nStonožky (Chilopoda) jsou třídou stonožkovců. Přes své jméno nemají stonožky obvykle sto nohou, většinou jich mají méně. Mají zploštělé tělo.\n\nStonožky mají na rozdíl od mnohonožek své protáhlé tělo shora zploštělé. Na hlavě mají jeden pár tenkých nitkovitých tykadel. Každý jejich tělní článek nese pouze jeden pár nohou, přičemž první pár je přeměněn v kusadlové nožky s jedovou žlázou. Stonožky jimi omračují kořist, protože jsou dravé. Počet párů kráčivých noh přitom může být 15 až 191. Stonožky v České republice dorůstají nejvýše 6 cm. Nejznámější stonožkou je stonožka škvorová (\"Lithobius forficatus\") žije pod kůrou, pod kameny a ve spadaném listí.\n\nNěkteré stonožky mohou dorůstat délky více než 20 centimetrů a dokonce dokáží zabít i malé obratlovce, jako například myš nebo ještěrku.\n\n"}
{"id": "185775", "url": "https://cs.wikipedia.org/wiki?curid=185775", "title": "Dysna", "text": "Dysna\n\nDysna může znamenat:\n"}
{"id": "185778", "url": "https://cs.wikipedia.org/wiki?curid=185778", "title": "Oslnění", "text": "Oslnění\n\nVyskytují-li se v zorném poli oka příliš velké jasy, jejich rozdíly nebo prostorové či časové kontrasty jasů, které překračují adaptabilitu zraku, vzniká oslnění. Při oslnění nastává ztížená činnost zrakového systému. Ve fotografii se nazývají odlesky nebo přeexponovaná místa („přepaly“).\n\nOslnění můžeme rozdělit na oslnění \"přímé\" či \"odrazem\". Mezi další typy oslnění můžeme řadit: \"přechodové\" oslnění, ke kterému dochází při náhlé změně adaptačního jasu, či \"závojové\", ke kterému dochází, je-li před pozorovaným pozadím prostředí s vyšším jasem (např. při mlze před světlomety). Dalším typem je oslnění kontrastem způsobené tím, že se v zorném poli vyskytnou jasy příliš vysoké v porovnání s jasem, na který je zrak adaptován.\n\nHodnocení oslnění v interiérech se zaměřuje na přímé oslnění. Nejpoužívanějším způsobem, který hodnotí oslnění je založen na výpočtu indexu oslnění z různě modifikovaného empirického vzorce. Vzorec vychází z úvahy, že stupeň oslnění je tím vyšší, čím je vyšší jas oslňujícího světelného zdroje \"L\" a čím větší je prostorový úhel \"formula_1\", pod nímž je zdroj vidět; a naopak stupeň oslnění klesá s rostoucím průměrným jasem pozadí \"L\" (adaptačním jasem). Nejčastěji se pak používá systém UGR (unified glare rating), který je i doporučen Mezinárodní komisí pro osvětlování (CIE). Pro \"n\" oslňujících zdrojů pak má vzorec tvar:\n\nformula_2, (-; cd/m, sr, cd/m, -),\n\nkde P je činitel charakterizující vliv polohy oslňujícího zdroje. S činitelem oslnění UGR se pracuje i v platné normě ČSN EN 12464-1.\n\nMimo UGR existují i další systémy hodnocení oslnění. Např. dřívější německý systém oslnění podle DIN 5035, který umožňuje hodnotit globálně celou osvětlovací soustavu.\n\n"}
{"id": "185782", "url": "https://cs.wikipedia.org/wiki?curid=185782", "title": "Dysna (přítok Daugavy)", "text": "Dysna (přítok Daugavy)\n\nDysna ( ) je řeka v Bělorusku (Vitebská oblast) a horním tokem zasahuje do Litvy (Utenský kraj). Je dlouhá 176 km. Povodí má rozlohu 8193 km².\n\nOdtéká z jezera Parsvėtas nedaleko města Dūkštas. Protéká jezery Dysnai a Dysnykštis. Délka toku v Litvě činí 17 km. Poblíž Kačergiškės se její tok stáčí na východ a v délce 39 km tvoří litevsko-běloruskou hranici. Ústí zleva do Daugavy u města Dzisna.\nNejvětší přítoky jsou Birvėta, Golbica, Janka, Berezovka, Mnuta.\n\nPrůměrný roční průtok vody činí 3,59 m³/s.\n\nV povodí řeky leží také jezero Drysvjaty, jež slouží jako zásobárna vody pro Ignalinskou jadernou elektrárnu.\n"}
{"id": "185783", "url": "https://cs.wikipedia.org/wiki?curid=185783", "title": "Lotos", "text": "Lotos\n\nLotos (\"Nelumbo\") je jediný rod čeledi lotosovité (\"Nelumbonaceae\") vyšších dvouděložných rostlin.\n\nVytrvalé vodní kořenující byliny s větvenými oddenky. Listy jsou střídavé, vyrůstající z oddenku, s palisty, plovoucí na hladině nebo častěji vyčnívající z vody, s průduchy jen na svrchní straně čepele. Stonek je bez druhotného tloustnutí. Na vrcholu oddenku se na konci sezony vytvářejí hlízovité zásobní orgány. Řapíky jsou dlouhé a přirůstají vprostřed štítnaté čepele. Žilnatina je dlanitá (paprsčitá). Květy jsou jednotlivé, velké, oboupohlavné, úžlabní, vyčnívající nad hladinu na dlouhých stvolech. Opylovány jsou zejména brouky. Všechny květní orgány jsou acyklické. Okvětní plátky v počtu 22 až 30, gradující od kalichovitých po korunovité. Tyčinek je mnoho (asi 200 až 400), dozrávají centripetálně. Gyneceum je svrchní apokarpní, z 12 až 40 volných plodolistů, jednotlivě zapuštěných do zploštělé svrchní plochy dužnatého receptákula a obsahujících jediné vajíčko. Plodem jsou nepukavé oříšky vnořené do receptákula. Semena mají velké embryo a tenký endosperm.\n\nRod zahrnuje jen dva druhy. Jeden je původem v Asii, druhý v Americe.\n\nCharakteristickým stanovištěm lotosů jsou stojaté a pomalu tekoucí mělké vody tropů a subtropů.\n\nV dřívějších systémech (např. Cronquistově) byly lotosy řazeny do příbuzenstva habituelně podobných leknínů. Na základě molekulárních analýz byly v systému APG přeřazeny na zcela jiné místo taxonomického systému do příbuzenstva proteovitých (\"Proteaceae\"), s nimiž mají jen málo společných morfologických charakteristik.\n\nZvláštností lotosu je, že se nedá ušpinit tekutými nečistotami, na povrchu okvětních lístků jsou drobné krystaly, které pomáhají stékání tekutých látek z květu. Tuto techniky nyní využívají oděvní firmy pro produkci obleků, které se nedají politím ušpinit.\n\nLotosový květ byl a je v řadě náboženství posvátnou květinou a důležitým symbolem. Hrál důležitou roli v egyptské mytologii, dodnes ctěn v hinduismu i buddhismu.\n\nJako lotos bývá nesprávně označováno několik druhů leknínů (\"Nymphaea\"). Jako lotos egyptský se označuje leknín lotosový (\"Nymphaea lotus\"), jako modrý lotos leknín modrý (\"Nymphaea caerulea\"), jako bílý lotos je někdy lidově nazýván evropský leknín bílý (\"Nymphaea alba\").\n\n\n\n\n \n"}
{"id": "185785", "url": "https://cs.wikipedia.org/wiki?curid=185785", "title": "Poběžovice (rozcestník)", "text": "Poběžovice (rozcestník)\n\nNázev Poběžovice má více sídel:\n\nPoběžovice jsou také zámek:\n"}
{"id": "185789", "url": "https://cs.wikipedia.org/wiki?curid=185789", "title": "Maiasaura", "text": "Maiasaura\n\nMaiasaura („Dobrá plazí matka“) byl poměrně velký hadrosauridní (kachnozobý) dinosaurus, který žil na území dnešní Montany (USA) v období svrchní křídy před 76,7 miliony let.\n\n\"Maiasaura\" byla objevena paleontology Jackem Hornerem (odborným poradcem filmu Jurský park) a Robertem Makelou koncem 70. let 20. století. Horner objevil celou hnízdništní kolonii i s mnoha hnízdy a vejci (a dokonce kostrami mláďat) ve formaci Two Medicine. Byl to vůbec první doklad péče dinosaurů o svá mláďata. Celkem bylo nalezeno přes 200 jedinců všech věkových stadií.\n\"Maiasaura\" byla poměrně velkým hadrosauridem (asi 7 až 9 metrů délky a 2500 kg hmotnosti), na rozdíl od mnoha jiných příslušníků této skupiny neměla na hlavě výrazný hřeben. Byla bipední (dvounohá), ale mohla chodit i po všech čtyřech. Šlo o stádního býložravce, který se v případě potřeby seskupoval i do tisícových stád.\n\nTento hadrosaurid žil ve stádech a hnízdil ve velkých koloniích (kde více zvířat mohlo snáz uchránit snůšky před predátory). Hnízda obsahovala každé asi 25–40 vajec uspořádaných do kruhu nebo spirály. Po nakladení byla vejce zahřívána přinesenou hnijící vegetací. Během prvního roku života dospělí dinosauři mláďata krmili (dokud nedosáhla velikosti asi 1,5 metru), poté hnízdo opouštěla. Anatomii perinatálních jedinců prozkoumali vědci podrobně až čtyři desetiletí po jejich objevu a výslednou studii publikovali v roce 2018.\n\n\"Maiasaura\" žila ve společnosti dinosaurů jako byl \"Orodromeus\", \"Troodon\", \"Albertosaurus\", \"Daspletosaurus\", \"Euoplocephalus\" a další. Fylogeneticky nejbližší příbuzný maiasaury je zřejmě další hadrosaurid rodu \"Brachylophosaurus\".\n\nFosílie tohoto dinosaura se stala roku 1985 první zkamenělinou, kterou člověk dopravil na oběžnou dráhu Země (let STS-51-F, známý také jako \"Spacelab 2\").\n\n\n"}
{"id": "185794", "url": "https://cs.wikipedia.org/wiki?curid=185794", "title": "Mrlina", "text": "Mrlina\n\nMrlina je řeka v Královéhradeckém a Středočeském kraji, pravý přítok Labe. Odvodňuje části okresů Nymburk a Jičín. Je 51,6 km dlouhá. Povodí má rozlohu 656,81 km². Dřívější jméno řeky je Mrdlina, na horním toku řeky byla také nazývána Leština.\n\nPramení v nadmořské výšce 378 m pod vrchem Čakan u osady Příchvoj (část obce Markvartice) v okrese Jičín, asi 9 km západně od Jičína. Odtud teče na jihovýchod asi 15 km k Žitětínu, kde se stáčí k jihozápadu. Pod Rožďalovicemi teče plochou krajinou mezi loukami, pastvinami a poli. Tímto směrem pokračuje až do Nymburka, kde ústí do Labe. Horní tok leží v Turnovské pahorkatině, střední tok protéká Mrlinskou tabuli, dolní tok Nymburskou kotlinu. \n\nVýznamným levým přítokem Mrliny je Štítarský potok; zprava do řeky ústí mj. Hasinský potok a Křinecká Blatnice. Mrlina též 4 km před ústím do Labe zleva přibírá Sánský kanál, který ji propojuje s Cidlinou.\n\nHlásný profil:\nPrůměrné dlouhodobé měsíční průtoky Mrliny (m³/s) ve stanici Vestec:\n\nOd Rožďalovic je většina koryta řeky regulovaná; z původních pěti jezů v roce 2006 zůstaly jen dva u Křince a Vestce. Jižně od Rožďalovic se v rámci protipovodňové ochrany území plánuje zřízení několika polderů. Na dolním toku řeka pomalu vymílá hráze a vrací se k přirozenému stavu. Mrlina je občas využívána vodáky ke splutí. Prakticky celý rok je sjízdná z Křince. Organizované splutí se pořádá na jaře při vypouštění Bučického rybníka. \n\nMrlina protéká městy Kopidlno, Rožďalovice, Nymburk, a městysem Křinec. Mimoto protéká též obcemi a osadami Nadslav, Střevač, Chyjice, Žitětín, Bartoušov, Pševes, Mlýnec, Podlužany, Vestec, Rašovice a Budiměřice.\n\nNa toku Mrliny nebo v jeho těsné blízkosti leží řada rybníků, z nichž čtyři jsou z důvodu výskytu vzácných vodních a vlhkomilných rostlin a hnízdění vodního ptactva chráněny jako přírodní památky (Mordýř, Zámecká sádka, Zrcadlo, Bučický rybník). Soustava rybníků v okolí Rožďalovic je chráněna jako ptačí oblast Rožďalovické rybníky. Dalším chráněným územím v údolí Mrliny je přírodní památka Chyjická stráň – floristicky bohatý lesní porost.\n\n"}
{"id": "185795", "url": "https://cs.wikipedia.org/wiki?curid=185795", "title": "Mezinárodní komise pro osvětlování", "text": "Mezinárodní komise pro osvětlování\n\nMezinárodní komise pro osvětlování (\"Commission internationale de l'éclairage\", CIE) je mezinárodní organizace věnující se světlu, osvětlování, barvě a kolorimetrickým soustavám.\n\nV roce 1931 komise vyvinula kolorimetrický prostor XYZ, který se stále používá k definování barev.\n\n"}
{"id": "185798", "url": "https://cs.wikipedia.org/wiki?curid=185798", "title": "Jonathan Edwards (teolog)", "text": "Jonathan Edwards (teolog)\n\nJonathan Edwards (5. října 1703 East Windsor – 22. března 1758 Princeton) byl severoamerický evangelikální teolog a filozof, duchovní kongregační církve v Massachusetts.\n\nJako sedmnáctiletý absolvoval Yale College a pak soukromě studoval teologii. V roce 1721 prožil duchovní obrácení, v němž, jak sám později řekl, „do jeho duše vstoupilo a celou ji proniklo vědomí slávy božského Bytí“. Šíření této slávy je motivem celého jeho kazatelského a teologického působení.\nV červenci 1727 se oženil se Sárou Pierrepontovou. Měl početnou rodinu. Zemřel 22. března 1758 na následky očkování proti neštovicím.\n\nPo krátkém působení u presbyteriánů v New Yorku se stal profesorem na Yale College, ale většinu života (1726–1750) působil jako pastor kongregační církve v Northamptonu, který pod vlivem jeho kázání prožil dvě vlny duchovního obrození, známého jako Great Awakening (Velké probuzení). Probuzené bylo podpořeno příjezdem anglického misionáře George Whitefielda. Z té doby je známé například Edwardsovo kázání Hříšníci v rukou rozhněvaného Boha (\"Sinners in the Hands of an Angry God\"), které vyšlo i tiskem (1741).\n\nOd roku 1750 působil jako misionář ve Stockbridge na hranicích indiánského území a psal četná pojednání, jimiž získal svůj teologický věhlas. V roce 1758 byl jmenován prezidentem na Princeton College, ale týden nato zemřel.\n\n\n"}
{"id": "185799", "url": "https://cs.wikipedia.org/wiki?curid=185799", "title": "Alois Vojtěch Šmilovský", "text": "Alois Vojtěch Šmilovský\n\nAlois Vojtěch Šmilovský (vlastním jménem Alois Schmillauer 24. ledna 1837, Mladá Boleslav – 20. června 1883, Litomyšl) byl český spisovatel a gymnazijní profesor.\n\nNarodil se v rodině obchodníka v Mladé Boleslavi, kde získal základní vzdělání a začal navštěvovat místní piaristické gymnázium. Ve studiu pokračoval v Praze, kde pak vystudoval Filozofickou fakultu Univerzity Karlovy.\n\nPo vystudování fakulty nastoupil v roce 1860 na gymnázium do Klatov jako suplující profesor, řádným profesorem se stal až po osmi letech po složení zkoušek profesorské způsobilosti v českém jazyce a přírodopise. Jeho žákem byl Jaroslav Vrchlický.\n\nV Klatovech založil pěvecký spolek \"Šumavan\", pro který psal libreta, napsal i několik divadelních her, které však nebyly příliš úspěšné.\n\nV roce 1873 nastoupil jako profesor na gymnázium v Litomyšli, kde od roku 1874 působil jako suplent i Alois Jirásek.\n\nOd roku 1877 působil jako školní inspektor na Litomyšlsku a Poličsku.\n\nZemřel 20. června 1883 v Litomyšli.\n\nAlois Vojtěch Šmilovský byl také učitelem Karla Klostermanna.\n\n\n\n"}
{"id": "185804", "url": "https://cs.wikipedia.org/wiki?curid=185804", "title": "Perlorodka", "text": "Perlorodka\n\nPerlorodka (\"Margaritifera\") je rod sladkovodních mlžů z čeledi perlorodkovití. Obývají chladné potoky s nízkým obsahem živin.\n\n"}
{"id": "185805", "url": "https://cs.wikipedia.org/wiki?curid=185805", "title": "Zlaté piesky", "text": "Zlaté piesky\n\nZlaté piesky je jezero v Bratislavě na Slovensku. Nachází se v městské části Ružinov v okrese Bratislava II. Jezero má asi 400 m v průměru. Dosahuje hloubky 30 m. Plocha vodní hladiny činí 560 000 m2. Jezero vzniklo v letech 1955 až 1964 jako důsledek těžby štěrkopísku pro potřeby výstavby bytů v Bratislavě. Okolí jezera bylo počátkem 60. let částečně upravené pro rekreační a sportovní účely. Vzniklo tak přírodní koupaliště s plážemi a ubytovacími či stravovacími zařízeními.\n\nUprostřed jezera se nachází zalesněný ostrov.\n\nJezero je využívané jako přírodní koupaliště. V okolí je možnost sportovního vyžití. V létě se na místě pořádají také koncerty a festivaly pod otevřeným nebem.\n\nV roce 1976 se v důsledku série chyb dispečera i posádky do jezera zřítilo letadlo Iljušin Il 18-B na lince Praha–Bratislava – Let ČSA 001. Při havárii zahynulo 75 ze 79 lidí na palubě. Jeden ze čtyř přeživších cestujících zemřel později v nemocnici. Po této nehodě bylo jezero až do roku 1979 uzavřeno pro veřejnost.\n\n"}
{"id": "185806", "url": "https://cs.wikipedia.org/wiki?curid=185806", "title": "Jas", "text": "Jas\n\nJas je jedna z fotometrických veličin, definovaná jako měrná veličina svítivosti. Označuje se \"L\" a udává se v cd/m (kandelách na m²),\n\nJednotkami, které se pro měření jasu užívaly či užívají, jsou:\n\nformula_1\n\n"}
{"id": "185808", "url": "https://cs.wikipedia.org/wiki?curid=185808", "title": "Brachylophosaurus canadensis", "text": "Brachylophosaurus canadensis\n\nBrachylophosaurus canadensis (\"brachylofosaurus\", „Ještěr s krátkým hřebenem“) byl hadrosauridní dinosaurus, který žil v období pozdní křídy asi před 78 miliony let na území dnešních USA a Kanady. Jednalo se o velký druh hadrosaurida, dosahujícího délky 11 metrů a hmotnosti až 7000 kilogramů. Jiné odhady udávají délku kolem 8,5 metru a hmotnost zhruba 2 až 3 tun.\n\n\"Brachylophosaurus\" proslul především díky objevu nedospělého exempláře známého jako „Leonardo“. V roce 2000 byla v Montaně objevena zkamenělina neobyčejně dobře zachovalého jedince tohoto rodu, která byla z více než 90% kompletní a především obsahovala i otisky měkkých tkání těla (včetně svalstva, kůže a dokonce některých orgánů). 78 milionů let starý hadrosaurid se tak zapsal i do Guinnessovy knihy rekordů jako nejlépe zachovaná zkamenělina dinosaura.\n\nČetné nálezy kostních abnormalit nasvědčují možnosti, že tito dinosauři v poměrně značné míře trpěli nádorovými onemocněními. V roce 2009 podrobila paleogenetička Mary Higby Schweitzerová stehenní kost tohoto dinosaura testování na původní proteiny. Jejich chemické stopy pak byly v 78 milionů let starém vzorku opravdu objeveny. Studie z roku 2017 dále dokládá, že kolagen ve vzorcích exempláře MOR 2598 je pravý. Navíc bylo metodou hmotnostní spektrometrie objeveno osm různých peptidů ve vzorku dinosauří stehenní kosti.\n\n"}
{"id": "185815", "url": "https://cs.wikipedia.org/wiki?curid=185815", "title": "Střídání kódů", "text": "Střídání kódů\n\nStřídání kódů (angl. „code-switching“) je sociolingvistický a psycholingvistický jev – chování mluvčích, které spočívá v přechodu z jednoho jazykového systému do druhého.\n\nJazyky tvoří ucelené systémy (kódy), sestávající se ze slovní zásoby a souboru gramatických pravidel, na základě kterých fungují. Tyto kódy si musí mluvčí alespoň částečně osvojit, aby byl schopen v daných jazycích komunikovat.\n\nUčení se jazykovým kódům se netýká pouze vztahu mateřský jazyk–cizí jazyk. Každý živý jazyk je totiž tvořen různými vrstvami (formami). Každá vrstva jazyka (nářečí, spisovný jazyk, slang apod.) tvoří samostatný, různě ucelený systém, mezi kterými mluvčí spontánně volí adekvátně společenské situaci. Každý z těchto kódů se mluvčí učí zvlášť (i když často současně). Prvním jazykem, který se dítě obvykle naučí, je nářečí, kterým mluví rodiče a nejbližší okolí. S vyššími vrstvami jazyka (spisovným jazykem) se setkává později ve sdělovacích prostředcích, zejména však ve škole, kde si musí tento kód osvojit jako svůj další jazyk. To je zřejmě hlavní důvod, proč lidé v běžné komunikaci používají převážně nářečí a hovorové formy jazyka, zatímco spisovný jazyk je vyhrazen pouze pro určité společensky významné situace. \n\n"}
{"id": "185828", "url": "https://cs.wikipedia.org/wiki?curid=185828", "title": "Bradlec", "text": "Bradlec\n\nNázev Bradlec má více míst:\n\n"}
{"id": "185829", "url": "https://cs.wikipedia.org/wiki?curid=185829", "title": "Helix", "text": "Helix\n\nSlovo helix má více významů:\n\n"}
{"id": "185831", "url": "https://cs.wikipedia.org/wiki?curid=185831", "title": "Slimák největší", "text": "Slimák největší\n\nSlimák největší (\"Limax maximus\") je druh suchozemského plže z čeledi slimákovití (Limacidae). Je to bělavěšedavý slimák s 2-3 tmavými pruhy nebo řadami skvrn na bocích. Má vpředu zaokrouhlený a vzadu zašpičatělý štít se skvrnami a žlutavý kýl. Je to druh velkého plže, dlouhý asi 15 centimetrů, který se po bouřce objevuje v lesích a zahradách. Vypadá, jako když nemá ulitu, ale ve skutečnosti má malou schránku skrytou pod pláštěm.\n\nMůže působit jako škůdce způsobujícího škody žírem, zejména ve sklenících na nadzemních částech rostlin a na uskladněných plodinách ve sklepích. V malé míře může škodit i na zahradách či polích. Zemědělství naopak prospívá tím, že příležitostně požírá menší druhy plžů, jako je například velmi škodlivý plzák španělský.\n\n"}
{"id": "185832", "url": "https://cs.wikipedia.org/wiki?curid=185832", "title": "Viditelnost", "text": "Viditelnost\n\nViditelnost je v meteorologii vyjádřena vodorovnou vzdáleností na kterou lze spatřit objekty nebo zdroj světla. Viditelnost je důležitým parametrem pro silniční, námořní i leteckou dopravu. V meteorologii se pojem viditelnosti vztahuje k vlastnostem atmosféry v daném místě; viditelnost v noci i ve dne je při stejném jejím složení stejná. Mimo meteorologii se za omezení viditelnosti někdy považuje i nedostatek světla, například v noci nebo v neosvětleném uzavřeném prostoru. \n\nV letectví se pojmem viditelnost označuje větší z těchto vzdáleností:\n\na) vzdálenost na níž je možno vidět a rozpoznat černý objekt dostatečných rozměrů nacházející se poblíž zemského povrchu proti jasnému pozadí,\n\nb) vzdálenost na níž lze vidět a rozpoznat světelný zdroj o svítivosti 1000 kandel umístěný před neosvětleným pozadím.\n\nViditelnost běžně omezují atmosférické srážky (déšť, sníh, kroupy apod.) a aerosoly rozptýlené ve vzduchu včetně mlhy, prachu a znečišťujících látek. V ideálních podmínkách s velmi čistým vzduchem (např. v polárních nebo horských oblastech) může viditelnost dosáhnout až 100 kilometrů i více.\n\nV českých pravidlech silničního provozu je snížená viditelnost definována jako situace, kdy „účastníci provozu na pozemních komunikacích dostatečně zřetelně nerozeznají jiná vozidla, osoby, zvířata nebo předměty na pozemní komunikaci, například od soumraku do svítání, za mlhy, sněžení, hustého deště nebo v tunelu“ (§ 2 zák. 361/2000 Sb.). \n"}
{"id": "185834", "url": "https://cs.wikipedia.org/wiki?curid=185834", "title": "Trainspotting", "text": "Trainspotting\n\nTrainspotting může znamenat:\n\n"}
{"id": "185836", "url": "https://cs.wikipedia.org/wiki?curid=185836", "title": "Vlkava (řeka)", "text": "Vlkava (řeka)\n\nVlkava je nížinná řeka (někdy označovaná jako potok) ve Středočeském kraji odvodňující západní část okresu Nymburk a jižní část okresu Mladá Boleslav. Celková délka jejího toku činí 35,6 km a převýšení 77 metrů. Plocha povodí měří 234,9 km².\n\nPočátkem Vlkavy jsou tři rybníčky na západním okraji obce Ledce, ležící v nadmořské výšce 255 m. Říčka pak napájí Velkoledecký rybník a odtud teče jihozápadním směrem přes obec Pěčice dále na Kosořice. Pod Voděrady přijímá ze severu Dobravku, která přitéká od Dobrovice. Vlkava se zde stáčí k jihu a teče přes Luštěnice, Újezd (poblíž přijímá z východu Jabkenický potok) a Struhy. Poté napájí velký Vlkavský rybník (v katastru obce Vlkava), podle něhož pokračuje jižním směrem přes Všejany a Straky do Zbožíčka. \n\nVlkava zde protéká rovinatou, odlesněnou krajinou a pod Zbožíčkem se od ní odděluje \"Hronětický náhon\", dnes většinu roku v této části suchý. Průsakem vod Vlkavy v prostoru mezi Zbožíčkem a Vápenskem vzniká potok \"Mlynařice\", pramenící jihozápadně od Vápenska, jenž teče západním směrem na Milovice a Starou Lysou. Na starých mapách je i tento potok označován jako Vlkava (\"Wlkawa Bach\").\n\nPod Hroněticemi odvádí \"Hronětický náhon\" část vody z Vlkavy západním směrem až k obci Ostrá, kde u osady Felinka končí v zatopené pískovně. Vlkava plyne mírným tokem ke Kostomlatům nad Labem a výrazně meandruje. Je regulována několika jezy a hrazenými stupni. Těsně před ústím do Labe pod Kostomlaty ve výšce 178 m n. m. její pravé rameno, označované na mapách jako \"Farský potok\", vytváří přirozenou hranici přírodní rezervace Mydlovarský luh. \n\nObyvatelé vesnic ležících na toku Vlkavy ji zpravidla označují jinými názvy. Nejčastěji je řeka pojmenovávána Doubravka, Dobrovka (od Dobrovice), ve spodní části pak Hronětický potok nebo Farský potok.\n\n\nZejména v horní části povodí Vlkavy leží mnoho rybníků na jejích levostranných přítocích. Vlkava vodou přímo zásobuje následující rybníky:\n\nPrůměrný průtok u ústí činí 0,61 m³/s.\n\n"}
{"id": "185846", "url": "https://cs.wikipedia.org/wiki?curid=185846", "title": "Ústavní soud", "text": "Ústavní soud\n\nÚstavní soud je soudní orgán v zemích, které mají koncentrované ústavní soudnictví.\n\nJe oddělen od soustavy obecných soudů a jeho hlavním úkolem je přezkum souladu zákonů s ústavou nebo celým ústavním řádem.\n\nÚstavní soud byl poprvé v dějinách zakotven v roce 1920 v ústavách Československa a Rakouska. Jeho zřízení bylo ovlivněno právní filozofií Hanse Kelsena a jeho žáků.\n\nMezi státy se samostatným ústavním soudem patří:\nV minulosti měly ústavní soud například tyto státy:\n\n"}
{"id": "185849", "url": "https://cs.wikipedia.org/wiki?curid=185849", "title": "Krásnoočko", "text": "Krásnoočko\n\nKrásnoočko (\"Euglena\") je rod jednobuněčných bičíkatých organismů na pomezí mezi prvoky a řasami, dnes však řazený do kmene Euglenozoa, říše Excavata.\n\nBuňka krásnoočka je kryta jemnou pružnou blanou zvanou pelikula, díky které může krásnoočko měnit svůj tvar. Pohyb mu umožňuje bičík. Prostřednictvím bičíku rychle plave a změnou svého tvaru se dokáže protáhnout mezi překážkami. Blízko místa, ze kterého vyrůstá bičík, má útvar zvaný stigma – červenou světločivnou skvrnu, jejíž pomocí krásnoočko zjišťuje, odkud přichází světlo. Také mají pulzující vakuolu a nacházejí se ve sladkých vodách (často znečištěných).\n\nKdyž jsou delší dobu ve tmě bez možnosti fotosyntézy, dokážou se živit organickými částicemi. Krásnoočko se rozmnožuje nepohlavně, dělením na dva nové jedince. Krásnoočka se většinou vyskytují ve znečištěných vodách. Některé taxony jsou schopné žít v biotopech s extrémně nízkým pH, např. \"Euglena mutabilis\" Schmitz, se vyskytuje v rašeliništích a rašelinných vodách a také v kyselých biotopech spojených s těžbou.\n\n"}
{"id": "185857", "url": "https://cs.wikipedia.org/wiki?curid=185857", "title": "Mlýnec", "text": "Mlýnec\n\nNázev Mlýnec má více sídel:\n"}
{"id": "185859", "url": "https://cs.wikipedia.org/wiki?curid=185859", "title": "Spleen and Ideal", "text": "Spleen and Ideal\n\nSpleen and Ideal je druhé studiové album vydané v roce 1985 hudební skupinou Dead Can Dance. Na albu je patrný odklon od post-punkových a gotických začátků debutového alba \"Dead Can Dance\" a větší orientace na world music. Texty skladeb vycházejí z děl Charlese Baudelaira a Thomase de Quincey.\n\n"}
{"id": "185860", "url": "https://cs.wikipedia.org/wiki?curid=185860", "title": "Žít jednou spolu", "text": "Žít jednou spolu\n\nŽít jednou spolu je krátký optimistický román spisovatelky Jarmily Loukotkové napsaný v roce 1988. Je to příběh o lásce s kriminální zápletkou.\n\nPoprvé vyšel v roce 1988 ve vydavatelství Československý spisovatel.\n\nHospodář ovdověl. Na statku s ním zůstaly dvě dcery a čeledín. Mrtvé ženy všichni litovali, protože umřela po těžké nemoci, ale všem se oddechlo, protože byla tvrdá a krutá. Zvlášť na starší dceru, protože tušila, že mezi ní a čeledínem vznikne láska.\n\nMezi oběma mladými lidmi láska opravdu je, ale počínající štěstí je zmařeno intrikami, které na čeledína ušily dvě přítelkyně, Zrzka a vdova. Namluvily mu, že s vdovou čeká dítě a že si ji proto musí vzít. Čeledín se cítí v pasti, ale lest brzy prohlédl. Zjistil, že otcem dítěte je řezník z Vršku, který odmítá nést odpovědnost.\n\nČeledín si s ním chce rozumně promluvit, ale řezníka najde mrtvého. Zalekne se, protože měl s řezníkem několikrát nepříjemné výstupy, vina by určitě padla na něho, a tak uteče pryč spatřen několika lidmi. Od té doby čeledína nikdo neviděl.\n\nLidé věří tomu, že čeledín řezníka zabil, jen hospodář a jeho dvě dcery vědí, že je nevinný.\n\nUběhlo sedm let a mezitím přišla válka.\n\nVdova zemřela a na světě zůstal jen její chlapeček. Chlapce si vzala hospodářova rodina.\n\nZrzka se konečně provdala, a když její dcera onemocněla, přiznala celou pravdu.\n\nVypátrali také vraha řezníka z Vršku. Byl jím jeho bratr a zabil ho z majetkových důvodů.\n\nJednoho dne hospodář a jeho dvě dcery zaslechli křik a podle postavy poznali jejich ztraceného čeledína. Sběhl z války a vojáci se ho snažili chytit, ale na statku čeledín našel úkryt.\n\nByli zase spolu.\n"}
{"id": "185862", "url": "https://cs.wikipedia.org/wiki?curid=185862", "title": "L6/40", "text": "L6/40\n\nL6/40 byl italský lehký tank, vyvinutý a vyráběný koncernem Fiat. Byl zaveden do služby v roce 1940, vzniklo celkem 300 strojů, které sloužily v italské armádě, \"Wehrmachtu\" a \"Waffen SS\".\n\nV roce 1935 společnost Fiat-Ansaldo zahájila práce na projektu lehkého věžového tanku na bázi tančíku L3. Vývoj pokračoval přes variantu s kanónem v trupu, bezvěžovou variantu až po finální variantu z roku 1939, vybavenou věží s dvojicí kulometů Breda ráže 8 mm. Tank byl zaveden do výzbroje pod označením \"carro armato\" L6/40. Měl sloužit k průzkumu, ochraně konvojů, spojařským účelům atd. Po zkušenostech ze Španělské občanské války bylo rozhodnuto vyzbrojit tank kanónem Breda 35 ráže 20 mm (byl účinný proti republikánským tankům T-26). Tato konečná verze vznikla roku 1940.\nVýroba tanku měla nízkou prioritu, první tanky se dostaly k útvarům teprve během roku 1941, rozsáhleji nasazen byl až v roce 1942. Sériová výroba pokračovala až do německé okupace v září 1943, do té doby bylo vyrobeno 283 tanků. Po okupaci bylo dokončeno ještě dalších 17.\nNěkteré stroje byly přestavěny na plamenometné tanky (L6/40 lf) nebo pěchotní a muniční transportéry (L6/40 Portamunizioni). Podvozek stroje byl využit pro stavbu stíhače tanků Semovente 47/32, vybaveného 47mm kanónem.\nItalská armáda použila L6/40 při bojích v Africe, na východní frontě a k protipartyzánské službě na Balkáně. Tank se v boji neosvědčil, byl zastaralý již na začátku výroby a moderní tanky protivníka (M4 Sherman, T-34) jej deklasovaly.\n\nPo okupaci Itálie Němci ukořistěné tanky zařadili do výzbroje pod označením Panzerkampfwagen L6 733 (i). Byly použity k protipartyzánské, strážní a policejní službě na Balkáně a v Itálii, nebo při výcviku.\n\nPo válce zbylé tanky sloužily v italské armádě jako cvičné až do poloviny 50. let.\n\nPodvozek tvoří na každé straně dvojice dvoukolových vozíků zavěšených na výkyvných ramenech, která jsou odpružena torzními tyčemi. Napínací kolo vzadu je zároveň pojezdové, hnací kolo je vpředu. Pás nesou tři kladky. Trup i věž jsou vyrobeny z pancéřových plechů spojených nýtováním. Věž je umístěna excentricky vlevo.\nVýzbroj je umístěna ve věži: automatický kanón Breda 35 ráže 20 mm a kulomet Breda 38 ráže 8 mm. Zásoba střeliva: 312 nábojů pro kanón a 1560 nábojů pro kulomet.\nTank je poháněn benzínovým řadovým čtyřválcem SPA 18D o objemu 4053 cm³ a výkonu 70 hp při 2500 ot/min. Zásoba paliva je 145 litrů.\nVozidlo je vybaveno radiostanicí RF1CA (vysílání do 6 km, příjem do 20 km). Velitelské tanky jsou vybaveny typem RF2CA (vysílání do 20 km, příjem do 40 km).\nPosádka tanku je dvoučlenná: řidič v trupu a velitel ve věži (zároveň obsluhuje zbraně a radiostanici).\n\n"}
{"id": "185863", "url": "https://cs.wikipedia.org/wiki?curid=185863", "title": "Židovská Čtvrť (Jeruzalém)", "text": "Židovská Čtvrť (Jeruzalém)\n\nŽidovská Čtvrť (: , \"ha-Rova ha-Jehudi\", : , \"Hárat al-Jahúd\") je část Starého Města v Jeruzalémě. V průběhu několika posledních staletích se proměnila v místo, do kterého se soustředili Židé přicházející do Jeruzaléma. Krom mnoha synagog se v Židovské Čtvrti nachází zejména Západní zeď, známá též jako Zeď nářků.\n<mapframe text=\"Mapa Židovské Čtvrti —\nR: synagoga Churva a Rambanova synagoga •\nK: ješiva ha-Kotel a zbytky karaitské synagogy •\nB: kabalistická ješiva Bet El •\nP: ješiva Porat Josef •\nE: ješiva Eš ha-Tora •\nS: Siónská brána •\nH: Hnojná brána •\nX: tzv. „široká hradba“ •\n4: čtyři sefardské synagogy •\nZ: Zeď nářků •\nC: Kardo •\n✝: syrský kostel sv. Marka\n\" width=620 height=480 zoom=17 latitude=31.775 longitude=35.2328 align=center>\n},\n},\n},\n},\n},\n},\n},\n},\n},\n},\n},\n</mapframe>\n\nŽidovská Čtvrť leží v jihovýchodní oblasti Starého Města. Je známa diskuse mezi archeology o tom, zda hranice Jeruzaléma v období prvního Chrámu sahaly jen blízko za Chrámovou horu, nebo zda zasahovaly až k „západním kopcům“, které zahrnují horu Sijón a Židovskou a Arménskou Čtvrť. Archeologické výzkumy, které byly prováděny po šestidenní válce, nalezly v oblasti Židovské Čtvrti důkazy starého osídlení, avšak nebylo je s čím porovnat. Byly nalezeny také zbytky hradeb z doby prvního Chrámu, obzvlášť působivé jsou zbytky Široké hradby.\n\nSpolu s prvním Chrámem bylo zničeno také osídlení v oblasti dnešní Židovské Čtvrti. Bylo obnoveno znovu až v období Hasmonejců. Tehdy byla oblast čtvrti částí jeruzalémského okrsku známého pod jménem „Horní Město“. Oblast dnešní Židovské Čtvrti se pak dočkala prosperity v období Heroda Velikého, kdy byla v této oblasti stavěna helénistická sídla.\nBěhem první židovské války byl celý Jeruzalém zničen Římany. Po druhé židovské válce roku 132 bylo na troskách Jeruzaléma vybudováno římské město Aelia Capitolina, do kterého měli židé vstup zakázán. V samotné oblasti dnešní Židovské Čtvrti však výstavba neprobíhala, takže tato část zůstala pustinou.\n\nV období Byzance se Jeruzalém proměnil díky své posvátnosti pro křesťany v centrum poutníků. Z tohoto rozkvětu měla prospěch i oblast Židovské Čtvrti a v 6. století skrz ni vedla cardo, římská ulice orientována západo-východně, lemovaná sloupořadím, typická pro římská města. Také muslimové čtvrť dále přetvářeli. Křižáci po sobě také zanechali řadu staveb.\n\nRoku 1267 přišel do Jeruzaléma, ve kterém jen stěží žili, Ramban a postavil v něm synagogu, nazývanou Rambanova synagoga, a zřejmě tak založil Židovskou Čtvrť – Židé se začali v blízkosti synagogy usazovat a jejich ulice byla nazvána „Židovská ulice“. O založení synagogy Ramban napsal:\nJe možné, že Rambanova synagoga ležela na troskách synagogy, která pocházela z druhé poloviny 1. tisíciletí. Ještě dávno předtím byla postavena synagoga karaitů a dodnes je největší starověkou synagogou v Židovské Čtvrti.\nSefardští imigranti, vyhnaní ze Španělka, založili svou vlastní synagogu proroka Eliáše a následně také synagogu Jochanana ben Zakkaje. Vznikl tak komplex sefardských synagog, ve kterém se nacházejí ještě dvě další synagogy: Centrální synagoga a Istanbulská synagoga. Roku 1700 přišel do země Jehuda HeChasid a začal se svými žáky budovat synagogu Churva, která byla dokončena o 150 let později a stala se centrem aškenázských židů v Jeruzalémě.\n\nNa začátku 19. století žilo v Židovské Čtvrti 2000 Židů, tj. čtvrtina obyvatel města. Židovské obyvatelstvo se zprvu soustředilo v oblasti sefardských synagog, aškenázové se pak usidlovali v blízkosti synagogy Churva. Podle popisu cestovatelů byla čtvrť dosti zchátralá. Domy byly rozbité, téměř na spadnutí, a mnohé z nich opuštěné a špinavé. Mnoho Židů žilo v bídě, existovalo však na druhou stranu i pár bohatých. Ve čtvrti se nacházela městská jatka, která ještě více Židy ze čtvrti vyháněla. Díky úsilí konzula a Mosese Montefioreho (významného britského finančníka) bylo v polovině století zajištěno přesunutí jatek mimo město.\nMnohé domy patřily Arabům, kteří je pronajímali Židům. Aby se zabránilo zneužití této situace ze strany Arabů, kteří chtěli zvednout nájemné, vydal židovský soud nařízení: „Židovskému nájemníkovi přínáleží právo si dům nadále pronajímat a jiný Žid nesmí svou nabídkou vyšší ceny toto jeho právo ohrozit.“\n\nV polovině století byly vybudovány na pozemku v jihovýchodní oblasti čtvrti tzv. „Domy útočiště“. Koupi tohoto pozemku a domů, které v něm stály, naplánovalo několik evropských židů a peníze získali z příspěvků určených uprchlým Židům. Domy byly postaveny pro všechny židovské chudé. Byl tak vyřešen problém, který nejvíce Židovskou Čtvrť trápil. Roku 1870 žilo ve čtvrti již židovských imigrantů – polovina byli aškenázové, polovina sefardové.\n\nNěkteří odvážní Židé se pak začali usidlovat i v Muslimské Čtvrti. V Křesťanské Čtvrti se však Židé nezabydlovali, protože židovští představení zapověděli pod hrozbou sankcí, aby se některý Žid usadil v blízkosti chrámu Božího hrobu.\n\nNa počátku 20. století žilo ve Starém Městě téměř  Židů, tři čtvrtiny v Židovské Čtvrti, ostatní v Muslimské Čtvrti. Hustota zalidnění se stávala nesnesitelnou, a tak příchod dalších židů způsoboval přesun obyvatel mimo hradby Starého Města. Čtvrť tak zůstala místem chudých a zbožných Židů, dokonce i konzervativní Židé se začali ke konci 19. století stěhovat pryč, např. do čtvrti Me'a Še'arim.\nBěhem první světové války vládl v Jeruzalémě hrozný hlad, což popisuje jeden spisovatel:\nProtižidovské pogromy z let 1920 a 1921 vedené muslimy způsobily další odliv židovských obyvatel pryč za hradby Starého Města. Když vypukly roku 1929 pouliční bouře, byla ve Starém Městě zorganizována jednotka Hagany, která úspěšně bránila životy Židů – např. 24. srpna bylo v Jeruzalémě zabito 17 Židů, avšak jen jeden z nich ve Starém Městě.\n\nV období velkého arabského povstání v letech 1936 až 1939 byla čtvrť střežena britskými vojáky a obehnána plotem z ostnatého drátu, avšak obchodníci a obyvatelé, kteří bydleli v Muslimské Čtvrti nebo na předměstí Židovské Čtvrti byli nuceni své příbytky opustit.\n\nS odchodem Britů 13. května 1948 žilo v Židovské Čtvrti okolo 1700 lidí, které bránilo asi 150 vojáků. 16. května zahájila Arabská legie ofenzivu v rámci izraelské války za nezávislost, jordánské jednotky Židovskou Čtvrť obklíčily a začaly ji ostřelovat. Arabové značnou část čtvrti zničili, a to včetně několika synagog (mezi nimi se jednalo zejména o synagogu Churva). Obyvatelé čtvrti se stali jordánskými zajatci a po dosažení dohody o příměří mezi Izraelem a Jordánskem byli přestěhováni na izraelské území. Poprvé od dob křižáckého Jeruzalémského království tak bylo přerušeno židovské osídlení Starého Města.\n\nPo šestidenní válce, ve které bylo Staré Město získáno Izraelem začala energická obnova čtvrti, která zahrnovala i obnovu synagog zničených jordánskými vojsky. Se stejnou vervou se v celé oblasti Východního Jeruzaléma započal komplexní archeologický výzkum.\n\nDnes v Židovské Čtvrti přebývá 600 židovských rodin. Plocha této městské části dosahuje 122 dunamů (0,122 kilometru čtverečního).\n\n"}
{"id": "185866", "url": "https://cs.wikipedia.org/wiki?curid=185866", "title": "Tomáš Uhorčík", "text": "Tomáš Uhorčík\n\nTomáš Uhorčík († 1713 Liptovský Mikuláš, Uhersko) byl význačný slovenský zbojník a druh Juraje Jánošíka.\n\nDevět let byl členem zbojnické družiny, která operovala na severozápadním Slovensku v oblasti Kysucké stolice. Později se stal vůdcem této zbojnické družiny, byl chycen a vězněn na Bytčanském zámku, kde se seznámil s Jurajem Jánošíkem, který zde pobýval jako císařský voják a poskytl uvězněnému určitá „dobrodiní“ (výraz z výslechového protokolu). Když se Uhorčíkovi podařilo z vězení utéct, vyhledal Jánošíka, který mezitím z vojska vystoupil, a přemluvil ho, aby se stal členem jeho zbojnické družiny.\n\nZdá se pravděpodobné, že oba muže spojovaly obdobné politické názory. Jánošík byl účastníkem nedávno potlačeného rákocziovského povstání v Uhrách a Uhorčík se přátelil s šlechticem a podžupanem Pavlem Lánim, který byl též do povstání zapojen. Vše nasvědčuje tomu, že jejich zbojnická činnost byla přípravou na obnovu povstání. Uhorčík se však záhy rozhodl zbojnickou dráhu opustit, když se oženil s dcerou jablunkovského bači Stoligy. Při svém odchodu předal velení mladému Jánošíkovi.\n\nUhorčík se odstěhoval do Klenovce, stal se zde místním strážníkem a byl oblíben jako dobrý hráč na gajdy. Změnil si též jméno na Martin Mravec. V zimě na přelomu let 1712 a 1713 u něj pobýval na návštěvě Jánošík a byl zde zajat. Uhorčík jako Martin Mravec byl uvězněn s ním a obviněn z napomáhání zbojníkům. Teprve po popravě Janošíkově, který svého druha ani slovem nezradil, bylo prozrazeno jeho pravé jméno. Uhorčík byl poté vyslýchán útrpným právem a ke své zbojnické činnosti se přiznal. Byl popraven lámáním kolem „počavše od hrdla“ (což byl mírnější trest oproti lámání od nohou). Nepomohla ani intervence Pavla Lániho, který se ho do poslední chvíle zastával.\n\nV některých legendách byl Uhorčík (jmenovaný též Mravec nebo Gajdošík) později prezentován jako muž, který Jánošíka zradil, ve skutečnosti tomu tak ovšem nebylo. Oba muže spojovaly při jejich zbojnické činnosti idealistické pohnutky, pro něž se dostávali do konfliktu s některými zločinnějšími typy ve své zbojnické družině. Relativně obsáhlejší výslechy Uhorčíka (ve srovnání s Jánošíkem) nám dávají informace i o magických praktikách zbojníků a o darech, které poskytovali ostatním vesničanům.\n\nVzhledem k spolupráci s Jánošíkem se stal též předmětem mnoha literárních a divadelních zpracování. Jedním z nejpozoruhodnějších ztvárnění postavy byl výkon Milana Markoviče v divadelní hře Stanislava Štepky \"Jááánošííík\". Hry Stanislava Štepky \"Jááánošííík\" (premiéra 14. 11. 1970) a \"Jááánošííík po tridsiatich rokoch\" (premiéra 14. 11. 2000, Uhorčík: Csongor Kassai, Jánošík: Mojmír Caban), uvádělo/uvádí Radošinské naivné divadlo. Význam Štepkových her a Radošinského naivného divadla pro slovenskou kulturu lze srovnat s Divadlem Járy Cimrmana v prostředí českém.\n"}
{"id": "185869", "url": "https://cs.wikipedia.org/wiki?curid=185869", "title": "Liběchovka", "text": "Liběchovka\n\nLiběchovka je říčka, či spíše potok na rozhraní Středočeského, Ústeckého a Libereckého kraje. Jedná se o pravostranný přítok Labe. Téměř celý jeho tok (78 %) leží v Chráněné krajinné oblasti Kokořínsko a je mokřadní oblastí mezinárodního významu.\n\nLiběchovka (dříve nazývaná též Desná, Deštná a Liběchovský potok) pramení v Dokeské pahorkatině na katastru obce Vrchovany severovýchodně od města Dubá v nadmořské výšce přibližně 272 metrů (dle jiných údajů 280 m). Hlavní směr toku je na jih. Tok není regulován; vytváří četné meandry a rozsáhlé mokřady. Od pramene až téměř k ústí teče potok Liběchovka výrazným, místy až 500 metrů širokým a 90 m hlubokým skalnatým údolím z pískovců. Části údolí tvoří hranice okresů Mělník a Litoměřice, tedy Středočeského a Ústeckého kraje. Téměř celým údolím (od Liběchova po Deštnou) prochází silnice I/9, spojující Prahu, Mělník, Českou Lípu a Rumburk. Větší část toku se nachází na území CHKO Kokořínsko.\n\nV údolí Liběchovky leží kromě města Dubá též obce a osady Deštná, Zakšín, Bukovec, Medonosy, Chudolazy, Tupadly, Želízy a při ústí potoka do Labe též město Liběchov (městem od 23. ledna 2007), po němž dostal potok své současné jméno. Ve všech obcích a osadách v údolí se dodnes zachovala řada hodnotných hrázděných a roubených lidových staveb. \n\nJediným větším přítokem je Zakšínský potok (Květnice). Po trase napájí v Nedamově u Dubé Černý rybník, kde byl vybudován kemp a koupaliště.\n\n\nPovodí je z geologického hlediska částí České křídové tabule a je součástí většího geomorfologického okrsku Polomených hor. Sedimentární pokryv je svrchnokřídového stáří. Zastoupeny jsou horniny spodního, středního a svrchního turonu, coniaku a místně tabuli pronikají vulkanity třetihorního stáří. Podrobné informace ohledně geologické stavby povodí Liběchovky lze najít v Malakovský .Údolní síť je výsledkem dlouhodobého rozpadu kvádrových pískovců, který probíhá podle hlavních tektonických linií. Nejdůležitější směr tektonických linií je jizerský, čili směr sever-jih.\nPodle klimatického členění náleží povodí do oblasti mírně teplé (MT) a vyznačuje se dlouhým teplým, mírně suchým létem a krátkou zimou s krátkým trváním sněhové pokrývky .Dlouhodobý roční úhrn srážek na povodí vypočtený polygonovou metodou je 588 mm.Průměrná denní teplota podle nejbližší klimatické stanice Doksy dosahuje 7.23 °C.\nV roce 1984 byla Liběchovka chráněnou rybí oblastí, pstruhovou vodou s čistotou I. třídy.\n\nNa horním toku mezi městem Dubá a místní částí Deštná byla roku 1996 vyhlášena přírodní rezervace Mokřady horní Liběchovky; úsek potoka mezi obcemi Chudolazy a Želízy je od roku 2001 osou přírodní rezervace Mokřady dolní Liběchovky. Obě rezervace jsou součástí území Mokřady Liběchovky a Pšovky, začleněného do seznamu mezinárodně významných mokřadů podle Ramsarské úmluvy o ochraně mokřadů mezinárodního významu. \n\n"}
{"id": "185871", "url": "https://cs.wikipedia.org/wiki?curid=185871", "title": "Šlovice", "text": "Šlovice\n\nNázev Šlovice má více sídel\n"}
{"id": "185872", "url": "https://cs.wikipedia.org/wiki?curid=185872", "title": "Román v dopisech", "text": "Román v dopisech\n\nRomán v dopisech (někdy také \"epistolární román, briefroman\") je literární útvar, který je tvořen dopisy mezi dvěma nebo více osobami.\n\nVeškerý děj je v románu v dopisech popisován účastníky korespondence. Čtenář tak získává pocit, že nahlíží do soukromé korespondence. Použitím této formy se autor snaží docílit dojmu větší opravdovosti a realismu a zároveň mu umožňuje poskytnout čtenáři více úhlů pohledu, na rozdíl od klasického románu s vševědoucím vypravěčem. Román v dopisech bývá často doplňován o deníkové záznamy nebo novinové zprávy. Tato literární forma zažila největší rozkvět v období osvícenství v 18. století.\n\nRomán v dopisech jako literární forma vznikl nejdříve nejspíš z publikovaných dopisů slavných osobností. Ve třináctém století byly v Evropě nesmírně populární dopisy filosofa Pierre Abélarda a jeho milované Heloisy, které popisovaly jejich tragickou lásku. Tyto dopisy byly vloženy do neméně populárního a slavného Románu o růži (1230).\n\nV době osvícenství se proslavily romány v dopisech Angličana Samuela Richardsona \"Pamela\" (1740) a \"Clarissa\" (1749). A ve Francii Montesquieuovy \"Perské listy\" (1721), Rousseauova \"Julie aneb Nová Heloisa\" (1761). Snad nejznámějším románem v dopisech je kniha \"Nebezpečné známosti\" (1782) Choderlose de Laclos, také díky filmovému zpracování Miloše Formana. V Německu patří mezi klasická díla román v dopisech \"Utrpení mladého Werthera\" (1774) Johanna Wolfganga Goetheho. Na konci 18. století tato literární forma pomalu ustoupila a začala být více používána až v literatuře 20. století.\n"}
{"id": "185886", "url": "https://cs.wikipedia.org/wiki?curid=185886", "title": "Orešanská přehradní nádrž", "text": "Orešanská přehradní nádrž\n\nOrešanská přehradní nádrž ( ) je přehradní nádrž na Slovensku. Nachází se u obce Horné Orešany v okrese Trnava uprostřed Malých Karpat.\n\nByla vybudovaná na řece Parná. Vodní plocha má rozlohu 0,5 km². Zadržovaný objem vody je 3,5 mil. m³.\n\nU přehrady bylo vybudované rekreační středisko Majdán. Přehrada se využívá jako zdroj vody pro zavlažování, k rybolovu, k zisku elektrické energie a jako ochrana před povodněmi.\n\n"}
{"id": "185889", "url": "https://cs.wikipedia.org/wiki?curid=185889", "title": "M11/39", "text": "M11/39\n\nM11/39 byl italský střední tank, který byl zkonstruován před druhou světovou válkou. Měl být náhradou za střední tanky Fiat 3000, které byly koncem třicátých let beznadějně zastaralé. Prototyp tanku byl vyroben roku 1937. Jeho zvláštností bylo umístění kanónu a kulometu. Kanón ráže 37 mm byl instalován v přední části korby, zatímco dvojice kulometů ráže 8 mm byla umístěna v otočné věži. Pancíř tanku byl nýtovaný, stroj poháněl motor Fiat SPA o výkonu 105 hp. Celkem bylo vyrobeno 100 kusů.\n\n70 kusů tanků M11/39 bojovalo v Libyi proti britským a australským vojskům a postupně se účastnilo všech válečných kampaní, které na severu Afriky probíhaly. Tanky se stávaly kořistí spojeneckých vojáků, kteří ukořistěné kusy používali. Po kapitulaci Itálie několik tanků ukořistili i Němci, kteří je užívali pod označením PzKpfw M11/39 734 (i).\n\n"}
{"id": "185891", "url": "https://cs.wikipedia.org/wiki?curid=185891", "title": "Polomka", "text": "Polomka\n\nPolomka je slovenská obec v okrese Brezno. Leží v údolí Hronu ze severu ohraničená hřebenem Nízkých Tater, z jihu Muráňskou planinou. Zhruba 60% katastru obce leží na území těchto národních parků. Polomka se nachází přibližně 19 km východně od okresního města Brezna. V roce 2012 zde žilo 3 042 obyvatel. Nadmořská výška středu obce je 628 m n. m., nejvyšším bodem v katastru obce je Homôlka 1 665 m n. m. Součástí obce je místní část Hámor.\n\nObec byla založena v 14. století během valašské kolonizace. První písemná zmínka o obci pochází z roku 1525. Patřila do Muránského panství.\nV průběhu Slovenského národního povstání působila v blízkosti obce americká a anglická vojenská mise. Členové mise se usadili v lovecké chatě pod Homôlkou. Místo jejich pobytu bylo o Vánocích roku 1944 přepadeno jednotkou Edelweiss. Zajatí členové mise byli převezeni do koncentračního tábora Mauthausen, kde byli popraveni.\n\nPři sčítání lidu v roce 2001 se k slovenské národnosti přihlásilo 3 185 obyvatel (98% z celkového počtu 3 250 obyvatel). Podrobné národnostní složení uvádí následující tabulka.\n\n\n\n\n\n"}
{"id": "185901", "url": "https://cs.wikipedia.org/wiki?curid=185901", "title": "Park Kultury (stanice metra v Nižném Novgorodu)", "text": "Park Kultury (stanice metra v Nižném Novgorodu)\n\nPark Kultury ( ) je jedna ze stanic metra Nižného Novgorodu. Je ze všech v síti nejjižnější, konečná Avtozavodské linky. Pojmenována je podle sousedního parku, umístěna je nedaleko Molodjožného prospektu.\n\nStanice byla otevřena 15. listopadu 1989, její projektový název zněl \"Ždanovskaja\". Jedná se o hloubenou jednolodní stanici s ostrovním nástupištěm a dvěma výstupy vyvedenými do mělce umístěných vestibulů. Z nich pak navazují mnohé výstupy do okolního sídliště a k parku. Umělecké předměty ve stanici jsou dva, a to reliéfy s tematikou rekreace a odpočinku ve stylu socialistického realismu. Osvětlení zajišťují lustry zavěšené na stropě stanice. Od roku 1996 jsou však v nich umístěné sodíkové výbojky (patrně z úsporných důvodů), které tak zcela změnily ráz celého \"Parku Kultury\". Jižním směrem dále za stanicí se nacházejí odstavné koleje. V současné době je celá stanice relativně vytížená, vzhledem k tomu, že sem směřuje mnoho linek příměstských autobusů.\n\n"}
{"id": "185904", "url": "https://cs.wikipedia.org/wiki?curid=185904", "title": "Stlačitelnost", "text": "Stlačitelnost\n\nStlačitelnost (objemová stlačitelnost) je definována jako záporná hodnota relativní změny objemu vzhledem ke změně tlaku, tzn.\nkde formula_2 je původní objem kapaliny před stlačením, formula_3 představuje změnu objemu při stlačení a formula_4 je změna tlaku.\n\nPřevrácená hodnota stlačitelnosti se nazývá modul objemové pružnosti\n\nIdeální kapalina je zcela nestlačitelná, tzn. formula_6.\nJednotky: Pa\n\n"}
{"id": "185908", "url": "https://cs.wikipedia.org/wiki?curid=185908", "title": "Gottfried Semper", "text": "Gottfried Semper\n\nGottfried Semper (29. listopadu 1803 Hamburg, Německo – 15. května 1879 Řím, Itálie) byl neorenesanční architekt, teoretik architektury a německý emigrant.\nStavitel Semper byl povolán roku 1834 do Drážďan, aby pokračoval v budování tohoto města. Postavil nejen Semperoper, ale i v Zwingeru začal stavět další z budov, obrazárnu. V roce 1849 i v Drážďanech vypukla revoluce a Semper se jí aktivně zúčastnil. Postavil s přáteli před Zwingerem barikádu. V prudkým bojích část Zwingeru padla za oběť dělům a plamenům a Semper se spasil útěkem do Londýna. Rozestavěnou budovu obrazárny pak dokončil dvorní stavitel Krüger.\n\nSemper je znám i jako autor vídeňského divadla Hoftheater.\n"}
{"id": "185910", "url": "https://cs.wikipedia.org/wiki?curid=185910", "title": "Toldi", "text": "Toldi\n\nLehký tank Toldi vznikl v Maďarsku na základě licence švédského tanku Landsverk L-60. Název je odvozen od Miklóse Toldiho, což byl maďarský šlechtic a národní hrdina. \n\nTank Toldi měl jednoduchou hranatou korbu s poměrně slabým pancéřováním. Pohon tanku zajišťoval motor Büssing o výkonu 155 hp. Podvozek sestával z dvojice hnacích kol vpředu, čtyř pojezdových kol, vlečeného napínacího kola vzadu a dvou napínacích kladek. \n\n\nTanky Toldi bojovaly na straně Třetí říše zejména na východní frontě proti Sovětskému svazu. Proti moderním sovětským tankům byly téměř bez šance.\n"}
{"id": "185915", "url": "https://cs.wikipedia.org/wiki?curid=185915", "title": "Within the Realm of a Dying Sun", "text": "Within the Realm of a Dying Sun\n\nWithin the Realm of a Dying Sun je třetí studiové album hudební skupiny Dead Can Dance vydané v roce 1987. Na obalu alba je použita fotografie hrobu politika Françoise-Vincenta Raspaila na pařížském hřbitově Père-Lachaise.\n\nZpěv Lisy Gerrard určuje charakter druhé poloviny alba, kde její styl často dosahuje až arabských tklivých svrchních tónů. Příkladem může být skladba Cantara. Tyto prvky postupně sílí během alba a vytvářejí kontrast k první zasněné polovině alba.\n\n"}
{"id": "185917", "url": "https://cs.wikipedia.org/wiki?curid=185917", "title": "Zwinger", "text": "Zwinger\n\nZwinger je komplex barokních budov se zahradou ve Starém městě saských Drážďan. Jde o jedno z nejvýznamnějších stavebních děl z období baroka v Německu. Vedle kostela Frauenkirche je Zwinger nejznámější památkou ve městě. Původně se mělo jednat o nádvoří velkolepého zámku, který ale nebyl nikdy postaven.\n\nZwinger leží v místech, kde se původně nacházelo městské opevnění. Prostoru mezi vnější a vnitřní městskou zdí. se říkalo Zwinger, od čehož byl odvozen název této stavby. V roce 1945 byl areál při bombardování Drážďan těžce poničen. Po válce byl však postupně zrekonstruován. V budově Semperovy galerie na Divadelním náměstí (\"Theaterplatz\") je umístěna Galerie starých mistrů, sbírka obrazů z 15.-18. století, v rohových pavilonech je sbírka porcelánu a Matematicko-fyzikální salon. \n\nPříkaz ke stavbě vydal saský kurfiřt a polský král August II. Silný roku 1709. Jako mnoho dalších panovníků napodoboval absolutistický životní styl francouzského krále Ludvíka XIV. Pořádal proto na svém dvoře řadu jezdeckých a maškarních slavností, pro které potřeboval vhodné prostory. Svou roli také sehrála kavalírská cesta mladého Augusta po Evropě v letech 1687-1689, která v něm zanechala silné dojmy. August Silný se proto rozhodl dle vzoru italských a francouzských měst saskou metropoli postupně přestavět. Drážďany totiž tvořila až do konce 17. století především dřevěná zástavba. Po rozsáhlém požáru města roku 1701 Augustovo odhodlání město přestavět a vystavět zde monumentální rezidenční zámek ještě zesílilo.\n\nZákladní kámen byl položen roku 1711. Provedením prací byl tehdy pověřen architekt Matthäus Daniel Pöppelmann, který stavbu pojal jako umělecké dílo. Jako přípravu podnikl Pöppelmann několik studijních cest, mimo jiné i do Prahy, kde si podrobně prohlédl chrám Svatého Mikuláše od Kryštofa Dientzenhofera na Malé Straně, a navštívil i zámek Versailles u Paříže. Mnohé plastiky, kterými byl Zwinger vyzdoben, vytvořil sochař Balthasar Permoser. Jeho snad nejzdařilejší dílo na tomto místě – Koupel nymf – je umístěno za Francouzským pavilonem v prostoru s jeskyněmi, sochami a fontánami.\n\nI když nebyl Zwinger ještě dokončen, konaly se zde roku 1719 u příležitosti svatby Agustova syna velkolepé slavnosti. Poté stavba pokračovala dále. Roku 1722 bylo dokončeno jižní křídlo a byla vybudována východní strana. Již předtím byla ale ve Zwingeru zřízena oranžerie se spoustou exotických rostlich. Exotické rostliny a pomerančovníky nechal August Silný pro pobavení svého dvora vysázet i v parku uvnitř areálu. Stavba pokračovala až do Augustovy smrti roku 1733 s různou intenzitou. Severní strana směrem k Labi zůstala nicméně otevřena (byla provizorně uzavřena zdí), jelikož Zwinger měl být jen vstupním nádvořím velkolepého zámku, o jehož výstavbě August tolik snil.\n\nPo smrti Augusta Silného se situace výrazně změnila. Jeho syn ještě uvažoval, že nechá areál rozšířit směrem k dnešnímu kostelu Hofkirche. V architektuře se ale začal postupně prosazovat vliv klasicismu a saský dvůr se soustředil na jiné úkoly – v popředí nyní stála stavba zámku Moritzburg, Hubertusburg a Japonského paláce. Kromě toho se zhoršily ekonomické poměry a vydržování Zwingeru se stalo drahou záležitostí. Barokní dílo z labského pískovce tak začalo nevyhnutelně ztrácet na významu. V jeho parku byla ve 40. letech 18. století dokonce zřízena dřevěná budova divadla, která ale po několika letech vyhořela. Za sedmileté války byl Zwinger poškozen ostřelováním a okupační jednotky používaly budovy jako skladiště. V 2. polovině 18. století se sice dál diskutovalo o dokončení areálu, objevily se i plány na zboření Zwingeru a zřízení zcela nového komplexu, k jejich uskutečnění ale nikdy nedošlo.\n\nV 1. polovině 19. století proběhlo několik stavebních úprav, díky kterým se měl stát areál centrálním místem pro uskladnění kurfiřstkých uměleckých sbírek. Plány na dokončení Zwingeru byl ve 40. letech 19. století pověřen architekt Gottfried Semper, který původně plánoval rozšíření komplexu na dnešní Divadelní náměstí (\"Theaterplatz\"). Tyto plány byly ale zamítnuty a Semper byl pověřen areál Zwingeru na severní straně stavebně příčně uzavřít. Inspiroval se budovou galerie \"Alte Pinakothek\" (Staré pinakotéky) v Mnichově a navrhl novorenesanční budovu, jejíž základní kámen byl položen roku 1847. V roce 1854 byla stavba dokončena a roku 1855 bylo muzeum otevřeno pro veřejnost.\n\nPo dokončení Semperovy galerie se nacházel areál v estetické disharmonii, jelikož novorenesanční stavba tehdy ostře kontrastovala se zanedbanou barokní částí Zwingeru. Aby bylo dosaženo optické vyrovnanosti, byly barokní fasády přetřeny olejem, což pískovci příliš neprospělo. Úpadek pokračoval ještě několik desetiletí. Kvůli finančním problémům začala postupná rekonstrukce až roku 1911. Krátce před 1.světovou válkou ale opět došlo ke komplikacím a roku 1915 byla rekonstrukce zastavena. Stav budov se nadále zhoršoval a padající zdivo dokonce ohrožovalo přilehlou dopravu. Celý stav ještě zhoršovaly nevhodné restaurační metody, které pískovec poškozovaly.\n\nS rozsáhlou rekonstrucí bylo nakonec započato po 1. světové válce. Fasády budov byly zbaveny vrstvy oleje, pískovec byl šetrně ošetřen a byla uskutečněna razantní změna odvodňovacího systém celého areálu. S vypuknutím 2. světové války byly práce opět zastaveny. Konec 2. světové války byl pro Zwinger katastrofou. Areál byl 13. a 14. února 1945 těžce poškozen nálety a vyhořel.\n\nO znovuvýstavbě Zwingeru bylo rozhodnuto už roku 1945. Ještě na podzim téhož roku byly zahájeny stavební práce. Většina objektů byla dokončena už v 50. letech. Svou zevnější, předválečnou podobu získal Zwinger nazpět v roce 1963.\n\nTento pavilon s půdorysem ve tvaru oválu, který byl dostavěn v roce 1728, byl původně hlavním vchodem do Zwingeru a označoval se jako Městský pavilon. Dnešní název získal proto, že při rekonstrukci v roce 1936 byla do prostředního okna umístěna zvonkohra se 40 zvonky z míšeňského porcelánu. Vzhledem je téměř stejný jako protilehlý hudební pavilon. Je zdoben ornamenty a postavami antických hrdinů. Dnes se v něm nacházejí výstavní prostory.\n\nZwinger je součástí Státních uměleckých sbírek Drážďany (\"Staatliche Kunstsammlungen Dresden\") a je zde k vidění mnoho vzácných uměleckých děl. V Semperově galerii se nachází světoznámá Galerie starých mistrů (\"Gemäldegalerie alte Meister\"), kde je vystavena např. Raffaelova Sixtinská madona. V jižním rohovém pavilonu je sbírka porcelánu s cennými porcelánovými plastikami z míšeňské porcelánové manufaktury i s díly Johanna Friedricha Böttgera, který vynalezl roku 1708 evropský porcelán. V západním rohovém pavilonu je Matematicko-fyzikální salon, sbírka historických fyzikálních a astronomických přístrojů . \n\n"}
{"id": "185920", "url": "https://cs.wikipedia.org/wiki?curid=185920", "title": "The Serpent's Egg", "text": "The Serpent's Egg\n\nThe Serpent's Egg je čtvrté studiové album hudební skupiny Dead Can Dance vydané v roce 1988. Skladba \"The Host of Seraphim\" byla později použita v experimentálním dokumentárním filmu Baraka (1992). Jde o poslední album spadající do období mileneckého vztahu členů skupiny Lisy Gerrard a Brendana Perryho. Většina skladeb alba byla nahrána ve víceposchoďovém bytovém domě v londýnské oblasti \"Isle of Dogs\".\n\n"}
{"id": "185928", "url": "https://cs.wikipedia.org/wiki?curid=185928", "title": "Táhlo", "text": "Táhlo\n\nTáhlo je mechanická součást stroje nebo zařízení, která přenáší mechanický pohyb mezi jeho jinými pohyblivými částmi. Zpravidla je táhlo tvořeno pevným podlouhlým tělesem na koncích opatřeným příchytnými \"oky\" nebo \"vidlicemi\".\n\nTáhla jsou nezbytnou součástí řídících soustav větších letadel (u menších letadel se používá i lanové řízení). Obvykle jsou vyrobena z duralových, někdy v menších délkách i z ocelových trubek. Táhla řízení letadel nemohou být příliš dlouhá aby nedocházelo k vibracím. Pro přenášení mechanického pohybu na delší vzdálenost je nutné táhla řízení segmentovat pomocí pohyblivých pák zavěšených pevně v draku letadla. Na koncích táhel jsou koncovky pro kloubové spoje, které mohou být pevné i stavitelné, tvořené kloubovým okem (ložiskem) nebo vidlicí. Každá koncovka je opatřena otvorem pro čep nebo šroub. U stavitelných koncovek je možné v určitých mezích měnit vzdálenost mezi jejich otvory a tím zjednodušit regulaci převodu mechanického pohybu. Jelikož táhla mohou mít pohyb nejen dopředný, ale mohou se také vychylovat na stranu a otáčet se, používají se kloubové koncovky trojího druhu:\n\n"}
{"id": "185932", "url": "https://cs.wikipedia.org/wiki?curid=185932", "title": "Pískové dráhy ve Slezsku", "text": "Pískové dráhy ve Slezsku\n\nPískové dráhy ve Slezsku tvoří železniční síť, která vznikla především pro železniční dopravu písku z pískových polí do černouhelných dolů v Horním Slezsku.\n\nSíť začala vznikat v 50. letech 20. století s využitím již existujících, ale i nově budovaných průmyslových tratí v oblasti od Rybnika přes katowickou aglomeraci až k Jaworznu. Síť byla budována jako zcela nezávislá na infrastruktuře státních drah Polskie Koleje Państwowe, byly na ní provozovány vlastní lokomotivy i vlastní železniční vozy.\nV té době celá síť pískových drah patřila pod státní firmu Przedsiębiorstwo Materiałów Podsadzkowych Przemysłu Węglowego (PMP PW), která se dále dělila na jednotlivé pískovny (kopalnie piasku), které kromě těžby písku zajišťovaly i jeho železniční dopravu.\n\nVýznamná část této sítě byla elektrizována napájecí soustavou 3 kV DC.\n\nV roce 1989 se celá síť skládala z 650 km železničních tratí, na kterých se nacházelo 37 stanic a 80 dalších traťových stanovišť.\n\nV roce 1990 byly jednotlivé pískovny (Kotlarnia, Maczki Bór, Szczakowa, Kuźnica Warężyńska) nejdříve osamostatněny a poté se postupně dostaly do soukromých rukou. Z někdejších těžebních firem se tyto společnosti nyní zabývají většinou zejména železniční dopravou, na základě polské legislativy však musela být železniční infrastruktura vyčleněna do samostatných společností.\n\nV souvislosti s útlumem těžby černého uhlí i písku dochází k postupnému snižování rozsahu této sítě, k zjednokolejňování dvoukolejných úseků. Zároveň probíhá postupná deelektrizace sítě, takže v současnosti (rok 2007) už zbývá pouze několik kilometrů elektrizovaných pískových drah u jediného provozovatele dráhy - firmy PCC Śląskie Linie Kolejowe.\n"}
{"id": "185939", "url": "https://cs.wikipedia.org/wiki?curid=185939", "title": "Žytomyr", "text": "Žytomyr\n\nŽytomyr nebo též počeštěně Žitomír (; ; ) je historické město ležící na severozápadě Ukrajiny na řece Teteriv, zhruba 130 km západně od Kyjeva; je střediskem Žytomyrské oblasti a největším městem i kulturním a hospodářským centrem regionu Volyň. Žije zde obyvatel.\n\nŽytomyr patří k nejstarším městům na Ukrajině a býval jedním z důležitých středisek Kyjevské Rusi. První zmínky pocházejí již z roku 884. Roku 1320 se stal součástí Litvy, roku 1569 pak sjednoceného Polsko-litevského státu. V té době zde vznikla také početná židovská komunita.\n\nRoku 1648 bylo město obléháno Bohdanem Chmelnickým. Pod ruskou správu přešlo po dělení Polska roku 1793 a brzy nato se stalo sídlem Volyňské gubernie. Koncem 19. století tvořili Židé třetinu ze 70 000 obyvatel; fungoval zde rabínský seminář a vyrůstaly zde mnohé osobnosti židovské kultury, mj. Chajim Nachman Bialik. Židovská komunita byla největší obětí nacistické okupace v letech 1941–1944. Ovšem už v letech 1937 až 1939 se zde popravilo mnoho tehdy sovětskému režimu nepohodlných osob. Dokonce byla stanovena kvóta, 500 popravených denně, která byla ještě navýšena na žádost popravčích. V roce 2003 byl na místě poprav postaven skromný památník. Mezi tehdy odhadem 15 000 popravenými bylo i mnoho volyňských Čechů. V zimě 1917–1918 ve městě a okolí T.G. Masaryk ubytoval většinu z 50 000 československých legionářů. Od roku 1937 je Žytomyr sídlem Žytomyrské oblasti (do roku 1991 Ukrajinské SSR, nyní nezávislé Ukrajiny).\n\nV Žytomyru funguje vedle literárního muzea a dalších institucí také Konzervatoř Viktora Kosenka. Z města pochází mnoho hudebníků a skladatelů. Je zde 10 vysokých škol převážně technického zaměření.\nNejslavnějšího ze svých rodáků Sergeje Koroljova město uctilo založením Muzea kosmonautiky imeni Koroljova. Muzeum má dvě části, první je věnována Ukrajině, druhá expozice má název \"Člověk a vesmír\". V muzeu je mnoho originálních exponátů z historie kosmonautiky, např. návratový modul Sojuzu 27 či skafandr československého kosmonauta Vladimíra Remka. Je zde i mnoho různých maket, např. lodi Sojuz nebo Lunochodu 2. Je zde dokumentováno také zapojení bývalého prezidenta Ukrajiny Leonida Kučmy, který byl dlouholetým ředitelem závodu Južnoje, kde se v utajení vyráběly komponenty kosmických raket.\n\n\nVe městě je zastoupen především sklářský, strojírenský, chemický a obuvnický průmysl, vyrábějí se tkaniny, autodíly a obráběcí stroje.\n\nŽytomyr je poměrně významným dopravním uzlem. Leží na křižovatce hlavní silnice spojující Kyjev se západní Ukrajinou (součást evropského tahu E40) a trasy vedoucí z Běloruska na Vinnycji a do Moldavska. Je zde letiště, ale v současné době neslouží osobní dopravě. Uvažuje se o jeho využití pro bombardéry.\n\nV Žytomyru se sbíhá pět železničních tratí, které jsou však vesměs jednokolejné a nepatří mezi hlavní tahy. Město má denně spojení s Kyjevem, Moskvou, Charkovem, Petrohradem, Kišiněvem a Oděsou, cílem regionálních spojů je pak Korosteň, Korostyšiv, Fastiv, Berdyčiv a Novohrad-Volynskyj.\n\nJako v jednom z prvních ukrajinských měst zde byla roku 1899 zavedena tramvajová doprava. Po doplnění trolejbusy roku 1962 prošla útlumem; jedna z hlavních linek však přežila i hospodářskou krizi konce 20. století a funguje dodnes. Trolejbusových linek je v provozu 18.\n\n\n\n"}
{"id": "185940", "url": "https://cs.wikipedia.org/wiki?curid=185940", "title": "Aion (album)", "text": "Aion (album)\n\nAion je páté studiové album hudební skupiny Dead Can Dance vydané v roce 1990. Jde o první album, které Lisa Gerrard a Brendan Perry napsali po konci svého mileneckého vztahu. Bylo nahráno v novém studiu Brendana Perryho v irském Quivvy Church. Mužský sopránista David Navarro Sust se podílel na zpěvu v první skladbě. Na obalu alba je detail ze středověké malby \"Zahrada pozemských rozkoší\" od Hieronyma Bosche.\n\n"}
{"id": "185945", "url": "https://cs.wikipedia.org/wiki?curid=185945", "title": "Ponožky", "text": "Ponožky\n\nPonožky jsou součástí každodenního oblečení. Odsávají pot a chrání nohy před chladem a odřením. Nahradily kdysi běžně používané onuce. Mají tvar roury profilované do tvaru dolní části nohy, zpravidla jsou zhotoveny z bavlny, vlny, umělých vláken nebo z jejich kombinací. Dosahují zpravidla po kotníky. Existují také kratší ponožky, které končí těsně nad patou a které jsou oblíbené zejména v letním období. Naopak podkolenky sahají až ke kolenům. Vyrábějí se i jednorázové hygienické ponožky na zkoušení obuvi.\n\nPonožky z chlupů zmiňuje již Hésiodos. Ponožky znali také již staří Římané. V raném středověku byly symbolem čistoty a ve vrcholném středověku symbolem bohatství. S vynálezy jako je plochý pletací stroj se staly dostupné širokým masám. V současné době někteří lidé (nikoli třeba v Japonsku) považují za módně nevhodné nosit ponožky v otevřených botách, jako jsou sandály. Obouvání bez ponožek však může způsobit mykózu nohou.\n\nFunkční ponožky mají specifické vlastnosti zvyšující jejich užitnou hodnotu. Může se jednat o zlepšené vlastnosti v oblasti odpařování vlhka pomocí termovláken, v oblasti antibakteriálních vlastností či v oblasti specifického tvaru a svěru ponožky.\n\nPro zvýšené odpařování vlhka jsou vyráběny ponožky s větším povrchem vláken. S rostoucím povrchem vlákna roste i jeho schopnost odpařovat vlhko. Těchto vlastností se nejvíce využívá u sportovních a teplých zimních ponožek.\n\nPro získání antibakteriálních vlastností ponožek se využívají nanočástice stříbra. Antimikrobiální látky se aplikují přímo na jádro příze, nikoli k jeho povrchu, a nesnižuje se tak jeho účinnost při praní.\n\nSpecifický tvar či svěr ponožky je zpravidla dán tím, pro jaké užití je ponožka vyrobena. Ponožka může mít například přídavný fixační pruh přes nárt, který jí pomáhá lépe držet na svém místě. Pro zdravotní ponožky je charakteristický minimální svěr, který neškrtí ani při dlouhodobém nošení. Svěr je zajištěn vzorem ponožky, například elastickým žebrováním, a může být doplněn pouhou jednou gumičkou v zakončení.\n\n\n"}
{"id": "185947", "url": "https://cs.wikipedia.org/wiki?curid=185947", "title": "Turán", "text": "Turán\n\nTurán byl maďarský střední tank, užívaný za druhé světové války. Před druhou světovou válkou maďarská armáda používala importované tanky z různých zemí, především z Itálie. Ta Maďarsku dodala počátkem 30. let pět kusů tanků Fiat 3000 a v letech 1935–1936 dodala dalších 151 tančíků L3/33, které vytvořily základ maďarských tankových sil. Teprve v předválečném období se začaly konat kroky vedoucí k výrobě vlastních tanků. První z nich byl lehký tank 38.M Toldi, který se však ukázal jako nedostatečný jak po stránce výzbroje, tak pasívní ochrany. Jelikož Německo odmítlo dodat zemi 180 středních tanků Panzerkampfwagen IV a ani Itálie nemohla žádné tanky postrádat, bylo nutné tanky získat jinde.\n\nTeprve 5. srpna roku 1940 došlo k uzavření smlouvy v hodnotě 6 750 000 korun mezi Maďarskem a firmou Škoda, která se po okupaci Československa a vzniku tzv. Protektorátu Čechy a Morava dostala do německých rukou.\n\nUvedená licence se týkala středního tanku Škoda T-21 (Š-II-c), který byl vyvinut pro československou armádu již roku 1937, avšak ve výběrovém řízení neuspěl. Maďarským expertům se však tank roku 1939 zamlouval, bylo pouze požadováno silnější pancéřování. Nakonec Škodovka prodala licenční smlouvu na výrobu neomezeného počtu tanků T-21 pod označením Turán pro potřeby maďarského Honvédségu.\n\nPrvní maďarský prototyp byl dokončen v srpnu 1941 a na podzim byla zahájena jeho výroba, ale první kusy dostala armáda, díky průtahům ve výrobě a změnám konstrukce, až v květnu roku 1942. Stroj dostal typové označení 40.M Turán. Korba tanku měla hranaté tvary, ocelové pláty byly spojeny nýty. Ve věži byl instalován kanón 41.M ráže 40 mm (licenční český kanón Škoda A 17) a koaxiální kulomet 34/40.M ráže 8 mm. Stejný kulomet byl umístěn v korbě. Pohon tanku zajišťoval osmiválcový zážehový motor Manfréd Weisz o výkonu 260 hp. Podvozek sestával na každé straně z hnacího kola vpředu, devíti pojezdových kol, napínacího kola vzadu a pěti napínacích kladek. Osádka byla pětičlenná. Celkem bylo vyrobeno 285 kusů tohoto typu.\n\nRoku 1941 byl tank modernizován a vznikl typ 41.M Turán II. V mohutnější věži byl instalován krátký kanón 41.M ráže 75 mm a o délce hlavně 25 ráží. Ten byl schopen prorazit 50 mm silný pancíř na vzdálenost 500 metrů, což však bylo proti moderním tankům málo. Mezi květnem 1943 a červnem 1944 bylo dodáno 129 kusů a později dalších 10. Celkem tedy bylo vyrobeno 139 kusů této varianty.\n\nVzhledem k tomu, že krátký kanón s malou úsťovou rychlostí neměl v boji se sovětskými tanky valnou účinnost, bylo rozhodnuto o změně výzbroje. Nový typ tanku, zvaný 43.M Turán III, měl být vyzbrojen novým výkonným kanónem 43.M ráže 75 mm. Zároveň měly být tímto kanónem přezbrojeny všechny stávající tanky Turán. Ovšem v prosinci roku 1943 byl vyroben pouze jeden prototyp a tank se nedostal vůbec do výroby. Stejně neúspěšně skončilo plánované přezbrojení stávajících strojů.\n\nTanky Turán byly v roce 1942, kdy začaly přicházet na frontu, již zastaralé. Nedokázaly čelit sovětským tankům T-34, které nad nimi měly značnou převahu jak ve výzbroji a v pasívní ochraně, tak i v pohyblivosti a v manévrovatelnosti. Tomu odpovídala i úspěšnost, či spíše neúspěšnost jejich nasazování do bojů.\n\nV roce 1942 byla na bázi tanku Turán vyvinuta útočná houfnice 40/43.M Zrínyi, později upravená do varianty 40/43.M Zrínyi II. Existoval také prototyp útočného děla 44.M Zrínyi I s protitankovým kanónem 43.M ráže 75 mm. Na rozdíl od Turánů se houfnice Zrínyi v bojích osvědčily. Bylo jich však postaveno jen 66 kusů.\n\n"}
{"id": "185953", "url": "https://cs.wikipedia.org/wiki?curid=185953", "title": "Petr Hájek (novinář)", "text": "Petr Hájek (novinář)\n\nPetr Hájek (* 23. října 1951, Praha) je český novinář a spisovatel, bývalý tiskový mluvčí Václava Klause a bývalý zástupce vedoucího Kanceláře prezidenta republiky pro oblast komunikace a kultury. Je znám svými radikálními a často kontroverzními názory.\n\nJe synem komunistického literárního kritika Jiřího Hájka (1919–1994), někdejšího šéfredaktora časopisu \"Plamen\" a normalizačního kulturního periodika \"Tvorba\".\n\nVyučil se elektromontérem, v roce 1970 absolvoval gymnázium v Praze. Po ukončení základní vojenské služby působil od roku 1972 v časopise Čs. voják a poté od roku 1974 v časopise Květy, nejdříve v kulturní rubrice, později ve vnitropolitickém oddělení, kde byl od roku 1982 vedoucí. Od roku 1973 dálkově studoval scenáristiku a dramaturgii na FAMU v Praze (absolvoval v roce 1978). V roce 1990 spoluzakládal společenský týdeník Reflex a tři roky byl jeho šéfredaktorem. Po krátkém čase časopis prodal a věnoval se podnikání v oblasti reklamy a marketingu.\n\nOd 90. let spolupracuje s Václavem Klausem, podílel se na kampani ODS a po Klausově zvolení prezidentem v únoru 2003 se stal ředitelem tiskového odboru Kanceláře prezidenta republiky. Po odchodu prvního tiskového mluvčího Tomáše Klvani se stal také tiskovým mluvčím prezidenta Klause, a to do roku 2008, kdy jej vystřídal Radim Ochvat. V roce 2008 získal anticenu „Němá barikáda“ pro nejméně oblíbeného mluvčího roku mezi vybranými novináři. Poté působil jako zástupce vedoucího Kanceláře prezidenta republiky pro oblast komunikace a kultury.\n\nV letech 1999–2004 byl členem správní rady Nadačního fondu Václava Klause a od roku 2003 je členem správní rady Nadačního fondu manželů Livie a Václava Klausových.\n\nOd dubna 2013 je šéfredaktorem internetového periodika Protiproud, který založil jako platformu pro informace a názory, které podle Hájka nedostávají prostor v hlavním proudu sdělovacích prostředků.\n\nProslul mj. tím, že nejenže je těžkým kuřákem, nýbrž že také popírá důkazy škodlivosti kouření pro lidské zdraví. Podle jeho slov „nikdo nikdy nedokázal a nedokáže, že je to kouření, které je tak škodlivé. Já významně pochybuji o zdravotním riziku kouření.“\n\nMediální rozruch vzbudily Hájkovy výroky týkající se evoluční teorie, které přednesl za účasti předních českých evolučních biologů na semináři „Darwin a darwinismus – věda, nebo ideologie?“, který pořádalo 20. dubna 2009 Centrum pro ekonomiku a politiku a který moderoval prezident Václav Klaus. Hájek zdůrazňoval příbuznost darwinismu s marxismem a vyjádřil nesouhlas s tzv. vědeckým darwinismem, který ovšem nemá podle Hájka s názory samotného Charlese Darwina téměř nic společného. Zároveň Hájek kritizoval i moderní antropocentrický pohled na svět a Descartův skepticismus. Hájek v příspěvku nazvaném „Nevím jak vy, ale já z opice nepocházím“ darwinismu vytkl, že „slepě a hluše opakuje četné nesmysly a exaktními důkazy překonané evolucionistické mantry jako nedotknutelná tabu“, přičemž darwinismus Hájek kladl do protikladu s náboženstvím. Zúčastnění vědci byli původně pozváni na seminář s názvem „Charles Darwin dvě stě let od narození“, který měl moderovat Cyril Höschl a kterého se Hájek ani Klaus neměli účastnit; změna byla provedena několik dní před konáním semináře a kvůli ní byl odmítnut objednaný příspěvek docenta Frynty.\n\nHájkovu příspěvku se následně dostalo široké publicity ve významných médiích a proti příspěvku se postavili významní čeští vědci jak formou komentáře v těchto médiích (Jaroslav Flegr, Jan Zrzavý, Anton Markoš), tak např. otevřeným dopisem prezidentu Klausovi, který na svém blogu zveřejnila bioložka Fatima Cvrčková a o němž také referovala některá média. V březnu 2010 pak také za svá prohlášení získal anticenu Bludný balvan (za rok 2009). Konkrétně šlo o zlatý Bludný balvan v kategorii jednotlivců (viz Seznam nositelů).\n\nHájek se v několika pozdějších rozhovorech postavil i proti tomu, že se na školách vyučuje pouze „jediná, neprověřená teorie“ o vzniku života a původu člověka a že mladí lidé nejsou informováni o tom, že „vysvětlení vzniku života a původu člověka je daleko více“.\n\nV roce 2011 vzbudil pozornost médií, když prohlásil, že \"„Bin Ládin je mediální fikce. Jak se zrodil, tak také zemřel, za podivných, téměř mystických okolností. Je to moderní pohádka pro dospělé – dobro a zlo. Chceme-li, věřme.“\" Také zastává názor, že teroristické útoky 11. září 2001 mohly zorganizovat americké tajné služby. Od těchto názorů se ale prezident republiky distancoval a v roce 2013 o Hájkovi prohlásil, že se zbláznil.\n\nV roce 2011 se Hájek pustil do ostré kritiky vedení hlavního města Prahy, které převzalo záštitu nad Festivalem tolerance Prague Pride 2011. Hájek akci označil za „nátlakovou akci homosexuálů“, homosexuály pak označil za „deviantní občany“. Pozastavil se pak nad tím, jak mohou záštitu nad takovou akcí převzít pravicoví politici v čele s primátorem Bohuslavem Svobodou a předsedou pražské ODS Borisem Šťastným a oba vyzval k odchodu z ODS. Za Hájkovy výroky se postavil i prezident republiky Václav Klaus, který se vzápětí vyjádřil, že vedení Prahy by této akci záštitu dávat nemělo, protože není projevem homosexuality, ale „homosexualismu“, kterého se velmi obává. Slovo „deviace“ pak Klaus pokládá za hodnotově neutrální slovo.\n\nOba Hájkem kritizovaní politici si ale za podporou akce stáli. Primátoru Svobodovi se příčilo dělení lidí dle jejich sexuální orientace a pokud jde o opuštění ODS, přišlo mu úsměvné, aby jej k tomu vyzval člověk, který podle jeho informací členem ODS není a ani tuto stranu nevolil. Boris Šťastný zase nechtěl, aby Praha byla městem maloměšťáků, šovinistů a xenofobů, ale otevřenou metropolí jako Londýn či Berlín. Vyjádřilo se také americké velvyslanectví v Praze, podle kterého bylo „politováníhodné, že jsou tu lidé, i na oficiálních místech, kteří se ztotožňují s netolerantním pohledem na věc.“\n\nHájek v rozhovoru pro server Parlamentní listy zpochybnil kněžské vysvěcení katolického kněze Tomáše Halíka, který patří mezi dlouhodobé kritiky Václava Klause. Hájek v rozhovoru zpochybnil také to, že mu patří profesorský titul. Podle Hájkových informací Halíka nevysvětil kardinál Meisner, arcibiskup z Kolína nad Rýnem, což Halík údajně tvrdí, a má tedy vznikat otázka, zda jde skutečně o kněze, nebo jen o „běžného havlistického aktivistu“.\n\nHalík na to odpověděl, že vysvěcen byl 21. října 1978 biskupem Hugem Aufderbeckem v kapli v Erfurtu a že je třeba pochybovat o Hájkově duševním zdraví. Jako svého světitele přitom Halík uvedl biskupa Aufderbecka již v knize rozhovorů s Janem Jandourkem \"Ptal jsem se cest\" v roce 1997.\n\nČeská biskupská konference na základě rozhodnutí svého předsedy Dominika Duky Halíkovo svěcení doložila zveřejněním skenu nedatovaného potvrzení arcibiskupa kard. Meisnera na svých webových stránkách a Hájkovo tvrzení tím vyvrátila. Halíkovo vysvěcení v Erfurtu potvrdil už dříve v televizním pořadu \"13. komnata Tomáše Halíka\" tehdejší erfurtský generální vikář (a dnes světící biskup) Mons. Hans-Reinhard Koch, který měl přípravu tajného svěcení na starosti. Kriticky se k Hájkovu tvrzení vyslovil i emeritní pražský arcibiskup kardinál Miloslav Vlk, který v delším textu mimo jiné vyjádřil podiv nad tím, že Hájek „stále ještě zastává tak vysokou funkci ve veřejném životě“.\n\nZesnulý prezident Václav Havel působil v Satanových službách a byl nástrojem lži a nenávisti. Nástrojem pravdy a lásky je naopak prezident Václav Klaus, uvádí Hájek ve své nové knize \"Smrt v sametu\", která vyšla v závěru roku 2012. Havel byl podle Hájka teoretický moralista, co si nepotrpěl na morální skrupule. Podle jeho slov byl exprezident současně i apoštol svobody a demokracie, jehož koncepce otevřeně směřovala k fašistickému korporativistickému státu. Tak Hájek označuje občanskou společnost.\n\nVáclav Klaus uvedl v rozhovoru pro Parlamentní listy, že Hájkovu kritiku historické role Václava Havla v podstatě sdílí, ne však všechny jeho použité expresivní výrazy. Knihu označil za pozoruhodnou, byť s autorem podle vlastních slov v mnohém nesouhlasí a liší se zejména základním světonázorem; za neakceptovatelnou označil Hájkovu víru v katolickou doktrínu.\n\nPodle socioložky Jiřiny Šiklové by si měl vicekancléř prezidenta uvědomit, že je placen z peněz daňových poplatníků. Podle údajů z Pražského hradu činil v prvním pololetí roku 2012 Hájkův průměrný měsíční příjem 111 666 korun. \"„Když ho bude platit Václav Klaus ze svého kapesného, ať si pan Hájek vydává, co chce,“\" uvedla k jeho nové knize Šiklová.\n\nVolby v říjnu 2012 podle Hájka ukázaly, že pravice umírá, možná již umřela. Je podle něj už ohrožen celý demokratický systém nastavený po listopadu 1989. \"„Jsem přesvědčen, že to dopadne tragicky,\"\" uvedl Hájek. Čas vyměřený světu se podle něj nepochybně krátí. \"„Vím, jak to celé proběhne a proč – ale především znám symptomy, jež na blízkost konce budou neomylně ukazovat,\"\" řekl Hájek.\nApokalypsa podle něj nade vši pochybnost již začala a Antikrist je již ve světě. \"„Vypadá to, že zatím poslední neúspěšný pokus o nástup Antikrista pramenil dost možná právě v české líhni,\"\" soudí Hájek.\n\n\"„On to myslí skutečně vážně, proto mi nezbývá nic jiného, než se za něj pomodlit,“\" komentoval Hájkova slova ministr financí Miroslav Kalousek.\n\n\nV roce 2011 zaznamenala názory hradního kancléře Petra Hájka v krátkometrážním dokumentárním filmu \"Hájek na zámku, Petr v podzámčí\" režisérka Apolena Rychlíková.\n\n\n"}
{"id": "185958", "url": "https://cs.wikipedia.org/wiki?curid=185958", "title": "Jindřich Honzl", "text": "Jindřich Honzl\n\nJindřich Honzl (14. května 1894 Humpolec – 20. dubna 1953 Praha) byl český divadelní a filmový režisér, divadelní teoretik, překladatel a pedagog.\n\nJindřich Honzl se narodil v rodině humpoleckého krejčího a tovární dělnice. Měšťanku navštěvoval doma v Humpolci, pak se rozhodl pro pedagogicko dráhu, kterou zahájil studiem učitelského ústavu v Praze. Absolvoval v roce 1914, v letech 1914–1927 učil na měšťanských školách v Praze chemii a fyziku. Od roku 1921 byl organizován v KSČ .\n\nMilovanému divadlu se věnoval nejen v Dělnickém dramatickém sboru (Dědrasbor), ale především v Devětsilu, v jehož sborníku mohl publikovat své teoretické články, které jsou všeobecně brány jako počátek české divadelní avantgardy. Již v roce 1926 spolu s Jiřím Frejkou a E. F. Burianem otevřeli experimentální scénu Osvobozené divadlo. Zprvu zde uváděli poetické inscenace čerpající z francouzských i českých autorů a o rok později, v roce 1927 přijali do divadla Jiřího Voskovce a Jana Wericha s jejich úspěšnou \"Vest pocket revue\". Tím začíná jedna z velkých kapitol českého avantgardního divadla. Jindřich Honzl zde v letech 1926–1929 a 1931–1938 působil jako režisér a režíroval všech dvacet her V + W.\n\nV letech 1929–1931 působil jako dramaturg a režisér Zemského divadla v Brně, 1931–1938 spolupracoval pohostinsky s Národním divadlem a Městským divadlem v Plzni, pro které upravoval nebo režíroval některé hry. 1939–1941 řídil Divadélko pro 99. V letech 1945–1951 byl členem ND (1945 člen tříčlenné umělecké správy spolu s Jaroslavem Průchou a Karlem Dostalem, 1948–1950 ředitel činohry). Na místo ředitele rezignoval na jaře 1950 a 3. září 1951 z ND odešel. V období od července 1945 do července roku 1948 řídil souběžně s působením v ND také nově ustavené Studio ND, které založil.\n\nV letech 1945 až 1946 přednášel o herectví na katedře estetiky (oddělení dějin a teorie divadla) Filosofické fakulty UK. Po ustavení katedry divadelní vědy na této universitě zde vedl ve školním roce 1950/1951 seminář. V letech 1946 až 1953 byl profesorem divadelní vědy na divadelní fakultě AMU v Praze a v letech 1951–1952 zde zastával spolu s J. Kopeckým funkci vedoucího katedry divadelní vědy a dramaturgie. Řídil také časopis \"Sovětské divadlo\" a pracoval v divadelní sekci Čs.–sovětského institutu.\n\n\nVedle E. F. Buriana a Jiřího Frejky byl určující osobností levicového proudu české meziválečné avantgardy. Jako umělec a teoretik aktivně ovlivňoval vývoj socialisticky orientovaného divadla. Ve své režijní práci vycházel ze specifického hereckého projevu a pomáhal rozvíjet šíři jeho výrazových prostředků. Jeho teoretické práce položily základ k marxistickému výkladu divadelní vědy. Po roce 1945 přispěl k prosazení ideových principů sovětské divadelní kultury v českém divadle. Ve své tvorbě používal příležitostně i pseudonym \"Zdeněk Nesměrák\" .\n\nRežíroval také divadelní hry V+W a jejich film \"Pudr a benzín\".\n\n\n\n\n\n\nČlánky J. Honzla ve Slově a slovesnosti, dostupné on-line:\n"}
{"id": "185964", "url": "https://cs.wikipedia.org/wiki?curid=185964", "title": "Jean-Baptiste Say", "text": "Jean-Baptiste Say\n\nJean-Baptiste Say (5. ledna 1767, Lyon – 14. listopadu 1832, Paříž) byl francouzský ekonom, novinář a podnikatel. \n\nByl nejvýznamnějším francouzským představitel klasické politické ekonomie, navázal na dílo Adama Smitha. Oproti němu však tvrdil, že bohatství společnosti je tvořeno nejen pomocí práce, ale také pomocí půdy a kapitálu. Výrobní náklady spojil s cenami výrobních faktorů (mzda, zisk podnikatele, úrok, renta). Roku 1803 vyšlo jeho významné dílo Pojednání o politické ekonomii. V ekonomické teorii je nesmazatelně zapsán jako autor tzv. Sayova zákona trhů, který vyjadřuje tezi o vnitřní stabilitě tržního hospodářství díky cenovému mechanismu (předpoklad, že „Každá nabídka statku vytváří příjmy, od nichž se odvozuje poptávka po ostatních statcích“, což časem převzali představitelé klasické školy za své).\n\nO sto let později Sayův kritik John Maynard Keynes (1883-1946) dezinterpretoval tuto Sayovu větu na: \"Nabídka si vytváří svou vlastní poptávku\", což je samozřejmě rozdíl. Původní věta znamená, že sice může krátkodobě vzniknout nadprodukce konkrétního zboží, ale pomocí vnitřních mechanismů trhu se nerovnováha vyrovná pomocí cen. Navíc za normálních okolností nemůže vzniknout nadprodukce statků a služeb na úrovni celé ekonomiky.\n\n\n"}
{"id": "185978", "url": "https://cs.wikipedia.org/wiki?curid=185978", "title": "Vietové", "text": "Vietové\n\nVietové, ve vietnamském prostředí zvaní také Kinhové (vietnamsky \"người Việt\" nebo \"người Kinh\") jsou etnikum sídlící v Jihovýchodní Asii. Vietové tvoří většinu obyvatelstva Vietnamské socialistické republiky, tj. Vietnamců.\n\nJako každé etnikum si Vietové svůj původ spojují s různými legendami a mýty. Podle legend jsou Vietové i další vietnamská etnika potomky nebeského draka Lạc Long Quân a víly moří \"Âu Cơ\", kterým se narodilo 100 vajec, ze kterých se vylíhlo 100 dětí. 50 z nich následovaly svou matku a vrátily se zpět do moře a 50 zůstaly se svým otcem na zemi, kde vybudovaly vietnamské království.\n\nStále existuje nejasnost o původu Vietů. Podle čínských historických pramenů a rozboru vietnamského jazyka existují dvě teorie:\n\nČína jako jedna z nejsilnějších starověkých civilizací kulturně a vojensky kmeny sousedící na jihu svého území postupně asimilovala a sinizovala. Tyto kmeny dnes tvoří v Číně národnostní menšiny. Vietové jako jediní z těchto kmenů si zachovali svoji integritu a následně si vybojovali nezávislost. Čínský vliv je však silně znát z jazyka a kultury.\n\nVietové tvoří zhruba 80% obyvatelstva Vietnamské socialistické republiky. Aby se odlišili od ostatních etnik, sami nazývají svoje etnikum jako „\"người Kinh\"“ nebo „\"người Việt\"“ (slovo pravděpodobně vzniklo z čínského slova \"Yue\"). Ale společně s ostatními etniky (\"H'mong, Thai, Hoa…\") žijící na území Vietnamu tvoří vietnamské obyvatelstvo – „\"người Việt Nam\"“, tj. Vietnamci. Tyto pojmy se v českém kontextu často zaměňují a pletou.\n\nVietové jsou většinou buddhisté, jejich kultura je však ovlivněna i konfucianismem a taoismem. Menší část populace se hlásí ke křesťanství, z toho většina k římskokatolické církvi.\n\nNejčastější vietnamská příjmení jsou:\n\n\n"}
{"id": "185980", "url": "https://cs.wikipedia.org/wiki?curid=185980", "title": "Floyd Landis", "text": "Floyd Landis\n\nFloyd Landis (* 14. října 1975) je americký cyklista, který vstoupil do profesionální cyklistiky v roce 1999 ve stáji Mercury Cycling Team. V roce 2002 se připojil ke stáji US Postal Service a v roce 2005 k týmu Phonak Hearing Systems. Z tohoto týmu byl vyhozen 5. srpna 2006 po pozitivním dopingovém nálezu po poslední etapě závodu Tour de France, kterou vyhrál a byl považován za vítěze až do verdiktu arbitrážního soudu v USA 20. září 2007, který jej uznal vinným. Vítězství tak připadlo Španělu Oscaru Pereirovi.\n\nV únoru 2010 vydal na cyklistu francouzský soud mezinárodní zatykač. Podezřívá ho z toho, že si objednal útok hackera na počítač antidopingové laboratoře v Chatenay-Malabry.\n\n"}
{"id": "185982", "url": "https://cs.wikipedia.org/wiki?curid=185982", "title": "Sierra Madre Occidental", "text": "Sierra Madre Occidental\n\nSierra Madre Occidental (česky též \"Západní Sierra Madre\") je pohoří v Mexiku a jihozápadních Spojených státech amerických. Táhne se podél pobřeží Tichého oceánu v délce 1500 km z Arizony přes mexické státy Sonora, Chihuahua, Durango, Zacatecas, Aguascalientes a Guanajuato, kde se spojuje s pohořím Eje Volcánico. Rozlohou 289 000 km² zabírá šestinu mexického území.\n\nNejvyšším vrcholem je Cerro Mohinora ve státě Chihuahua. Údaje o jeho výšce se různí a pohybují se mezi 3 250 a 3 300 m n. m.\n"}
{"id": "185986", "url": "https://cs.wikipedia.org/wiki?curid=185986", "title": "Võ Nguyên Giáp", "text": "Võ Nguyên Giáp\n\nVõ Nguyên Giáp (čti \"záp\"), nar. 25. srpna 1911, provincie Quảng Bình – 4. října 2013, byl vietnamský generál a státník.\n\nNedokončil studium práv a poté působil jako vesnický učitel. V roce 1941 se podílel na vzniku Việtminhu, vietnamské podzemní vojenské organizace, bojující jak proti Japoncům, tak proti Francouzům a Američanům.\n\nPo vyhlášení samostatnosti Vietnamu byl v létě 1946 jmenován vrchním velitelem ozbrojených sil Vietnamské demokratické republiky ve válce s Francouzi, kterou vítězně završil v květnu 1954 bitvou u Điện Biên Phủ. Tuto funkci zastával až do roku 1954.\n\nVe válce proti USA naplánoval a řídil tzv. ofenzívu Tet počátkem roku 1968. Ta sice skončila vojenským neúspěchem, z politického hlediska z ní však Vietnamci vyšli lépe, neboť znamenala ohromný impuls pro protiválečné hnutí v USA. Velel tažení do Jižního Vietnamu v roce 1975. Nominálně velel vietnamské armádě i při jejím tažení proti Rudým Khmérům v Kambodži v prosinci 1978 a při válce s Čínou v únoru 1979. Generál Giáp zemřel ve věku 102 let 4. října 2013.\n\n\n"}
{"id": "185993", "url": "https://cs.wikipedia.org/wiki?curid=185993", "title": "Pila (rozcestník)", "text": "Pila (rozcestník)\n\nPila může být:\n\n\n\n"}
{"id": "185994", "url": "https://cs.wikipedia.org/wiki?curid=185994", "title": "Libosváry", "text": "Libosváry\n\nNázev Libosváry má více sídel:\n"}
{"id": "185995", "url": "https://cs.wikipedia.org/wiki?curid=185995", "title": "Robert Doornbos", "text": "Robert Doornbos\n\nRobert Michael Doornbos (* 23. září 1981 Rotterdam) je nizozemský pilot formule 1.\n\nSe sportem začal jako tenista, ale lásku k motorismu získal po zhlédnutí Grand Prix Belgie 1998, kam byl pozván jako host týmu Williams. O rok později se připojil k týmu JR racing do zimntí série Opel Lotus UK. Získal čtyři pole position a skončil v šampionátu druhý. V roce 2000 absolvoval sérii Formula Ford, skončil celkově na 5. místě, když zajel třikrát nejrychlejší kolo a šestkrát se postavil na pódium.\n\nV roce 2001 absolvoval závody Formula 3, skončil celkově pátý, když dvakrát vyhrál a devětkrát stál na pódiu. Ve formulích 3 jezdil do roku 2003. V roce 2004 absolvoval za tým Red Bull sérii Formula 3000 a umístil se celkově třetí. Čtyřikrát se dostal na pódium. Od Grand Prix Číny 2004 působil jako testovací jezdec v závodech Formule 1.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n\n"}
{"id": "185997", "url": "https://cs.wikipedia.org/wiki?curid=185997", "title": "Sedma (karetní hra)", "text": "Sedma (karetní hra)\n\nSedma (známá také jako \"Červená sedma\") je karetní hra pro 2-4 hráče. Hraje se s balíčkem 32 mariášových karet. Jedná se o jednoduchou zdvihovou karetní hru, která může být průpravou pro složitější hry podobného typu, jakými jsou lízaný nebo volený mariáš.\n\nNejhodnotnějšími kartami v této hře jsou \"sedmy\", které přebíjejí ostatní karty. \"Esa\" a \"desítky\" mají hodnotu deset bodů každá. Pokud hrají 3 hráči, odstraní se před hrou z balíčku 2 nebodované karty (zpravidla \"osmička\" a \"devítka\"). Hráč, který dostane \"červeného krále\", hraje sám (přičemž je držení červeného krále rozumné zatajit nejdéle, jak je to jen možné), zbylí dva hrají spolu a na konci se jim sčítají body. Ve hře tří hráčů platí \"červený král\" zároveň jako \"sedma\". Barvy karet ani jejich hierarchie nemají v této hře jinak žádný význam. \n\nVe hře čtyř hráčů hrají dva proti sobě sedící hráči spolu, navzájem si pomáhají (ale nesmějí si radit, naznačovat složení listu apod.), získané body se jim na konci sčítají.\n\nNa začátku se každému hráči rozdají čtyři karty, zbytek balíčku se položí rubovou stranou doprostřed. \n\nPrvní hráč vynese kartu libovolné hodnoty. Pokud chce protihráč získat zdvih, musí vynést kartu stejné hodnoty. Pokud kartu stejné hodnoty nemá, nebo ji vynést nechce, může vynést libovolnou kartu. Pokud nikdo první kartu nepotvrdí stejnou hodnotou a hra se vrátí opět k prvnímu hráči,kolo končí. Hráč, který jako poslední vynesl kartu původní hodnoty, získává zdvih pro sebe. \n\nVýjimku představuje \"sedma\", kterou lze při výnosu nahradit kartu libovolné hodnoty. Rovněž s ní první hráč může pokračovat ve zdvihu.\n\nNa začátku každého dalšího zdvihu začíná vítěz předchozího zdvihu. Hráči si popořadě doberou karty z balíčku uprostřed tak, aby měl každý opět čtyři karty. Pokud už v balíčku není dostatek karet, doberou si tak, aby jich měli všichni stejně. \n\nKarty, získané ve zdvihu, si hráč ukládá rubovou stranou před sebe. Na konci hry se spočítají bodované karty, které každý hráč získal v jednotlivých zdvizích pro sebe. Bodovanými kartami jsou desítky a esa, ostatní karty žádnou bodovou hodnotu nemají (ani sedmy). Deset bodů navíc si přičte hráč, který získal poslední zdvih. Maximálně lze tedy získat 90 bodů. Hráč, nebo dvojice hráčů, která získala více bodů, ve hře vítězí.\n\nHraje se na předem dohodnutý počet bodů za vyhrané hry (obvykle do 10 bodů), přičemž za výhru je 1 bod. Pokud však poražený pár nezíská žádné body, pak se za vítězství přidělují 2 body. A pokud nezíská žádné karty (tedy ani nebodované - tzv. skončí s prázdnou), obdrží vítězný pár 3 body.\n\nPokud některý hráč dobere do ruky karty tak, že drží zároveň čtyři karty stejné hodnoty, hra se označuje jako \"spálená\", okamžitě končí a vítězí hráč, který čtyři karty nasbíral (při hře ve třech nebo ve čtyřech s ním pochopitelně vítězí i jeho spoluhráč). Za spálení hry hráč získává 4 body.\n\nHra může být spálena také postupným odkládáním karet - pokud hráč vynese první kartu a ostatní hráči na ni bezprostředně po sobě vynesou zbývající tři karty stejné hodnoty. V tomto případě hru získává hráč, který vynesl poslední kartu, za hru se však získává pouze 1 bod. Hra není spálená, pokud čtyři karty stejné hodnoty nenásledují bezprostředně (např. zdvih \"eso - eso - sedma - sedma - eso - eso\") nebo pokud tyto čtyři karty nejsou neseny ve zdvihu jako první (např. zdvih \"eso - eso - sedma - sedma - sedma - sedma\"). Hru nelze tímto způsobem spálit ve variantě se třemi hráči.\n\nTen, kdo prohrál předchozí hru, zamíchá karty pro další hru a rozdá všem hráčům 4 karty. Začíná ten, kdo poslední hru vyhrál (případně celé naopak).\n\nNa začátku každé hry (kromě první) má vynášející hráč právo předat své karty svému spoluhráči, ten mu za ně dá své. Jakékoli domluvy mezi spoluhráči jsou po celou dobu hry zakázané.\n\nJestliže dva hráči po sobě vynesou kartu stejné hodnoty a pokud ji další hráč v pořadí má také, musí ji vynést (tzv. povinnost). Toto pravidlo platí pouze v rámci jednoho kola – vynášející, ani hráč hrající po něm, tedy tuto povinnost nemají.\n\n\n"}
{"id": "185998", "url": "https://cs.wikipedia.org/wiki?curid=185998", "title": "Jan Kavan", "text": "Jan Kavan\n\nJan Kavan (* 17. října 1946 Londýn) je bývalý český politik a diplomat, po sametové revoluci poslanec Sněmovny lidu Federálního shromáždění za Občanské fórum, pak za Klub poslanců sociálně demokratické orientace, v 90. letech místopředseda Zemanovy vlády a ministr zahraničních věcí, senátor za ČSSD, a také předseda Valného shromáždění OSN. V letech 1991-1996 čelil nařčení z údajné spolupráce se Státní bezpečností v době krátce po své emigraci z Československa do Spojeného království (1969).\n\nNarodil se v rodině diplomata a důstojníka československé exilové armády Pavla Kavana a jeho britské manželky Rosemary, povoláním učitelky.. Jeho otec byl v 50. letech 20. století zatčen a v procesu s Rudolfem Slánským byl svědkem a v květnu 1953 souzen spolu s Eduardem Goldstückerem, Karlem Dufkem a Richardem Slánským, odsouzen k 25 letům vězení.\n\nV 60. letech byl Kavan jako posluchač Univerzity Karlovy jedním z čelných představitelů studentského hnutí. V roce 1969 emigroval do Velké Británie, jejíž státní příslušnost jako země svého narození měl. Vystudoval mezinárodní vztahy na London School of Economics and Political Science a poté historii a politiku na univerzitách v Readingu a v Oxfordu. V Londýně založil a řídil agenturu Palach Press a dvě nadace – Nadaci Jana Palacha a Východoevropskou kulturní nadaci. Vytvořil tak jedno z nejvýznamnějších center československého exilu. V letech 1972–1990 byl členem Labouristické strany.\n\nV listopadu 1989 se vrátil do Československa a začal aktivně působit v Občanském fóru. Ve volbách roku 1990 zasedl do Sněmovny lidu (volební obvod Praha) za OF. Po rozkladu Občanského fóra v roce 1991 působil nejprve jako nezařazený poslanec a pak od října 1991 přešel do Klubu poslanců sociálně demokratické orientace. Ve Federálním shromáždění setrval do voleb roku 1992.\n\nV letech 1991-1996 čelil nařčení ze spolupráce s StB pod údajným krycím jménem \"Kato\".\n\nV roce 1993 vstoupil do ČSSD. V senátních volbách roku 1996 byl zvolen členem horní komory českého parlamentu za ČSSD v obvodu Prostějov.\n\nKavan byl členem vlády Miloše Zemana, v níž v letech 1998-2002 zastával úřad ministra zahraničních věcí ČR a zároveň v letech 1999-2002 i místopředsedy vlády. V době bombardování Jugoslávie v roce 1999 předložil jako ministr zahraničních věcí společně se svým tehdejším řeckým kolegou návrh na zastavení bombardování Jugoslávie, a to bez koordinace s ostatními diplomaty členských zemí NATO. Tento návrh byl zamítnut, protože na rozdíl od postoje severoatlantické aliance předpokládal zastavení náletů a teprve poté splnění požadavků NATO jugoslávskou vládou.\n\nV letech 2002-2003 byl Kavan předsedou Valného shromáždění OSN. Ve volbách v roce 2002 byl zvolen do Poslanecké sněmovny Parlamentu České republiky za ČSSD a poslanecký mandát zastával až do konce volebního období, tj. do roku 2006.\n\nV roce 2011 založil společně s Ilonou Švihlíkovou a Milanem Neubertem Spojenectví práce a solidarity, které zastřešuje šestnáct výrazně levicových subjektů.\n\nKavan je rozvedený a má čtyři děti.\n\nV letech 1969–1970 Kavan několikrát jednal v Londýně s konfidentem StB Zajíčkem, oficiálně pracovníkem československého velvyslanectví. Své styky s ním odůvodnil později tím, že netušil, že tento muž byl spolupracovníkem StB. Podle Kavanovy výpovědi byl Zajíček v rozhovorech s ním velmi kritický k okupaci ČSSR sovětskými vojsky a projevoval sympatie k pražskému jaru roku 1968. Předmětem jejich jednání bylo prodloužení tzv. výjezdních doložek československých studentů ve Velké Británii a Francii. Kavan vyhrál soudní spor v této otázce, a to jak u Městského soudu v Praze, tak u soudu odvolacího. Tento soud prohlásil, že Kavan s StB vědomě nespolupracoval. Svazek dokumentů StB o Kavanovi vyšel v Česku knižně pod názvem \"Kato – Příběh opravdového člověka\" a tomuto tématu se věnuje i kniha \"Sametová špína\"..\n\nBritský politolog John Keane napsal ve své knize Václav Havel – Tragédie o šesti dějstvích, že když byla kampaň proti Kavanovi na svém vrcholu, sešli se v Praze Jan Kavan, Václav Havel a Petr Uhl. Havel Uhlovi a Kavanovi sdělil, že ví, že Kavan nebyl spolupracovníkem StB, ale \"z politických důvodů to nemůže říci veřejně\".. Stejně o tom píše i Petr Uhl v knize svých pamětí Dělal jsem, co jsem považoval za správné.\n\nJan Kavan ještě jako ministr zahraničí podepsal prohlášení, že skartoval 400 tajných spisů. Asi dvě třetiny z nich se ale později našly a zbytek zmizel neznámo kam.\n\nJan Kavan měl zvláštní roli v tzv. kauze Gripen kolem zakázek britské zbrojovky BAE Systems. Kavana do kauzy Gripen vtáhla švédská televize SvT. Exministr jim v rozhovoru natočeném skrytou kamerou řekl, že při obchodu s bojovými letadly typu Saab JAS-39 Gripen dostala úplatky řada vysokých českých politiků. Na otázku, kolik lidí v parlamentu bylo uplaceno, doslova použil anglické slovo \"dozens\", tedy \"tucty\". Později však toto svoje vyjádření zmírnil.\n\nPodle informací Rádia Česko dojednal Kavan během návštěvy delegace politiků národních parlamentů EU v Gaze v roce 2009 rozhovory s palestinskou organizací Hamás. EU přitom odmítá jednat s tímto kontroverzním a militantním hnutím, které v pásmu Gaza vládne. Tato schůzka údajně zkomplikovala tehdejší jednání s Izraelem.\n\n\n"}
{"id": "186000", "url": "https://cs.wikipedia.org/wiki?curid=186000", "title": "Jaroslav Šedivý", "text": "Jaroslav Šedivý\n\nJaroslav Šedivý (* 12. listopadu 1929 Praha) je český historik a bývalý politik, ministr zahraničních věcí a velvyslanec v několika zemích.\n\nOd 2. ledna 1948 byl členem KSČ. V roce 1952 vystudoval historii a slavistiku na Filozofické fakultě Univerzity Karlovy, v roce 1961 získal doktorát.\n\nOd roku 1952 vykonával základní vojenskou službu, první rok v poddůstojnické škole u 2. dělostřeleckého pluku v Plzni, druhým rokem byl rozkazem ze dne 15. října 1953 přeložen do Prahy k 70. pěšímu praporu jako překladatel do ruštiny pro sovětského poradce ve Vojenské kontrarozvědce, která byla součástí Státní bezpečnost. Výzvu ke vstupu do služebního poměru ve Vojenské kontrarozvědce odmítnul.\nPracoval ve Slovanském ústavu Akademie věd v Praze, od roku 1957 poté jako vědecký pracovník Ústavu mezinárodní politiky a ekonomie. Po invazi do Československa byl v roce 1970 na 6 měsíců vězněn. Po propuštění pracoval např. jako lesní dělník, řidič a čistič oken.\n\nZa socialismu publikoval pod cizími jmény – např. pro knihu \"Pokořená revoluce\" propůjčila jméno Yvette Heřtová, pro knihu \"Metternich kontra Napoleon\" Jan Halada.\n\nV roce 1989 byl přijat do Prognostického ústavu Akademie věd. Stal se poradcem tehdejšího ministra zahraničí Dienstbiera. V červnu 1990 byl jmenován velvyslancem ČSFR ve Francii. Byl také velvyslancem v Belgii a Lucembursku. V letech 1997–1998 byl ministrem zahraničních věcí ČR. V Míčovně pražského hradu obdržel 7. března 1998 \"Čestnou medaili T. G. Masaryka\", kterou mu udělilo Masarykovo demokratické hnutí. V letech 1999–2002 byl velvyslancem ve Švýcarsku.\n\nVáclav Klaus jej 28. října 2005 vyznamenal Medailí Za zásluhy II. stupně.\n\nJe ženatý s Marií Šedivou, mají syna Jiřího a dceru Hanu.\n\n\n\n"}
{"id": "186003", "url": "https://cs.wikipedia.org/wiki?curid=186003", "title": "Běh na lyžích na Zimních olympijských hrách 1924", "text": "Běh na lyžích na Zimních olympijských hrách 1924\n\nPrvní Mistrovství světa v severském lyžování se uskutečnilo v rámci prvních zimních olympijských her 1924, které hostilo francouzské Chamonix.\n\nV roce 1921 se na sjezdu mezinárodního olympijského výboru rozhodlo pro organizaci takzvaného „mezinárodního sportovního týdne“. Tento týden byl poprvé zorganizován v roce 1924 v Chamomix, akce měla tak obrovský úspěch, že v roce 1926 byla přejmenována a označena jako první ročník zimních olympijských her.\n\nNa lyžařských tratích prokázali svou nedostižnost severští lyžaři. Suverénem se stal Nor Thorleif Haug, který vyhrál obě běžecké tratě a k tomu závod sdružený, navíc získal bronz ve skocích na lyžích.\n\nBěh na 50 km se konal za obtížných podmínek ve zledovatělé stopě a některé výpravy (USA, V. Británie) na něj odmítly postavit své závodníky. Během závodu vzdalo 12 závodníků, mezi nimi i několik favoritů. Závod skončil triumfem norských závodníků, kteří obsadili prvá čtyři místa.\n\nV závodu na 18 km se situace opakovala, Norové opět triumfovali. Mezi ně se dokázal vklínit pouze Fin Tapani Niku, který obsadil třetí místo. Závod samotný měl nepříjemnou dohru, když finská výprava protestovala proti umístění prvních dvou norských závodníků, kteří byli přihlášeni pouze na běh pro závod sdružený. Původně se totiž měly běžet dva závody, jeden pro běžce specialisty a druhý pro sdruženáře. Nakonec se běžel jediný, společný závod. Protest byl nakonec zamítnut.\nOficiálně byli klasifikováni pouze závodníci na prvních šesti místech. Další závodníci jsou v oficiálních výsledcích z olympiády uvedeni jako neklasifikovaní.\n"}
{"id": "186005", "url": "https://cs.wikipedia.org/wiki?curid=186005", "title": "Vlado Čech", "text": "Vlado Čech\n\nVladimír „Vlado“ Čech (1. září 1949 Praha – 21. července 1986 Praha) byl český rockový bubeník, člen skupiny Blue Effect.\n\nSvou hudební dráhu započal v roce 1967 v amatérské skupině The Ducks. Krátce se objevil ve skupině Apollobeat a hrál také ve skupině New Force, kde poznal Vladimíra Mišíka. Na podzim 1968 se s Mišíkem stal členem nově založené skupiny Blue Effect, kde působil až do roku 1981. Tehdy s Leškem Semelkou založil skupinu S.L.S., ve které zůstal tři roky. V roce 1984 se vrátil do Blue Effectu, ale kvůli dlouhodobým problémům s alkoholismem zanechal v létě 1985 aktivního hraní.\n"}
{"id": "186010", "url": "https://cs.wikipedia.org/wiki?curid=186010", "title": "Jamais vu", "text": "Jamais vu\n\nJamais vu (, česky též /žame vi/) je psychologický termín převzatý z francouzštiny (kde znamená \"nikdy neviděno\"). Popisuje jakoukoli a priori známou situaci, kterou pozorovatel není schopen rozpoznat.\n\nZ bližšího pohledu je \"jamais vu\" těžce definovatelný pocit podobný déjà vu, že pozorovatel je svědkem určité situaci poprvé, ačkoli si je racionálně jist, že ji už někdy viděl.\n\n\"Člověk má při zevrubném pohledu na vlastní svazek klíčů pocit, že tento svazek nikdy předtím nespatřil; zdá se mu novým a nezapadajícím do vlastní zkušenosti. Zároveň si ale pamatuje a racionálně uvědomuje, že svazek od někoho dostal a že si s jeho pomocí již dlouhá léta dennodenně odemýká dveře od domu.\"\n\nAčkoli bývá \"jamais vu\" z patologického hlediska často doprovázeno amnézií, nelze jej s ní zaměňovat. Neboť \"jamais vu\" je pouhým pocitem, že \"neznáme\", jenž v mysli přichází do kolize s racionálním vědomím toho, že \"známe\" či \"„přece musíme znát“\".\n\nZ tohoto pohledu lze říct, že \"jamais vu\" není amnézií, protože stará situace uložená v mozku v něm také zůstává. Jen pocit při její revokaci je docela nový.\n\nZ určitého hlediska lze \"jamais vu\" chápat jako přímý opak déjà vu. Tyto dva jevy jsou si ve skutečnosti velice podobné, pouze zaměňují pocit a rozumovou jistotu: U \"déjà vu\" má pozorovatel pocit, že už situaci někdy viděl, ačkoli rozumově nemůže dokázat, že ji opravdu \"viděl\". U \"jamais vu\" má pocit, že situaci nikdy neviděl, ačkoli rozumově může dokázat, že ji opravdu \"viděl\".\n\n\"Jamais vu\" bývá zjednodušeně označováno jako pocit, že neznáme určitou situaci, která nám byla vždy blízká a o které jsme si toho vědomi. Krátký pocit trvající do revelace faktu, že onu věc známe, je možné porovnat s tzv. presque vu, tedy s pocitem pozorovatele, že situaci zná, jen si nemůže vzpomenout (např. potká-li pozorovatel po letech kdysi blízkého člověka, pocit \"presque vu\" u něj může trvat několik sekund; tedy než jej pozná). Pro \"jamais vu\" však \"presque vu\" může být jen začátkem: pozorovatel si uvědomí, že zná (vzpomene si, či si může projít stádiem \"presque vu\"), ale nadále se mu zdá situace cizí.\n\n\"Presque vu\" nelze zaměňovat s \"jamais vu\" také proto, že \"jamais vu\" není poruchou schopnosti vzpomenout si, nýbrž pocitem, že \"neznáme, ač víme, že známe\". \"Jamais vu\" rovněž nevystupuje v roli zapomenutého, či téměř vzpomenutého \"vědění\", nýbrž neschopnosti rekognice určité situace; nekončí jako \"presque vu\" pocitem poznání situace či objektu, nýbrž nutně opětovného sblížení se s ním (třeba i se změnou postoje k němu).\n\n\"Onen muž vlastnící svazek klíčů, které na něj působily dojmem \"jamais vu\", se „neplácne do čela“ jako po zmizení pocitu \"presque vu\" (tedy po rozpomenutí se, že jsou to jeho klíče). Pohled na jeho klíče pro něj zůstane zvláštním až do chvíle, než se s nimi opět zfamiliarizuje.\" Při takové zkušenosti může dojít ke změně postoje k danému objektu či situaci a povšimnutí si dalších kvalitativních vlastností.\n\nZ patologického hlediska \"jamais vu\" nejčastěji doprovází dobu po probuzení se z epileptického záchvatu. Toto období se vyznačuje zvláště krátkodobou amnézií a neschopností si uvědomit, \"kde se probuzený nachází\", \"proč je tady\", dokonce i \"kým je\". Krátkou dobu po probuzení tak nastává částečná, či úplná kognitivní neschopnost. A právě krátkodobá a částečná amnézie s sebou přináší i pocity \"jamais vu\", jak jsou definovány výše.\n\nNěkteří psychologové vznášejí domněnky, že schizofrenie je doprovázena chronickým \"jamais vu\". Schizofrenik má neustále pocit, že jsou mu známé věci cizí, že je vidí v novém objevném světle (a často nepřátelsky).\n\nJev \"jamais vu\" je oproti déjà vu a \"presque vu\" relativně lehce uměle vyvolatelný.\n\nTestováním umělého vyvolání \"jamais vu\" se zabýval kognitivní neuropsycholog Chris Moulin z Univerzity v Leedsu, když devadesáti dvěma dobrovolníkům nařídil napsat třicetkrát během šedesáti sekund slovo \"door\" (\"dveře\" v angličtině). V závěru zprávy se zmiňuje, že 68 % dobrovolníků jevilo známky \"jamais vu\", např. začalo mít pocit, že \"door\" není reálné slovo.\n\nV zásadě se má za to, že dlouhým opakováním jakéhokoli slova dosáhneme stavu podobného \"jamais vu\", kdy se bude pozorovateli kdysi normální slovo zdát zvláštní, jako kdyby ho předtím nikdy pořádně nepoznal, či jej \"neznal\". Stejně tak pozorovatel může dlouhodobým pozorováním jednotlivého předmětu či osoby začít \"pochybovat\" o tom, že onen předmět či osoba je tím, čím pro něj byla předtím, kdy se ji \"domníval znát\". Tento pocit je velice blízky patologickému pocitu \"jamais vu\", jaký (možná i chronicky) zažívají epileptici a schizofrenici.\n\n"}
{"id": "186011", "url": "https://cs.wikipedia.org/wiki?curid=186011", "title": "Politická ideologie", "text": "Politická ideologie\n\nPolitické ideologie jsou jedním z nejběžnějších významů slova ideologie. Původně s termínem ideologie přišel osvícenecký filosof Destutt de Tracy ve svém díle \"Éléments d'ideologie\" z roku 1795. Tento pojem sloužil k označení idejí, které jsou myšlenkovým základem pro praktické jednání lidí, politiku a morálku. Brzy však nabyl pejorativní význam, to když Napoleon Bonaparte začal teoretiky zastávající názory odtržené od praktických otázek nazývat ideology. Další osobností, která se problematikou ideologie zabývala, byl Karl Marx. Ten ji chápal jako odlesk materiálních vztahů, který si uchovává zdání reality jen díky nedostatečnému pochopení skutečných poměrů. Marxismus tudíž ideologie vysvětluje jako prostředek k legitimizaci daného společenského řádu a odmítá je jako idealistické a spekulativní. Následně podobné názory zastává i Karl Mannheim, který rozpracovává sociologii vědění.\n\nZ negativního hlediska chápe ideologii část sociologů jako způsob, jak ospravedlnit politický řád, násilí, nelegální cestu k moci. Účelem některých ideologií je odvádět pozornost od problémů, neúspěchů a dávat naději v lepší budoucnost.\n\nIdeologie v neutrálním slova smyslu, tedy jako soustava názorů, idejí a postojů souvisejících s podmínkami existence určité sociální skupiny plní čtyři základní funkce:\n\nNa západní demokracii měly od 19. století zásadní význam vliv konzervativní, liberalistické a sociálně-demokratické ideologie. V evropském prostoru se výrazně uplatnily též ideologie komunismu, fašismu, nacismu nebo anarchismu.\n\nRozdělení politických stran do „politických rodin“ (\"familles spirituelles\") podle německého politologa Klause von Beymeho:\n\nPolitické ideologie je možné dělit podle různých hledisek, např. dle vztahu k pravici či levici, podle vztahu k demokracii, podle náhledu na roli a vliv státu, podle ochoty ke změnám nebo odkazů na dědictví.\n\nSpektrum se pohybuje od principů, jakými jsou svoboda, individualismus, tradice, ochrana soukromého vlastníctví až po principy jako autorita, řád, hierarchie, povinnost, reakce, nacionalismus a antikomunismus.\nVyznačuje se sympatiemi pro takové principy, jakými jsou svoboda, rovnost, bratrství, kolektivismus, pokrok, sociální spravedlnost, podpora společného nebo státního vlastnictví, internacionalismus, feminismus, antikapitalismus a antifašismus.\n\n\nKonzervatismus je dalším podstatným tématem, které strany rozděluje. Názory se pak projevují v liberalismu a progresivismu; dále na jedné straně proklamovaným internacionalismem a multikulturalismem, na straně druhé ve prospěch odkazování na kulturu předků odmítavým nacionalismem až agresivním rasismem, náboženskou a kulturní fóbií; nebo třeba národním protekcionismem, zaváděním cílených daní a cel jako v merkantilismu až k \"potírání\" úniků zisků do daňových rájů při mezinárodní konkurenceneschopnosti a k izolacionismu.\nNěkteré názorové proudy staví na aktivní úloze Státu, na přerozdělování skrze veřejné rozpočty, které se na jedné straně plní výběrem daní apod., na straně druhé se používají pro podpory, dotace a subvence čehokoli. Jiné názorové proudy výběry k přerozdělování kritizují s odkazem na zásahy do osobního vlastnictví, s odkazem na neefektivitu fondy spravujících úředníků, na korupci s přerozdělováním spojenou. Kritizují a popírají vůbec celou myšlenku státních zásahů do ekonomiky, Keynesiánství, kdy Stát když chce ekonomice pomoci \"napumpováním peněz\", nejdříve tyto někde musí sebrat, takže uškodí více, než kolik pomůže, a to nejen díky úřednímu zpoždění, kdy tyto prostředky v ekonomice chybí, ale mj. i díky nekonstruktivní administrativě, která fakticky žádnou hodnotu nevytváří, stejně jako ani \"rozbíjením oken\" se snaze vytvoření pracovních míst a \"práce jen pro práci\". Naopak ze strany Státu odmítají i jeho aktvní pomoc s heslem \"nechte nás být\", laissez faire.\n\nPro silnější a častější zásahy do ekonomiky: Stát ať řídí co nejvíce, centrální řízení shora dolů, lidé poslouchají Stát.\n\nKonzervativní střídmost v zásazích, stát zasahuje méně způsoby a méně často. Skrze decentralizaci k samosprávě a řízení zdola nahoru, stát jako servisní organizace slouží občanům, ale nevládne jim.\n\nPodle vztahu skupina vs. jednotlivec, podle typu garancí pro jednotlivce, zda je mu jeho potřeba státem aktivně dorovnána na určitou úroveň, nebo zda je garance jen pasivní, kdy mu pak jeho nedostatek alespoň není dále zhoršován.\n\nSvé osobní svobody v každodenním životě aktivní občan konzumuje libovolně, vybírá ze záplavy existujících možností nebo i vytváří nové. Pluralita je pak jedním z předpokladů ve společnosti svobodných individuí. Naplnění potřeb sice nikdo negarantuje, ale také je nijak neomezuje. Garantováno je pasivním státem pouze to, že při nedosažení daného parametru už občan v tomto směru nemá vůči státu žádnou povinnost, stát mu situaci nezhorší. Občan od státu nemá žádný štít proti rizikům, veškerá zodpovědnost je jen na něm.\n\nV jinak představovaných společnostech už některé potřeby garantovány jsou, v aktivitě omezovaný občan je v daném směru státem aktivně pozdvihován na garantovanou úroveň, která je ovšem centrálně nastavena všem stejná, bez ohledu na preference toho kterého jednotlivce, ba i proti nim. Garantovaná aktivní pomoc ovšem přináší náklady, aby ty dary bylo odkud brát: Přerozděluje se. Výběr se děje na základě povinnosti občanů, podle ideje vzájemnosti a \"vyššího dobra celé společnosti\", tedy na úkor jednotlivců. Je proklamována vzájemná rovnost. Občan a úředník spolu zápasí v rozdílných cílech, vzájemně si působí komplikace. Dochází ke zmechaničtění, zpaušalizování sociálních služeb, ze kterých se stávají továrny bez osobního přístupu: Uplatňuje se \"každému to samé\", ovšem bez ohledu zda takové potřeby jednotlivce vůbec má nebo v jaké míře.\n\nV extrému je garantováno vše do dané úrovně, ale také s popřením práv čehokoli nad danou úroveň. Proklamovaná vzájemná rovnost občanů je uplatňována nejen na momentální důchod, ale i celkový stav a majetek. Totalitární společnost velkého Státu je postavena na diktatuře direktivního zestejnění. Občan se musí podvolit a přizpůsobit kategorizaci úředníka, jinak bude eliminován jako nepohodlný. Na principu nadřazenosti celku nad jednotlivcem vládne stát, a to nejen při práci, ale i v účelu samotné existence jedince. Ten zůstává pasivní, svázán pravidly aktivního Státu. Devalvace hodnoty jednotlivce: kolektivismus, budovatelství, nucené práce, eugenika, pokusy na lidech, kanónenfutr.\n\n\n"}
{"id": "186016", "url": "https://cs.wikipedia.org/wiki?curid=186016", "title": "Kvinterna", "text": "Kvinterna\n\nKvinterna (\"gyterne\", \"gyttrone\", \"gitteron\", \"guiterne\", \"quinterne\", někdy i \"mandoře\") je středověký drnkací nástroj s plochou zadní deskou, třemi nebo čtyřmi střevovými strunami obvykle ve zdvojeném tažení a opražcovaným hmatníkem.\n\nKvinterna byla zřejmě nejvíce rozšířená mezi dvanáctým a patnáctým stoletím, později její obliba klesala, název se ovšem dále používal pro různé nástroje z kytarové rodiny, která se tou dobou začínala v bolestech formovat. Původní nástroje byly obvykle monoxyly (tedy vyrobeny z jednoho kusu dřeva), co do tvaru se různily. Do třináctého století měly dva ozvučné otvory, podobně jako fiduly, později pak jen jeden.\n\nV současnosti se běžně používají dvě ladění, která podle středověkých pramenů příslušela fidulám. Jsou to: a-d'-a'-d\" a g-d'-g'-d\".\n\nŽádné skladby určené přímo pro kvinterny se nedochovaly, o způsobu hry se ví jen málo. S jistotou můžeme tvrdit pouze to, že se hrálo trsátkem. Jelikož ladění kvinterny umožňuje jak vydrnkávání melodie, tak akordový doprovod, lze se domnívat, že obého bylo využíváno, prvého zřejmě především k doprovodu tanců. Dnes se v drtivé většině kvinterny používá jako konstantního dronu, někteří hráči na hmatník pro jistotu vůbec nesahají, odvážnější hrají melodii na spodní struně a zbytek nechávají proznívat.\n"}
{"id": "186017", "url": "https://cs.wikipedia.org/wiki?curid=186017", "title": "Volby v Československu", "text": "Volby v Československu\n\nToto je přehled voleb do zákonodárných orgánů Československa v letech 1920 až 1992. \n\nPrvní zákonodárný sbor v Československu, Revoluční národní shromáždění, nevznikl na základě voleb. Volilo až od roku 1920 do dvoukomorového Národní shromáždění Republiky Československé, které se skládalo z Poslanecké sněmovny o 300 členech a Senátu o 150 členech. Do obou komor se volilo poměrným systémem, do Sněmovny na období 6 let, do Senátu na 8 let. Legislaturní periody ale byly kráceny, takže se volby konaly společně do obou komor (s výjimku prvních v r. 1920).\n\nObě komory se obnovovaly vždy v celku. Volební právo, které bylo povinné, měli občané ve volbách do Sněmovny od 21, do Senátu od 26 let. Do Sněmovny mohli kandidovat občané, kteří dosáhli věku 30 let s nejméně tříletým státním občanstvím, do Senátu po dosažení věku 45 let s nejméně desetiletým státním občanstvím. Do Parlamentu nemohli být voleni župané a okresní náčelníci.\n\n\nPo válce mělo Národní shromáždění pouze jednu komoru. Kandidovat mohly pouze strany sdružené v Národní frontě\n\n\nPo komunistickém převratu v roce 1948 byl omezen systém politických stran a volby se staly pouze formálními. V roce 1969 vzniklo Federální shromáždění, skládající se ze Sněmovny lidu a Sněmovny národů, a zastupitelské sbory národních republik Česká národní rada a Slovenská národní rada.\n\n\n\nPo sametové revoluci v roce 1989 se systém politických stran začal obnovovat, v červnu 1990 se opět konaly svobodné volby. Po zániku federace se Česká a Slovenská národní rada 1. ledna 1993 bez voleb změnily na parlamenty nově vzniklé České republiky a Slovenské republiky.\n\n\n\n"}
{"id": "186018", "url": "https://cs.wikipedia.org/wiki?curid=186018", "title": "Mandola", "text": "Mandola\n\nMandola patří do rodiny drnkacích nástrojů. Svou současnou podobu získala až v devatenáctém století jako součást mandolínových orchestrů a kvartet, je obdobou Violy, čemuž odpovídá i její ladění c-g-d'-a'. Vzhledově i zvukově je ale podobná jak některým starým cistrám, tak i mandorám. Mandoly se dnes prakticky nepoužívají a v Česku je jich poměrně málo. Výjimku najdeme opět u některých skupin historické hudby, které přeladěním do d-g-d'-g' získávají vítanou géčkovou pseudokvinternu.\n"}
{"id": "186019", "url": "https://cs.wikipedia.org/wiki?curid=186019", "title": "Brač (hudební nástroj)", "text": "Brač (hudební nástroj)\n\nBrač je nástroj libého vzhledu a sporné využitelnosti. Jedná se o strunný drnkací instrument zřejmě indického původu (zřejmě se vyvinul z tamní tambury). Dnes se používá především jako sólový nástroj v balkánské lidové hudbě. Často hraje společně se sazem a kontrášnicí.\n\nV lidové hudbě se obvykle hraje pouze na jedné struně (sboru), dlouhý hmatník přímo vybízí k hojnému využívání skluzů.\nPůvodní ladění bračů závisí na počtu strun (používají se dvou, tří, šesti i více sborové brače).\n\n"}
{"id": "186021", "url": "https://cs.wikipedia.org/wiki?curid=186021", "title": "Niněra", "text": "Niněra\n\nNiněra (lučec, kobylí hlava nebo kolovratec) je strunný hudební nástroj, jehož struny se rozeznívají třením pomocí dřevěného kolečka s klikou, kterým hráč pravou rukou otáčí. Niněra tak patří mezi strunné nástroje \"třecí\" (či \"kolové\"). Funkce kolečka je podobná jako smyčec u houslí. Zvláštním klapkovým zařízením se pomocí prstů levé ruky struny zkracují. Ozvučná skříňka mívá různý tvar.\n\nPrvní záznamy o niněře jsou v západní Evropě známy už z 10. století, ale tehdy byly nástroje o dost větší než ty dnešní - ke hře bylo potřeba dvou hráčů; jeden se staral o kolečko a druhý o klávesy. Ze starých obrazů se dá poznat, že se na niněru hrálo i v chrámech a v 17. století pro ni komponovali tehdejší skladatelé. Později se z niněry stal nástroj lidový, či klesla na žebrácký. Dnes niněra patří do muzea, ale někdy je využívána ve folkové hudbě (například skupina Kantoři). Používá ji dokonce i několik folk metalových kapel, například Eluveitie či Korpiklaani. Mezi nejznámější české niněristy patří Jiří Wehle, Daniel Kahuda nebo kapelník skupiny Kantoři Jan Filip.\n\nHmatníková niněra je hudební nástroj, který se vyvíjel souběžně s niněrou. Princip tvorby tónu třecím kolem je stejný, ale zcela u nich chybí klávesová mechanika, pro niněry jinak typická. Vyhrávání melodické linky – zkracování znějící struny – se děje stejně jako u jiných strunných nástrojů prsty na hmatníku nástroje.\n\n\n"}
{"id": "186022", "url": "https://cs.wikipedia.org/wiki?curid=186022", "title": "Martin Dvořák (manažer)", "text": "Martin Dvořák (manažer)\n\nMartin Dvořák (* 12. srpna 1970 Brno) je český manažer, ředitel Prima televize v letech 2000–2006, od 1. dubna 2007 do 5. prosince 2011 ředitel Dopravního podniku hl. m. Prahy.\n\nNarodil se v Brně matce Marii Novákové, dětství prožil v Praze a Varšavě. Kromě češtiny hovoří plynně anglicky a polsky, umí i rusky.\n\nV letech 1988–1993 vystudoval na Vysoké škole ekonomické obor zahraniční obchod.\n\n\nČlenství v dalších statutárních orgánech:\n\nZa první dva roky působení Martina Dvořáka ve funkci ředitele Prima TV vzrostla její sledovanost (podle profilu na serveru Česká média) z 15 na 20 % a pozitivní trend pokračoval. Za příčinu úspěchu je považováno nalezení hlavní cílové skupiny (rodinné pořady, včetně vlídného a přátelského výrazu televize), vlastní tvorba pořadů a flexibilita.\n\nPodle Hlouškové Martin Dvořák polemizoval s ministrem kultury Pavlem Dostálem. Kritizoval práci ministerstva informatiky, zejména zanedbávání příprav na digitalizaci televizního vysílání. ČTK jej 20. června 2003 citovala: „Dvořák se jednoznačně staví za to, aby byla nejdříve i na základě diskuze hráčů na trhu jasně stanovena pravidla, a teprve pak byla digitalizace uvedena do praxe.“\n\nMístopředsedou představenstva v FTV Prima Holding zůstal Dvořák i po nástupu do funkce generálního ředitele Dopravního podniku hl. m. Prahy. Působení v dopravním podniku však označuje za prioritu.\n\nMartin Dvořák byl iniciátorem návrhu think tanku eStat.cz z března 2007 na sloučení veřejnoprávního Českého rozhlasu s Českou televizí, sloučení jejich rad, zrušení Rady pro rozhlasové a televizní vysílání a její nahrazení jiným regulátorem (ministerstvo kultury nebo Český telekomunikační úřad) s vysokými kvalifikačními požadavky na jeho pracovníky, zrušení rozhlasových i televizních poplatků a jejich nahrazení mandatorními výdaji ze státního rozpočtu, snížení obsahové i technologické regulace soukromých médií, dražení licencí k eliminaci subjektivního hodnocení.\n\nPodle předsedy představenstva a. s. Radovana Šteinera se výběrové komisi zalíbil Dvořákův projekt finančního řízení, například větší centralizace nákupu zboží a služeb. Podle předchozího generálního ředitele Tomáše Jílka důvodem ke změně ředitele byla dosavadní malá razance při prosazování některých změn, a tedy potřeba ředitele, který není tolik spjatý s firmou osobními vazbami. Dvořák nesliboval snížení rozpočtu, ale větší efektivitu jeho využití, tedy více nových dopravních prostředků, nových stanic metra nebo zrekonstruovaných zastávek. Jeho koncepce rovněž měla obsahovat záměr, jak získat více automobilistů k užívání MHD.\n\nSlovy „filosofie je taková, že všechny firmy jsou stejné“ vyjádřil svou vícekrát opakovanou vizi, že chce k Dopravnímu podniku přistupovat jako ke standardní firmě, včetně kvalitního finančního plánování, a to dlouhodobého. a základních principů komerčních firem a ekonomického myšlení.\nV polovině dubna 2007 za největší cíl pro tento rok označil vytvoření strategického rozvojového a investičního plánu. Ředitelem pro strategický a investiční rozvoj se stal předchozí generální ředitel Tomáš Jílek (dopravní inženýr). V oblasti strategie společnosti, investic a řízení kvality má být v úseku generálního ředitele k 30. dubnu 2007 zřízeno 44 nových míst a zároveň zrušeno 54 stávajících míst.\n\nV rozhovoru se generální ředitel vyjádřil, že ho příjemně překvapila kvalita středního managementu na jednotlivých provozech a že většina problémů je podle jeho názoru „v tomhle baráku“ (míněna budova sídla společnosti v Sokolovské ulici). Za prioritu z hlediska provozu označil Dvořák koncentraci rozhodovacích a schvalovacích pravomocí. V rozhovoru pro Hospodářské noviny v první den ve funkci avizoval snížení počtu odborných úseků a zjednodušení řídící struktury a naznačil, že hodlá jak přivádět do vedení lidi z venku, tak motivovat lidi z podniku a umožnit jim kariérní postup.\n\nKlade důraz na standardizaci všech smluvních a partnerských vztahů s dodavateli a transparentnost zadávání veřejných zakázek.\n\nV dopise zaměstnancům na začátku dubna 2007 důrazně odmítl, že by chystal plošné propouštění. Avizoval zjednodušení procesů, využívání nových příležitostí a odstranění činností, které přímo nesouvisí s hlavní funkcí podniku. Přislíbil zaměstnancům posílení vnitřní komunikace a zpětné vazby včetně zavedení nových možností, jak se zaměstnanci budou moci obracet přímo na vedení firmy. Sdělil, že se hodlá sejít na společném sezení s co největším počtem zaměstnanců na všech úrovních. Jednou z prvních zpráv o konkrétních personálních změnách bylo, že údajně pro nadbytečnost má být zrušena funkce vedoucího vnitřní komunikace na personálním úseku, kterou zastával Bc. Jan Pospíchal. V rozhovoru pro podnikový časopis 4. dubna Dvořák uvedl, že po několika málo dnech má pocit, že vnitřní komunikace moc dobře nefunguje.\n\nK dosavadnímu „transformačnímu projektu“, který podle předchozího vedení byl v závěrečné, dolaďovací fázi, uvedl: \"„Co se podařilo nebo ne, je věc minulého vedení. První kroky byly udělány, ale ještě chybí další. (…) Nemělo by to být, jak je časté, že někam přijde poradenská firma, za půl rok druhá, stojí to hrozné peníze, vytvoří se krásná prezentace, ale pak firma odjede a nic moc se nestane.“\" Tato nekonkrétní poznámka může být ve vztahu s tím, jak zejména odborové organizace popisovaly působení konzulačních firem CS Projekt s.r.o. a GMC Marketing při transformací Dopravního podniku hl. m. Prahy a. s. v letech 2004–2006, kdy si za svou činnost vyfakturovaly přes 17 miliónů Kč.\n\nVe čtvrtek 1. prosince 2011 média oznámila, že se Martin Dvořák s primátorem Bohuslavem Svobodou dohodl, že v pondělí 5. prosince rezignuje na funkce předsedy představenstva a generálního ředitele Dopravního podniku. Podle MF Dnes Dvořákův odchod zřejmě urychlily změny v dozorčí radě podniku po pádu koalice ODS+ČSSD a vzniku nové koalice ODS+TOP09 v pražském zastupitelstvu. MF Dnes se odvolává na zákulisní informace, podle nichž si městská rada připravovala cestu k odvolání Martina Dvořáka.\n\nKoncem února 2013 policie Dvořáka obvinila z porušování povinnosti při správě cizího majetku v souvislosti se zakázkou pro firmu Cross Point, která prodávala jízdenky pražské MHD a kterou měl Dvořák zvýhodnit při výběrovém řízení. Dopravní podnik od roku 2009 firmě platil za prodej jízdenek více než 130 milionů korun. V září 2012 podnik smlouvu vypověděl na základě trestního oznámení advokáta Václava Lásky.\n\nV červnu 2015 byl obviněn spolu se svou matkou, Ivo Rittigem dalšími 11 lidmi pro údajné praní špinavých peněz. Toto obvinění se týká zakázek na sms jízdenky a m-peněženky, prodej kuponů a tisk papírových jízdenek. Podle policie šlo o organizovanou skupinu, která peníze v letech 2008 až 2014 propírala přes několik firem z daňových rájů.\n\n17.5.2019 bylo všech 17 obviněných nepravomocně zproštěno obžaloby v kauze tzv. \"jízdenek DPP\". Předseda senátu Mgr. Petr Hovorka odmítl argumenty státního zástupce Adama Borguly \"Není objektivně možné akceptovat argumenty obžaloby, protože nekorespondují s výsledky dokazování\".\n\n"}
{"id": "186026", "url": "https://cs.wikipedia.org/wiki?curid=186026", "title": "Seznam železničních tratí v Česku", "text": "Seznam železničních tratí v Česku\n\nSeznam železničních tratí v Česku:\n\nSeznam traťových oddílů železničních tratí v Česku podle úředního jízdního řádu osobní dopravy pro cestující (včetně tratí, které jsou momentálně bez pravidelné osobní dopravy). V seznamu jsou zahrnuty i lanové dráhy, které byly číslovány v rámci železničního systému. Číslování traťových oddílů trojcifernými čísly pochází z druhé poloviny 80. let 20. století a je odvozeno z předchozího systému, v němž hlavní tratě byly označovány jednocifernými až dvojcifernými čísly a vedlejší tratě číslem navazující hlavní tratě a rozlišujícím písmenem.\n\nV roce 2015/2016 poprvé nevyšel v tištěné verzi knižní jízdní řád SŽDC, který dosud byl vydáván ve spolupráci s ČD. Knižní jízdní řád Českých drah od tohoto roku již není celostátním jízdním řádem osobní železniční dopravy. V elektronické verzi se traťové jízdní řády ČD lišily od traťových jízdních řádů SŽDC už v předchozích letech.\n\nOd GVD 2019/2020 byly zřízeny dvě tabulky dálkových vlaků označované jako tratě 001 a 002\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nSeznam zahrnuje některé z tratí, které nebyly zahrnuty do dnešního číslování nebo které přesahují dnešní [[traťový oddíl|traťové oddíly]]:\n\n\nPrůmyslové tratě na Ostravsku:\n\nSeznam obsahuje některé z tratí bez pravidelné osobní dopravy, které nikdy nebyly zahrnuty do dnešního číslování tratí.\n\n\n\n\nPlánované regionální systémy a vlakotramvaje:\n\n\n\n\n[[Kategorie:Železniční tratě v Česku| ]]\n[[Kategorie:České železniční seznamy|Železniční tratě]]\n[[Kategorie:Seznamy staveb v Česku|Železničních tratí v Česku]]"}
{"id": "186040", "url": "https://cs.wikipedia.org/wiki?curid=186040", "title": "Duropack Bupak Obaly", "text": "Duropack Bupak Obaly\n\nDuropack Bupak Obaly s.r.o. je česko-rakouská společnost, která náleží mezi pět největších výrobců vlnité lepenky a z ní vyrobených obalů v Česku. Její tržby dlouhodobě překračují 1 miliardu Kč. Firma pravidelně přihlašuje své výrobky do různých soutěží, jako například do soutěže Obal roku, kde získala ocenění v letech 1995, 2000, 2004, 2005, 2007 a 2008., či Zlatý Embax a podobně.\n\nPočátek firmy se datuje na den 24. března 1880, kdy plzeňští podnikatelé Jindřich Fürth a Leopold Gellert koupili Knížecí mlýn v Rožnově u Českých Budějovic a přestavěli jej na papírnu.\n\nZpočátku papírna vyráběla slámový papír (ze slámové buničiny rovněž vyráběné ve firmě), bílé a barevné hedvábné papíry a sinhalský papír.\n\nRok 1906 znamená počátek výroby vlnité lepenky ve firmě. V průběhu let se firma zařadila mezi několik největších a uznávaných výrobců v republice a je jí udělováno mnoho ocenění za konstrukci, potisk a provedení obalů. Výroba papíru stále zůstala. Jen postupem času začal slámovou buničinu nahrazovat sběrový papír.\n\nV roce 1950 byla ukončena výroba slámového papíru, výroba šedáku zůstala nadále. V 70. letech po rekonstrukci papírenského stroje PS6 byla zavedena výroba duplexu (papíru ze dvou vrstev, jedné ze sběrového papíru, druhé z buničiny) pro výrobu vlnité lepenky. Od poloviny 90. let se jako vstupní surovina začal používat pouze sběrový papír.\n\nV roce 1985 postihl provoz na výrobu a zpracování vlnité lepenky požár a celý provoz byl od základů vystavěn nový, včetně výrobní haly a zpracovatelských strojů.\n\nV roce 1992 do společnosti Bupak Obaly a. s. vstoupil zahraniční partner, rakouská společnost Duropack Holding AG. Bupak Obaly a. s. byl začleněn do skupiny závodů na výrobu vlnité lepenky působící ve střední Evropě. Krátce po této změně majitele byl od něj oddělen podnik Bupak Papírna s. r. o., který je ale nadále ve vlastnictví skupiny Duropack.\n\nV Duropack Bupak Obaly a.s. je zaveden integrovaný systém řízení, který sdružuje tyto certifikované systémy:\n\n"}
{"id": "186045", "url": "https://cs.wikipedia.org/wiki?curid=186045", "title": "Kartuše (egyptologie)", "text": "Kartuše (egyptologie)\n\nKartuše nebo také kartuš je moderní v egyptologii užívané označení zvláštního oválného rámečku (v egyptštině pojmenovávaného jako „kruh“) – součásti hieroglyfického zápisu královské titulatury ve starověkém Egyptě. Poprvé je doložena na přelomu 3. a 4. dynastie, kdy je v ní zapsáno tzv. trůnní jméno krále Huneje a o něco později rodné jméno jeho nástupce krále Snofrua. V pozdějších dobách byl znak kartuše v písmu používán jako ideogram s významem „jméno“ a objevuje se také jako amulet.\n\nVývoj titulatury byl uzavřen na počátku Střední říše; nejpozději od této doby se skládala celkem z pěti jmen uvozených výsostnými znaky vypovídajících o povaze královské moci, přičemž její součástí byly vedle tzv. serechu dvě kartuše uvozené příslušnými hieroglyfickými znaky: první sloužila pro zápis tzv. trůnního jména (jméno \"nisut-bitej\"), druhá pro zápis jména rodného (jméno \"Syn Reův\").\n\nHlavní královská manželka pro zápis svého jména užívala jednu kartuši. Pokud se ovšem žena stala vládnoucím panovníkem (například Hatšepsut), mohla užívat širší podobu královské titulatury. Od doby Nové říše se lze setkat s kartuší pro jména královských dětí, u nichž ovšem nejsou jasná pravidla užívání, a později také s kartuší pro jméno tzv. božských manželek Amonových.\n\nSpecifickým způsobem užití kartuše je zapisování jména boha Atona do dvou kartuší v době Achnatonovy náboženské reformy a posléze jména boha Amona do jedné kartuše v době existence tzv. Amonova božího království v Horním Egyptě po zániku 20. dynastie, což souvisí s teologickým vývojem těchto kultů.\n\nPodoba a význam kartuše jsou odvozovány různě, přičemž odlišné teorie se nemusí nutně vylučovat. Může jít původně o provázek, jehož dva konce jsou pevně svázány a ukotveny dřívkem. Tak sami Egypťané kartuše vykreslovali a protože víme, že uzel měl ochranný význam, byla by kartuše symbolem magické ochrany krále. \n\nNěkdy je s odkazem na podobnost se symbolem \"šen\" interpretována jako symbol nekonečnosti a neomezenosti královské moci, jindy dokonce pro předpokládanou souvislost s hieroglyfickou značkou s významem „slunce“ (při soudobém vzestupu kultu slunečního boha Rea a zavedení jména \"syn Reův\" do královské titulatury) jako symbol vlády panovníka nade vším, co je osvětlováno sluncem.\n\n"}
{"id": "186047", "url": "https://cs.wikipedia.org/wiki?curid=186047", "title": "Liptákov", "text": "Liptákov\n\nLiptákov je smyšlená obec spojená se jménem fiktivního českého génia Járy Cimrmana. Podle divadelních her Divadla Járy Cimrmana se obec nachází v Pojizeří v oblasti Sudet poblíž Tanvaldu. Jára Cimrman v této obci pobýval od roku 1902 zhruba do počátku 1. světové války a napsal zde řadu svých děl. Kolem roku 1966 zde údajně dr. Evžen Hedvábný objevil truhlu s Cimrmanovou pozůstalostí. Tímto bylo Cimrmanovo dílo objeveno pro svět.\n\nDalšími fiktivními osobami z obce Liptákov jsou statkář a starosta Josef Fulín, nadlesní Schmoranz nebo hostinský Sirotek. Do obce je fiktivně umístěno také dětství Konráda Henleina.\n\nJedním ze zajímavých detailů o poloze obce Liptákov je fakt, že Ladislav Smoljak a Zdeněk Svěrák umístili ve filmu Jára Cimrman ležící, spící výchozí bod pro cestu do Liptákova blízko obce Libošovice, kde herec Josef Abrhám pátrající po osobě Járy Cimrmana přesedá z vlaku na autobus na cestě do Liptákova. Ve filmu se dále dozvídáme, že Liptákov leží přibližně 320 kilometrů od okresu Vídně. Letmým pohledem na mapu však snadno zjistíme, že jediné místo poblíž Tanvaldu, kde je tato vzdálenost od Vídně možná, je Frýdlantský výběžek. Pokud tedy spojíme všechny výše uvedené údaje zjistíme, že nám tvůrci značně ztížili možné pátrání po umístění obce na plochu více než 350 km čtverečních (trojúhelník vymezený obcí Libošovice, Tanvaldem a Frýdlantským výběžkem). Takže definitivně víme, že nic nevíme o možné poloze této obce.\n\nVe hře Posel z Liptákova se v semináři uvádí, že do Liptákova se jede přes obec Držkov, nazývanou „brána Jizerských hor“. V téže hře je zmínka o tom, že se v obci nachází rybník Pecka, který vznikl jako vedlejší produkt jednoho z Cimrmanových zemědělských experimentů. \n\nObec mají ve svých názvech i různé sportovní oddíly a spolky, jako například Kanoe klub Liptákov, který působí v Krnově.\n"}
{"id": "186049", "url": "https://cs.wikipedia.org/wiki?curid=186049", "title": "Oberkommando der Wehrmacht", "text": "Oberkommando der Wehrmacht\n\nOberkommando der Wehrmacht (česky \"Vrchní velení ozbrojených sil\" nebo též \"Vrchní velení Wehrmachtu\", zkratka OKW) představovalo součást velitelské struktury německých ozbrojených sil za druhé světové války. Teoreticky sloužilo jako generální štáb v Hitlerově Třetí říši.\n\nMělo za úkol koordinovat válečné cíle německé pozemní armády (\"Heer\"), válečného námořnictva (\"Kriegsmarine\") a letectva (\"Luftwaffe\") a jako Hitlerův válečný štáb převáděl jeho představy do konkrétní podoby vojenských rozkazů. V praxi měl však malý vliv na nejvyšší velení jednotlivých složek armády. S tím jak se vyvíjela válečná situace však OKW postupně převzal přímé velení nad jednotkami na Západě. To vytvořilo situaci, kdy od roku 1942 OKW bylo de facto přímým velitelstvím pro jednotky na Západě, zatímco \"Oberkommando des Heeres\" (OKH, Vrchní velení pozemních sil) de facto řídilo jednotky na ruské frontě.\n\nOKW bylo zformováno v roce 1938 po aférách Blomberga a Fritsche, které vedlo k Blombergovu odstranění a ke zrušení \"Reichswehrministeria\" (úřadu Říšského ministra ozbrojených sil).\n\nExistovala zde rivalita mezi OKW a OKH. Protože většinu válečných operací během druhé světové války prováděla (s leteckou podporou) pozemní armáda, požadovalo OKH kontrolu nad veškerými německými ozbrojenými silami. Hitler však rozhodl proti OKH ve prospěch OKW.\n\nOKW řídilo vojenské operace na Západní frontě, v Africe a v Itálii. V případě operací na Západě existovaly další rozpory mezi OKW a \"Oberbefehlshaber West\" (OBW – Vrchní velitel Západ), kterým byl polní maršál Gerd von Rundstedt (později polní maršál Günther von Kluge).\n\nVelitelská struktura německých vojenských složek se dále ještě štěpila na vlastní velitelství námořnictva (Oberkommado der Marine – OKM) a letectva (Oberkommando der Luftwaffe – OKL, Hermann Göring), která ač teoreticky podřízená, měla velkou nezávislost na OKW a OBW.\n\nOKW řídil Wilhelm Keitel a ten se odpovídal přímo Hitlerovi, od kterého pocházela velká část operačních rozkazů, a který sám sebe jmenoval \"Oberster Befehlshaber der Wehrmacht\" (Nejvyšším velitelem ozbrojených sil) a \"Oberbefehlshaber des Heeres\" (velitelem OKW).\n\nOKW byla obžalována norimberským válečným tribunálem jako zločinecká organizace, ale byla zproštěna obžaloby. Keitel a Jodl byli však odsouzeni k trestu smrti a pověšeni. Jodl byl rehabilitován v Německu v roce 1952, šest let po své smrti.\n\n"}
{"id": "186055", "url": "https://cs.wikipedia.org/wiki?curid=186055", "title": "Dijála (řeka)", "text": "Dijála (řeka)\n\nDijála ( , ) je řeka v Iráku (Dijála). Prameny jejich zdrojnic se nacházejí v Íránu. Je to levý přítok Tigridu. Je 231 km dlouhá (včetně zdrojnice až 445 km). Povodí má rozlohu 30 000 km².\n\nŘeka vzniká soutokem zdrojnic Serwan a Elvend, které pramení v pohoří Zagros. Na dolním toku protéká Mezopotámskou nížinou. Do Tigridu ústí rozsáhlou úrodnou deltou.\n\nVodnost řeky je nejvyšší na jaře, v létě hladina klesá a stoupá opět v zimě. Průměrný roční průtok na dolním toku činí 130 m³/s.\n\nVyužívá se ve velké míře na zavlažování.\n"}
{"id": "186059", "url": "https://cs.wikipedia.org/wiki?curid=186059", "title": "Niveleta", "text": "Niveleta\n\nNiveleta je pomyslná čára udávající výškové poměry a podélný sklon liniové stavby, nejčastěji dopravní cesty nebo vodního toku. Jednoduše řečeno, to, co se v polohopisu nazývá osa, je ve výškovém profilu niveleta.\n\n\nNiveleta se zobrazuje v podélném řezu.\n"}
{"id": "186061", "url": "https://cs.wikipedia.org/wiki?curid=186061", "title": "Šafrán karpatský", "text": "Šafrán karpatský\n\nŠafrán karpatský (\"Crocus heuffelianus\") je divoce rostoucí šafrán, který roste i na území České republiky, i když zde je pravděpodobně zplanělý. Je to rostlina Karpatských horských luk, v ČR je kriticky ohroženým druhem květeny.\n\n\n\nŠafrán karpatský roste přirozeně hlavně v Karpatech, možná i jinde, je to obtížné stanovit kvůli taxonomické problematice. Původnost druhu v ČR je zpochybňována, nejblíže je s jistotou původní na Slovensku. Proto se nejvíce uvažuje o původnosti i v Beskydech a okolí, kde by mohl snad navazovat na přirozené lokality na Slovensku, jinde v ČR téměř jistě nepůvodní. Šafrán karpatský je součástí taxonomicky složitého a asi ne zcela dořešeného komplexu \"Crocus vernus\" agg. Někdy se druh \"Crocus heuffelianus\" udává pod jménem \"Crocus vernus\" subsp. \"vernus\". Blízce příbuzným druhem je šafrán bělokvětý (\"Crocus albiflorus\", někdy \"Crocus vernus\" subsp. \"albiflorus\"), který je rozšířen např. v Alpách a v ČR je také zdomácnělý jako šafrán karpatský, největší šanci na původnost zde zase mají lokality na Šumavě a v Novohradských horách (snad alpský migrant). Existují i další příbuzné druhy, např. šafrán neapolský (\"Crocus napolitanus\"), který je občas pěstován a zplaňuje asi mnohem vzácněji než předešlé druhy.\n\nRoste na loukách od podhůří do hor, kvete většinou hned při tání sněhu. Jeho výskyt je hodně vázán na extenzivně využívané luční porosty. Tyto lokality po zániku pastvy a kosení zarůstají vysokými travami a keřovými nálety a dochází na nich ke snížení druhové diverzity a v důsledku toho rovněž k ústupu šafránu.\n\n\n\n \n"}
{"id": "186065", "url": "https://cs.wikipedia.org/wiki?curid=186065", "title": "Orbitální prstenec", "text": "Orbitální prstenec\n\nOrbitální prstenec je teoretický koncept rozšířeného orbitálního výtahu, který by rotoval na nízké orbitální dráze okolo tělesa. Ve sci-fi literatuře označuje umělou stavbu obepínající celou planetu a umožňující využívat tuto stavbu jako orbitální stanici s obrovským užitkovým prostorem. S tímto druhem stavby je se možné setkat například v díle Larryho Nivena \"Prstenec\" (a v dalších navazujících dílech této série), tak i v dílech Arthura C. Clarka \"\" či \"Rajské fontány\" (kde se orbitální prstenec nazývá jako \"Kruhové město\").\n\nMyšlenka na vznik orbitálního prstence se objevila v roce 1977, kdy jí rozpracoval nezávisle na sobě Arthur C. Clarke a sovětský inženýr G. Poljakov, jež své myšlenky formuloval v článku „Ožerelje Zemli“ (Kosmické korále okolo Země), který byl otištěn v časopise \"Těchnika moloděži\" v čísle 4 z roku 1977. V tomto krátkém pojednání popisuje autor podrobné pojednání poslední vize spojeného prstence, jež by obklopoval planetu. Čtenáři předložil mnoho technických nápadů a řešení, kterak si se stavbou poradit. Sám Poljakov chápal stavbu prstence jako logické pokračování po dostavě orbitálních věží, které budou spojovat orbitu s povrchem planety.\n\nPři konstrukci planetárního prstence by se začínalo stavět od jednotlivých orbitálních věží. Prvotní spojení věží jen slabým lankem by umožnilo udržování přesného směru. Prstenec by měl obsahovat protimeteorickou obranu, aby nebyl poškozen dopadem většího asteroidu/meteoritu. Při obrovských rozměrech se bude muset také vybudovat dokonalý transportní systém.\n\n"}
{"id": "186066", "url": "https://cs.wikipedia.org/wiki?curid=186066", "title": "Lávky u Kongresového centra", "text": "Lávky u Kongresového centra\n\nLávky u Kongresového centra jsou dvě lávky pro pěší chodce poblíž Kongresového centra v Praze, které slouží k přemostění rušné komunikace.\n\nPrvní překračuje Kongresovou ulici. Je betonová s asymetrickým středním předpjatým trámem vetknutým na jedné straně. Je 6,8 m široká a 132 m dlouhá.\n\nDruhá lávka přechází Severojižní magistrálu jižně od Nuselského mostu. Je ocelová skříňového průřezu, s točitými rampami na obou stranách, středově symetrická v půdorysu. Konstrukčně je podobná lávce u Roztyl.\n\nNa této lávce se ve filmu \"Akumulátor 1\" z roku 1994 odehrává Oldův pokus s odrazem energie. Tato lávka se objevila i ve videoklipu k singlu \"Protestsong\" od Daniela Landy, kdy na ní mladý skaut rozdává odznáčky.\n\n"}
{"id": "186072", "url": "https://cs.wikipedia.org/wiki?curid=186072", "title": "Jakov Borisovič Zeldovič", "text": "Jakov Borisovič Zeldovič\n\nJakov Borisovič Zeldovič (; 8. března 1914 Minsk – 2. prosince 1987 Moskva) byl sovětský fyzik běloruského původu, který se podílel na vývoji ruských jaderných zbraní, ale je též autorem řady významných prací z oblasti adsorbce a katalýzy, šíření rázových vln, jaderné fyziky, astrofyziky, obecné relativity, částicové fyziky a kosmologie.\n\nNarodil se v Bělorusku, ale již ve svých 4 měsících života se s rodiči stěhoval do Ruska. Kvůli svému židovskému původu nebyl přijat na střední školu, a tak se učil na učilišti v Leningradě brousit vzorky minerálů. Na základě zájmu při exkursi v Jofeho ústavu tamtéž mu byla nabídnuta možnost pracovat zde ve výzkumu. Takto zde dosáhl navzdory předchozímu vzdělání, resp. jeho absenci kandidaturu věd a doktorát.\n\n"}
{"id": "186079", "url": "https://cs.wikipedia.org/wiki?curid=186079", "title": "Přemostění železnice u Pražské ulice v Hostivaři", "text": "Přemostění železnice u Pražské ulice v Hostivaři\n\nMost překračuje dvoukolejnou trať mezi stanicí Praha-Hostivař a odbočkou Záběhlice a souběžnou jednokolejnou trať mezi stanicemi Praha-Hostivař a Praha-Malešice. Spojuje sídliště Na Groši s málo zastavěnou oblastí v prodloužení ulice Za drahou, slouží jako přístupová cesta k několika domkům a k objektu cvičiště pro psy (bývalý Svazarm), lze tudy dojít též k mokřadu Triangl ležícímu nedaleko severně od mostu uvnitř trojúhelníku tvořeného železničními tratěmi.\n\nPůvodní dřevěná lávka zde byla vybudována v roce 1940 a sloužila až do roku 1998, kdy byla stržena.\n\nNový železobetonový most byl otevřen 21. května 2004, o několik metrů blíže hostivařskému nádraží. Je 39 metrů dlouhý a necelých 6 metrů široký. Náklady na stavbu činily 14 milionů Kč. Je na něm vyznačena stezka pro chodce a cyklisty, demontovatelné sloupky však umožňují v případě potřeby i průjezd vozidel záchranného systému.\n\nOd 9. května 2008 byla do části Pražské ulice vedoucí kolem západního předmostí poprvé přivedena i městská autobusová doprava a zřízena zastávka Sídliště Na Groši.\n\n"}
{"id": "186080", "url": "https://cs.wikipedia.org/wiki?curid=186080", "title": "Human Rights Watch", "text": "Human Rights Watch\n\nHuman Rights Watch (zkratka HRW) je mezinárodní nevládní organizace, která vede výzkum lidských práv a lidská práva prosazuje. Sídlo má ve městě New York.\n\nHuman Rights Watch produkuje výzkumné zprávy a rešerše porušování lidských práv a norem, které jsou zakotveny ve Všeobecné deklaraci lidských práv a dalších mezinárodně přijatých lidskoprávních standardech. Tímto k porušování lidských práv přitahuje mezinárodní pozornost a snaží se tlačit na vlády a mezinárodní organizace, aby zjednaly nápravu. Mezi témata, kterými se Human Rights Watch zabývá patří sociální a genderové diskriminace, mučení, děti ve válce, politická korupce a problémy v trestněprávních systémech. Human Rights Watch také dokumentuje porušování mezinárodního humanitárního práva a práva při válečných konfliktech.\n\nOrganizace Human Rights Watch byla založena se jménem Helsinki Watch v roce 1978, aby monitorovala bývalý Sovětský svaz a dodržování jím přijatých dohod na Konferenci o bezpečnosti a spolupráci v Evropě (Helsinki, 1975). Při dalším růstu organizace se zformovaly další výbory, aby pokrývaly další regiony ve světě. V roce 1988 byly všechny výbory sjednoceny pod jednu střechu, kterým je Human Rights Watch. Jeden z původních zakladatelů a prezidentů organizace byl Robert L. Bernstein.\n\nNa základě Všeobecné deklarace lidských práv se Human Rights Watch staví proti porušování základních lidských práv, např. trestu smrti nebo diskriminace na základě sexuální orientace. HRW prosazuje svobody, které jsou ve spojení se základními lidskými právy, např. svoboda víry či svoboda slova.\n\nHuman Rights Watch má 233 placených zaměstnanců a rozpočet 26 miliónů amerických dolarů na rok. Hlavním sponzorem je americký miliardář George Soros, který sponzoruje také celou řadu dalších politiky se dotýkajících organizací. V České republice se jedná zejména o organizaci Člověk v tísni. Současným ředitelem HRW je Kenneth Roth.\n\n\n"}
{"id": "186081", "url": "https://cs.wikipedia.org/wiki?curid=186081", "title": "Sova", "text": "Sova\n\nSova má více významů:\n\n\n\n\n"}
{"id": "186082", "url": "https://cs.wikipedia.org/wiki?curid=186082", "title": "Blokáda", "text": "Blokáda\n\nBlokáda (z it. \"bloccata\" – zatarasení, uzavření) je ekonomický nebo vojenský nátlak v podobě dlouhodobé izolace - násilného zabránění nebo omezení pohybu osob, informací či zboží na nějaké území, za účelem dosažení vojenských nebo politických cílů. Bývá součástí řady vojenských akcí.\n\nBěhem blokády se např. nemohou do oblasti dopravovat určité potraviny, výrobní suroviny, posily, zdravotnický materiál či další vybavení, čímž jsou pozice protivníka oslabovány. Původně znamenala zatarasení přístavů, dnes se obvykle vztahuje na všechny druhy dopravy a obchodu.\n\nNámořní blokáda má za úkol vyčerpání protivníka tím, že je mu zabráněno v námořním obchodu.\n\n\n\n\n"}
{"id": "186088", "url": "https://cs.wikipedia.org/wiki?curid=186088", "title": "Dromón", "text": "Dromón\n\nDromón byla byzantská loď. Její konstrukce vychází z římských liburn a birém.\n\n\"Dromón\" byl dlouhá veslice s klasickou konstrukcí kýl - vazy - žebra. Trup měl po celé délce dobře utěsněnou palubu a přes boky přesahovala trámová konstrukce pro umístění lavic pro veslaře. Na každém boku byly dvě řady vesel, kterých bylo u některých lodí až 80. Každé veslo obsluhovali dva muži. \"Dromóny\" se stavěly až 50 m dlouhé a jejich posádku tvořilo až 300 mužů.\n\nPůvodně měl \"dromón\" jeden stěžen, ale postupně jejich počet vzrostl na tři. Původně byla plachta obdélníková, ale později byla nahrazena trojúhelníkovou latinskou. Hlavní zbraní byl příďový beran na úrovni vodní hladiny pro taranování a metací stroje umístěné na vyvýšených plošinách. Později se začal používat řecký oheň. Byla to zapálená směs několika hořlavých látek, která byla pomocí speciálního zařízení vrhána na nepřátelské lodě.\n"}
{"id": "186089", "url": "https://cs.wikipedia.org/wiki?curid=186089", "title": "Habáni", "text": "Habáni\n\nHabáni (nebo také toufaři z něm. \"taufen\" \"křtít\") byly novokřtěnecké skupiny křesťanů žijící v komunitách na jižní Moravě a na Slovensku. Známá je dodnes habánská keramika nebo víno z habánských sklepů.\n\nAnabaptisté neboli novokřtěnci byli příslušníci mezinárodní sekty náboženských a sociálních reformátorů. Na Moravě se lidově nazývali habáni, pravděpodobně podle německého \"haushaben\" (mít domov). Říkali tak původně domům, kde byli vítáni, a dále uzavřeným dvоrům, které si sami stavěli, když se ve vsi usadili, Jejich dvory se také jmenovaly haushaben. Jiná hypotéza říká, že jméno pochází z hebrejského ha-banim (synové) – tak označovali sami sebe (jako Boží děti). Název také mohl vzniknout ze společného vlastnictví věcí - \"wir haben\". Později jedna frakce přijala jméno jednoho ze svých vůdců Jakuba Huttera a jako hutterité jsou dnes známí ve světě.\n\nHnutí novokřtěnců vzniklo v roce 1525 ve Švýcarsku a Tyrolsku, mezi Zwingliho a Lutherovými žáky, z nichž nejradikálnější byli především Conrad Grebel a Felix Manz. Různorodé novokřtěnecké skupiny byly přes svůj většinově pacifistický postoj kolektivně spojovány s německou selskou válkou a po její porážce byly z Německa, Švýcarska, Itálie i Rakouska hromadně vypovídány. Prchali na tehdy nábožensky spřízněné protestantské území východní Moravy a západního Slovenska. Habáni mluvili německy. Moravská nekatolická šlechta je přijímala na svých panstvích, například Žerotínové, Kaňovští z Dubňan nebo páni ze Zástřizel. Demonstrovali tím jednak svoji suverenitu v otázkách náboženství a zároveň jim anabaptisté – habáni přinášeli pro svou pracovitost nemalé hospodářské zisky. Nádobí si od habánů objednávali také katolíci, například páni z Hradce (sbírka na zámku v Jindřichově Hradci) nebo mikulovští Dietrichsteinové.\n\nHabáni vynikali v řemeslech, provozovaných v rodinných dílnách v průběhu několika generací.\nPatřila k nim\n\nCharakteristické pro moravské novokřtěnce bylo společné vlastnictví – žili v komunitách ve společných domech tzv. Haushaben. Kolektivně vychovávali a vyučovali své potomky, kteří nesměli opouštět komunitu a měli se vdávat a ženit jen se souvěrci. V druhé polovině 16. století, ve „zlatém věku“ moravských novokřtěnců, jich bylo dvacet až třicet tisíc. Historické prameny svědčí, že od příchodu hnutí na Moravu až do jejího vypovězení v roce 1622 sídlili ve 108 obcích na Moravě (na jihu Moravy např. oblast kolem Trstěnic na Moravskokrumlovsku) a na Slovensku. Snažili se obnovit staré křesťanství z dob apoštolů podle výkladu Bible, jež jim byla jediným základem víry. Proto také praktikovali nový křest - křtili zásadně až na základě vyznané víry (tedy dospělé), čímž se dostávali do sporu s církví katolickou i reformační, a to luterány i kalvinisty (tj. presbyteriány v Anglii, Skotsku a Severní Americe).\n\nRoku 1528 se konalo první vypovězení habánů z Čech a Moravy, avšak na Moravě nebylo respektováno. Roku 1535 byli vypovězeni i z Moravy, po roce se vrátili a následovalo desetiletí hospodářské prosperity. Když se situace zhoršila, část habánů odešla do bezpečí na západní Slovensko a do Dolních Rakous. Ti, kteří zůstali, se ukrývali v úkrytech (lochy). V roce 1589 měli habáni na Moravě 57 dvorů a počátkem 70. let byly na habány uvaleny daně, čímž byli habáni zároveň uznáni za zákonité obyvatele země. Po Bílé hoře ale doba tolerance končí. V roce 1622 byli habáni ze země z náboženských důvodů v rámci protireformace vypovězeni, nebo přistoupili na náboženskou konverzi, kterou s dílčími úspěchy prováděli zejména jezuité. Exulanti museli bez majetku do jednoho měsíce Moravu opustit. Odcházejí na západní Slovensko (západ Horních Uher), do Sedmihradska, později do rumunského Valašska a na Ukrajinu. V 80. letech 17. století bylo zrušeno společné vlastnictví a zbylí habánští řemeslníci pokračovali ve vlastních dílnách. Za vlády Marie Terezie (1740–1780) je pak na habány vyvíjen silný rekatolizační nátlak jezuitů, přičemž později došlo k jejich hromadné emigraci do (dnešních) USA a Kanady.\n\nNapříklad v Mikulově se novokřtěnci objevili roku 1526. S nimi přišel i jeden z předních teologů tohoto hnutí dr. Balthasar Hubmaier, který ve svých spisech formuloval základní zásady anabaptismu. Stoupencem myšlenek habánů-novokřtěnců se stal i sám majitel panství Linhart z Lichtenštejna. Mikulov se stal brzy střediskem, odkud se šířily myšlenky novokřtěnectví po celé Moravě. V Mikulově žili v jižní části města a vlastnili tam 45 domů. Mikulovští habáni prosluli především jako vinaři a dále jako vynikající lékárníci a lékaři. Odsud také pocházejí takzvané habánské zvonky, jemně vypracované mosazné a cínové zvonečky, jejichž zvuk plašil dotěrné ptactvo na vinicích.\n\nV jihomoravských Dambořicích se habáni usadili roku 1550. Měli zde dva společné domy. Jeden v Poustce, o kterém se mnoho neví a druhý tzv. horní dům na Kopečku. Byla to rozsáhlá usedlost s cihelnou, volovým mlýnem, habánskou studnou, bednárnou a podzemními sklepy. Habáni zde vytlačili původní keramickou výrobu, protože již ovládali výrobu fajánsí. Kromě keramiky se zabývali vinařstvím a bednářstvím. Jejich pobyt v městečku byl poznamenán násilnými výpady proti nim různými vojsky, kdy byli někteří novokřtěnci také zabiti. Roku 1622 byli všichni habáni z Moravy vypuzeni. Dambořičtí odešli do Uher, do slovenské Chtelnice, odkud v 18. století přesídlili do Ameriky.\n\n\n\n"}
{"id": "186096", "url": "https://cs.wikipedia.org/wiki?curid=186096", "title": "Kocourkov", "text": "Kocourkov\n\nKocourkov je smyšlená obec, která je dějištěm mnoha komických historek o kocourkovských obyvatelích, kteří dělají vše neúčelně a neúspěšně.\n\nKocourkov vznikl pravděpodobně v ústním podání a z něho se později dostal do literatury. Už v 17. století se kocourkovské historky objevily v knížkách lidového čtení. Kocourkovské příběhy vydal v letech 1847–1848 v osmi svazcích Prokop Chocholoušek pod názvem \"Kocaurkow, čili, Pamětnosti přewelikého města Kocaurkowa a obywatelů geho / sbjrané a pro obweselenj weselých i mrzutých na swětlo wydané od Prokopa Chocholausska\".\n\nV \"Hovorech s TGM\" říká Masaryk Karlu Čapkovi, jak se vždycky stavěl proti \"Kocourkovu a Hulvátovu\". V české literatuře patří ke klasice kocourkovského žánru kniha Ondřeje Sekory \"Kronika města Kocourkova\", autor při tom vzpomíná, že první historky o Kocourkově slyšel v dětství od svého otce.\n\nPodobně na Moravě se kocourkovské příběhy vyprávějí o městečku Šimperk, jehož předobrazem je skutečné městečko Šilperk, od roku 1949 přejmenované na Štíty.\n\nSvůj Kocourkov mají i jiné národy, např. ve starověkém Řecku hrály tuto roli Abdéry, které byly ovšem městem skutečným. Ve francouzské literatuře se objevuje obdobné městečko Brétizy. Německým městem podivínů je Schild a jeho občané Schildbürgern, nizozemským Kampen, anglickým Gotham; v Polsku městečku hloupých říkají Pacanów, v Srbsku Balov, ve Švédsku Tälje. Kocourkovskému podání se poněkud blíží též slovenské anekdoty o Záhorácích (třebaže jinak se na Slovensku užívá jméno Kocúrkov(o) či Čudáková).\n\n\n"}
{"id": "186102", "url": "https://cs.wikipedia.org/wiki?curid=186102", "title": "Žilinská přehrada", "text": "Žilinská přehrada\n\nŽilinská přehrada je přehradní nádrž, která se nachází na řece Váh nad Žilinou na severozápadním Slovensku. Její výstavba byla dokončena v roce 1998. Střední roční průtok Váhu je v těchto místech 95,6 m³/s a maximální 2140 m³/s.\n\nDélka vzdutí je 7,5 km a šířka vodní plochy dosahuje 250 až 600 m. Celkový objem činí 18,15 mil. m³ při střední hladině. Při maximální hladině v nadmořské výšce 352 m je to 39 mil. m³. Kolísání úrovně vodní hladiny je za provozu 1,7 m. Koryto Váhu bylo prohloubeno místy až o 9 m, šířka dna koryta je 45 m. Upravené koryto vyhovuje podmínkám vodní dopravy.\n\nVýška hráze dosahuje 15 m, šířka koruny 6 m, šířka komunikace 4,5 m. Hráz je těsněná fólií navázanou na podzemní těsnicí stěnu. Propusť se skládá ze tří polí o šířce 3x12 m, hradící výška segmentu činí 11 m a klapky 3,3 m. Celková výška uzávěru činí 14,7 m, ovládání je hydraulické.\n\nNáhradní biokoridor má celkovou délku asi 9 km, průměrný sklon dna 1,5–2 ‰ a provozní průtok 2 až 8 m³/s. Má příčný profil tvaru lichoběžníku se šířkou dna 5 m\n\nVodní elektrárna má dva hydroagregáty s celkovým výkonem 72 MW (2x36 MW). Průměrná roční dodávka elektrické energie v letech 1998 až 2000 byla 156 GWh/r. Obsahuje dvě kaplanovy turbíny s průměrem oběžného kola 4850 mm. Průtočnost turbín je 2x150 m³/s a průměrný spád na turbíny dosahuje 24,1 m.\n\nPři výstavbě byla zatopena téměř celá městská část Žiliny Mojšová Lúčka, celá městská část Hruštiny a tři domy v obci Mojš. Jako náhrada za zaplavené domy byly postaveny nové domy převážně v nové \"Mojšové Lúčce\" za silnicí I/18, včetně školy, nákupního střediska a nedokončeného kulturního domu. Pro obyvatele z \"Hruštin\" byly postavené domy v žilinské části Rosinky. V obci \"Mojš\" byly postaveny tři domy. Mezi městskou částí \"Mojšová Lúčka\" a obcí \"Mojš\" byl vybudován ocelový most pro pěší, který nahradil starou lávku přes Váh. Do obce Mojš byla podél hráze postavena nová cesta ze Žiliny. Z původní staré zástavby v městské části \"Mojšová Lúčka\" zůstalo jen několik domů a kaplička. Na \"Hruštiny\", které zanikly zcela, zůstala jen památka v podobě kapličky u silnice, odkud vedla odbočka do obce k Váhu. Stará silnice ze \"Žiliny\" do Martina byla zatopena.\n\nPůvodním majitelem a provozovatelem byla společnost Vodné dielo Žilina, a.s., která je od roku 2000 v likvidaci. V současnosti je vodní dílo majetkem státu. Správcem a provozovatelem je Vodohospodárska výstavba Bratislava, š. p..\n\n"}
{"id": "186104", "url": "https://cs.wikipedia.org/wiki?curid=186104", "title": "Rakouská severozápadní dráha", "text": "Rakouská severozápadní dráha\n\nRakouská severozápadní dráha, zkratka ÖNWB (německý oficiální název: Österreichische Nordwestbahn) byla privátní železniční společnost, jejíž síť se nacházela na území dnešní České republiky a Rakouska. Za dobu své existence v letech 1869 – 1909 firma vybudovala 1398 km železničních tratí.\nJednalo se tak o jednu z největších dopravních společností v Rakousko-uherské monarchii.\n\nFirma byla z právního hlediska v podstatě dceřinou společností v té době již delší dobu existující Jihoseveroněmecké spojovací dráhy (SNDVB), jenž už v té době vlastnila železniční trať mezi Pardubicemi a Libercem a snažila se dostát svého názvu a tedy spojit německy mluvící region na severu Čech s hlavním městem monarchie – Vídní.\n\nO koncesi na stavbu tratě z Vídně přes Znojmo, Jihlavu a Havlíčkův Brod do Kolína původně požádala právě SNDVB, jenže lišící se koncesní podmínky si vyžádaly vytvoření dceřiné společnosti ÖNWB, která později svou matku ve vybudovaných kilometrech předčila. O zmíněnou novou hlavní trať se původně zajímala Společnost státní dráhy (StEG), které v té době chybělo spojení její severní části sítě s Vídní. Ve vybudování tohoto spojení se ale snažila zabránit konkurenční Severní dráha císaře Ferdinanda (KFNB). Spor těchto dvou firem spočíval v jejich koncesních listinách, jež podle některých právních výkladů zaručovaly jejich privilegované postavení v uvažovaných přepravních směrech. Konkrétně KFNB měla zaručené privilegium na dopravu mezi Brnem a Vídní, kdežto StEG stát toto spojení smluvně zaručoval. Zřejmě i kvůli dosti špatné reputaci StEG i KFNB mezi veřejností a částí politiků, nakonec říšská rada udělila v roce 1868 koncesi právě SNDVB, která dala v roce 1869 vzniknout spřízněné firmě ÖNWB. Obě firmy pak měly společné ředitelství ve Vídni.\n\nNa českém území probíhala výstavba hlavních tratí v letech 1869–1875. Hlavní tah Vídeň – Děčín procházel na českém území přes stanice Znojmo, Jihlava, Nymburk, Ústí nad Labem-Střekov. Tento pozdější hlavní tah však nebyl jednotnou tratí. Původní, tzv. velká koncese opravňovala společnost k vybudování souboru 628 km hlavních tratí. Společnost byla též na 9 let oproštěna od placení daní a byla poskytnuta státní záruka 5% čistého výnosu ze základního kapitálu. Byly to tyto tratě:\n\n\nTyto tratě se označují jako tzv. síť A (hlavní síť). Jednalo se o státem garantované tratě, což znamenalo, že z nich firma měla státem zaručený minimální výnos. V této době však monarchii trápil fakt, že stále nebyla vybudována nová trať z pruského Kladska ke stanici v Ústí nad Orlicí, kterou si Prusko vynutilo v mezistátní smlouvě s Rakouskem-Uherskem po prohrané prusko-rakouské válce. StEG a další firmy se snažily tuto tíživou situaci využít ve svůj prospěch tím, že za vybudování tratě požadovaly vysoký garantovaný zisk. Oproti tomu ÖNWB žádné garance nepožadovala a přislíbila vybudování železnice za vlastní peníze. Výměnou zato si však vymínila koncesování dalšího souboru tratí, jež se označují jako síť B (doplňovací síť). Stát tuto nabídku v roce 1870 přijal, osvobodil firmu na 30 let od placení daní a udělil jí koncesi na dobu 90 let. Doplňovací síť tvořily tyto tratě:\n\n\nDráha původně své tratě zamýšlela budovat vlastní stavební aktivitou, ale brzy uzavřela smlouvu s externí stavební firmou, která ji dodala stavbu základní sítě na klíč za cenu téměř 60 milionů zlatých. Stavba však probíhala pod vedením stavebního ředitele ÖNWB Wilhelma Hellwaga. Dalších 57 milionů zlatých stála stavba doplňovací sítě.\n\nHelwag patřil ke špičce mezi tehdejšími rakouskými inženýry. Společnost si ho vybrala poté, co v roce 1867 byla dokončena stavba alpské dráhy přes Brenner, kde sloužil jako jeden ze tří hlavních inženýrů. Po této extrémně náročné stavbě pro něj musely být tratě ÖNWB doslova snadnou záležitostí.\n\nDnes se může jevit překvapující, že základní síť směřovala právě do dnes poněkud chudého Podkrkonoší. Důvodem byla skutečnost, že díky málo výnosnému zemědělství na méně hodnotných půdách v tomto kraji, se právě zde začal v 19. století rozvíjet textilní a sklářský průmysl, jenž pro svůj další rozvoj železnici potřeboval.\n\nStavba probíhala ve v té době obvyklém velmi rychlém tempu, a tak byly ročně uváděny do provozu desítky kilometrů tratí. Neprobíhala však vždy v klidu. V červenci roku 1871 na stavbě mezi Ostroměří a Jičínem došlo k rebeliím mezi stavebními dělníky proti jejich předákům, kteří údajně měřili delšími měrkami a okrádali v kantýnách (dělníci byli placeni úkolově podle objemu vykopané zeminy, nebo zeminy nasypané).\nKdyž stavba některého úseku dráhy narazila na silný odpor některé z obcí, byla dráha postavena jinudy a obci se vyhnula. Takto bylo obejito město Brandýs nad Labem, kdy stavbu údajně znemožnil brandýský poštmistr, obávající se o svou živnost. Podobně nechtěli železnici ve své obci v sousední Staré Boleslavi, a tak bylo boleslavské nádraží zřízeno tři kilometry od centra města. Naproti tomu majitelka panství v Lysé nad Labem Štěpánka Rohanová si význam stavby uvědomovala, a tak poskytla své pozemky pro dráhu zdarma.\nOvšem pověsti o tom, že se při budování svých tratí železniční společnosti střetávaly s častým odporem obyvatelstva nebo zájmových spolků, jsou z větší části smyšlené a obce o nové železnice velmi stály a obvykle se snažily železnici přilákat co nejblíž. A tak se při budování tratí naráželo spíše na odpor jednotlivců. Tak tomu nakonec nejspíš bylo i ve zmíněném případě v Brandýse nad Labem. Než odpor dnes zapomenutého poštmistra hrály spíš roli obtížné terénní poměry v trase přes toto město do Prahy. Ostatně původně se s odbočkou z hlavní tratě směrem do Prahy vůbec nepočítalo a společnost českou metropoli zcela opominula. Až na nátlak pražských vlastenců bylo rozhodnuto o stavbě odbočné tratě.\n\nVelký zádrhel stavitele trati čekal v místě styku ÖNWB s mateřskou SNDVB v Pardubicích. Trať ÖNWB přicházela k Pardubicím z jihu a umožňovala dovoz uhlí ze Svatoňovického revíru do Vídně. Aby mohl být proveden styk tratí obou společností přímo v Pardubicích, musely by lokomotivy ÖNWB přejíždět přes kolejiště konkurenční firmy StEG, z jejíž strany se pak daly čekat komplikace. Další komplikací by byla nutná změna směru jízdy vlaků v Pardubicích. Nakonec byla trať zavedena do současné stanice Pardubice-Rosice nad Labem, která byla vystavěna na nově vystavěné přeložce situované více na západ od bývalé trati. Nutno dodat že toto řešení se z pohledu současné dopravní situace jeví již jako nevýhodné.\n\nRoku 1873 byla vybudována odbočná trať z Lysé nad Labem na provizorní nádraží na Rohanském ostrově na Karlínském předměstí Prahy, ta byla roku 1875 prodloužena až na Severozápadní nádraží. Dráha tak ve Vídni i v Praze měla hlavová nádraží s výstavními budovami s vysokou architektonickou hodnotou. Paradoxní je, že obě tato nádraží dnes již cestujícím neslouží, a po tom pražském už dnes po jeho odstřelu v roce 1985 nenajdeme prakticky ani stopy.\n\nTratě Rakouské severozápadní dráhy překonávají náročné terény v Českomoravské vrchovině, Podkrkonoší nebo na okraji Orlických hor. Vedou v rovinaté krajině mezi Hradcem Králové a Mělníkem, v těsném kaňonu Labe v okolí Ústí nad Labem, kde byl kvůli dráze postaven první ústecký most přes Labe, aby se Severozápadní dráha mohla v dnešním nádraží Ústí nad Labem západ spojit s tratí Ústecko-teplické dráhy, která dopravovala velkou část severočeského hnědého uhlí. Spolu s touto společností a se Společností státní dráhy zde Severozápadní dráha vlastnila jedno z největších seřaďovacích nádraží v celém Rakousku.\nV nejzápadnějším části byla vystavěna pohraniční stanice s dnešním názvem Děčín východ a trať se zde dalším mostem přes Labe v Prostředním Žlebu spojovala s tratí, kterou provozovala StEG, jenž vede dále do Saska.\n\nSeverozápadní dráha na rozdíl od KFNB nebo StEG nestavěla své vlastní lokálky. V jejím okolí však lokálky stavěly jiné firmy, pro něž pak ÖNWB na jejich lokálních tratích provozovala dopravu. Takto zajišťovala dopravu například na trati z Čáslavi do Třemošnice.\n\nPo dokončení základní sítě v roce 1874 měla celá Rakouská severozápadní dráha 148 lokomotiv. Zpočátku jezdily nákladní lokomotivy rychlostí 20 – 30 km/h, osobní 40 – 45 km/h.\nLokomotivy byly nejdříve pojmenovávány po významných osobnostech ze světa vědy a techniky a měly přiděleny i čísla. Později se od pojmenovávání lokomotiv ustoupilo. Vlaky měly první, druhou, třetí i čtvrtou třídu. Čtvrtá třída byla zrušena roku 1884. Jízdné se nejdříve počítalo podle kilometrů, od roku 1890 se přechází na pásmové tarify.\n\nV průběhu let si společnost pro své rychlíky pořizovala stále výkonnější a vzhledově krásné lokomotivy, které u pozdějších ČSD nesly označení 354.2 a 354.4. Ty musely zvládat náročnou trať mezi Znojmem a Kolínem se spoustou ostrých oblouků a stoupání. Při objednávání nových strojů však byla na přelomu století limitována nízkou únosností svých tratí, která činila 15,7 tun na nápravu (dnes je obvyklých 20 – 22 tun na nápravu).\n\nJako provozní základnu pro českou oblast si firma zvolila dopravní křižovatku v Nymburce, kde si vystavěla velkou výtopnu, dílny na opravy a revize lokomotiv a také výše zmíněnou architektonicky zajímavou kolonii pro drážní zaměstnance umístěnou před dnešním nymburským hlavním nádraží. Tímto na svou dobu pokrokovým počinem se firma snažila zamezit sociálním nepokojům mezi zaměstnanci.\n\nPřesto však služba u dráhy nebyla pro většinu provozních zaměstnanců nijak výnosným povoláním. Zatímco strojvedoucí si mohli měsíčně vydělat až 85 zlatých, topiči pouze 39 zlatých.\nNa druhou stranu poskytovala železnice svým zaměstnancům mnohem větší jistotu povolání než bylo obvyklé např. v zemědělství. A k tomu i přidělovala zmíněné služební byty.\n\nFirma též vystavěla několik přístavišť na Labi, mezi nimi i velký a dodnes fungující nákladní přístav v Děčíně-Loubí. V roce 1880 vznikla dceřiná společnost Severozápadní dráhy zaměřená na dopravu po Labi – Rakouská severozápadní paroplavební společnost,\nkterá později provozovala i tzv. řetězové parníky až do Mělníka. Parní stroje těchto parníků otáčely bubnem, přes který se odvíjel řetěz položený na dně řeky, tímto způsobem mohly táhnout až deset vlečných člunů proti proudu.\n\nFirma měla s některými dalšími železničními společnostmi v té době obvyklé vztahy plné vzájemné rivality. Např. StEG dlouho nesměla připojit svou lokálku z Poříčan do dnešního nymburského hlavního nádraží a musela si postavit své vlastní místní nádraží (Nymburk město). Na druhou stranu nebyla veřejností vnímána s takovými negativními emocemi, jako StEG nebo KFNB s jejich agresivní cenovou politikou a vzájemnou řevnivostí. Firma dokázala velmi dobře hospodařit s penězi, takže její ekonomická situace byla po celou dobu její existence stabilní a podnikání bylo výnosné. Její snaha o finančně opatrné hospodaření šla až tak daleko, že i přes svou ziskovost neváhala zdržovat a bojkotovat i státem nařízené zdvoukolejnění tratě z Čáslavi do Děčína.\n\nV posledních letech existence se též objevily spory se zaměstnanci, kterým firma nechtěla navýšit mzdy ani po celostátní akci odborových sdružení z podzimu 1905. V této době odbory vyhlásily na protest proti nízkým mzdám pasivní rezistenci v provozu, kdy zaměstnanci pracovali přesně podle předpisů, což sice provoz nezastavilo, ale velmi citelně omezovalo a zdržovalo. Státní dráhy tato akce skutečně donutila přistoupit na požadavky zaměstnanců, ale tehdy ještě soukromé firmy StEG a ÖNWB při vědomí blížícího se zestátnění na tuto akci nijak nereagovaly. Až zopakování protestu v roce 1907 vedení obou firem dotlačilo k požadované reakci.\n\nPo změně státní dopravní politiky, jež započala vydáním sekvestračního zákona v roce 1877, se začalo v 80. letech s postupným postátňováním soukromých železničních společností, u kterých to zákonné podmínky a podmínky koncesí umožňovaly. Vláda navrhla postátnění Severozápadní dráhy již v roce 1896, ale tehdy byl vládní návrh zákona o jejím zestátnění odmítnut v Říšské radě (parlamentu) pro obavy poslanců z neúměrného zatížení státní pokladny.\n\nSeverozápadní dráha byla postátněna v rámci největší postátňovací akce v dějinách Rakouska-Uherska, kdy bylo po vyčerpávajících jednáních na půdě říšské rady 22. března 1909 rozhodnuto o zestátnění tří velkých železničních firem – Společnosti státní dráhy, Jihoseveroněmecké spojovací dráhy a Rakouské severozápadní dráhy. Všechny tři podniky byly začleněny do státních drah k.k. StB.\nNěkteré prameny jako rok zestátnění uvádějí rok 1908, důvodem tohoto rozporu je, že zestátňování začalo právě v roce 1908 a administrativa s ním spojená se protáhla až do roku 1912.\n\nSoudě podle tehdejšího tisku a podle interpelací na ministerstvu železnic si samotní zaměstnanci zestátnění firmy příliš nechválili. Došlo ke snížení platů, snížil se i samotný počet zaměstnanců (ačkoli ti byli v té době hojně pracovně přetěžováni), a k tomu všemu se přidaly i stížnosti na údajné protežování služeben, kde pracovali převážně Němci, resp. na finanční poškozování českých zaměstnanců. (Nutno zde dodat, že bývalá Severozápadní dráha, resp. její matka SNDVB byla vlastněna převážně osobami Německé národnosti.) V interpelacích se dokonce přímo píše: \"\"Správa soukromé dráhy Severozápadní dbala v zájmu prosperity a bezpečnosti aby personál byl přiměřeně rozmnožován a částečně se cítil spokojeným.\"\" V této době podobné projevy národnostního napětí, vycházející jak z české, tak německé strany, nebyly ovšem ničím výjimečným.\n\nAčkoliv tratě Severozápadní dráhy v rámci Rakouska-Uherska rozhodně nepatřily mezi stavebně nejnáročnější, přesto na nich byla užita řada technických novinek, které posunuly dopravní stavitelství o dalších pár kroků vpřed. Nelze minout železný most přes Dyji u Znojma z roku 1871 se třemi kamennými pilíři s výškou až 48 metrů, na něž se montoval 220 metrů dlouhý průběžný příhradový nosník s výškou 5 metrů a horní mostovkou. Tato konstrukce byla v Rakousku novinkou přišlou z Německa a Anglie. Po dokončení ve Znojmě kolovaly pověsti o naklánění mostní opěry. Následné šetření obavy vyvrátilo a most stojí dodnes.\n\nDalším zajímavým mostem byl kombinovaný železniční a silniční most přes Labe v Ústí nad Labem z roku 1874 s délkou 310 metrů. Další most přes Labe mezi Děčínem a Prostředním Žlebem byl vůbec největším mostem na našem území. Na jeho stavbě bylo při zakládání pilířů bylo použito kesonů.\n\nKomplikovaná byla též výstavba Severozápadního nádraží v Praze, která si vyžádala přemístění obrovského množství zeminy a stavbu dvou mostů přes plavební kanál.\n\nZcela převratná byla výstavba železničářské kolonie v Nymburce, která se svými pravoúhlými ulicemi, stromořadími, zahradami a parkovým náměstím dlouho neměla obdoby. Domov zde našlo 200 rodin zaměstnanců.\n\nKvůli nedostatečné životnosti pražců společnost v roce 1876 zkoušela systém pražců železných, od kterých ale bylo později upuštěno. Další novinkou, která se však již uchytila, byla konstrukce převislého styku kolejnic.\n\nU příležitosti 140. jubilea dráhy připravilo v roce 2013 Jihomoravské muzeum ve Znojmě ve spolupráci s Městským muzeem v dolnorakouském Holabrunu velkou putovní dvojjazyčnou výstavu \"\"140 let Severozápadní dráhy - minulost a budoucnost nejkratšího dopravního spojení Vídně a Berlína\"\", ke které byl vydán i doprovodný česko-německý katalog.\n\n\n"}
{"id": "186110", "url": "https://cs.wikipedia.org/wiki?curid=186110", "title": "Puhu", "text": "Puhu\n\nPuhu je smyšlená obec, která byla tradována v pověstech z Jizerských hor. Podle pověstí to byla obec zlodějská a žertovné povídky se týkají právě tohoto charakteru obce, kde všichni kradli. Naposledy byla pověst o Puhu zpracována v knize Vladimíra Hulpacha \"Báje a pověsti z Čech a Moravy – Liberecko\".\n"}
{"id": "186119", "url": "https://cs.wikipedia.org/wiki?curid=186119", "title": "Rohanský ostrov", "text": "Rohanský ostrov\n\nRohanský ostrov je někdejší vltavský ostrov, dnes část Karlína v Praze 8.\n\nOstrov vznikl po roce 1550 na místě starého říčního nánosu. V době svého největšího rozsahu sahal od Těšnova až po dnešní Šaldovu ulici. Kolem roku 1900 byl na západním konci spojen s ostrovem Jerusalemským. Při rozsáhlé maninské regulaci (asi 1920–1930) pak byl Rohanský ostrov spojen s Libeňským a oba tyto ostrovy byly spojeny na jedné straně s karlínským pobřežím, na druhé s územím Manin. Zhruba v místech někdejšího ramene mezi Rohanským ostrovem a Karlínem dnes vede ulice Rohanské nábřeží.\n\nRohanský ostrov byl po dlouhá léta černou skládkou. V době výstavby pražského metra sloužily tyto prostory jako deponie pro ukládání materiálu z výkopů. V roce 1999 byly zahájeny rozsáhlé úklidové práce za účelem revitalizace ostrova. Nyní zde postupně vznikají administrativní a obytné budovy (Danube House, Nile House) a sportovní plochy.\n\nV rámci protipovodňových opatření je plánováno, že některá ramena Vltavy budou obnovena a část území se stane opět ostrovem.\n\nV průběhu roku 2007 bylo Magistrátem hl. m. Prahy vyhlášeno výběrové řízení na developerskou firmu, která v rámci existujícího regulačního plánu vytvoří projekt na budoucí využití ostrova . Magistrátní komise rozhodla, že nabídky přihlášených firem nejprve vyhodnotí advokátní kancelář Jansta, Kostka a spol. Ta doporučila, aby ze 17 přihlášených firem postoupily do druhého kola pouze tři: Konsorcium Rohan ze skupiny Sekyra Group, Development Pobřežní ze skupiny J&T a Avenzo Vice. Členka komise Markéta Reedová (SNK-ED) navrhla, aby firem postoupilo více, ostatní členové komise však její návrh zamítli. Cenovou nabídku tedy daly pouze tři firmy. Vítězem se stala společnost Konsorcium Rohan, která nabídla 8567 korun za metr čtvereční. Malá firma s vlastním kapitálem 712 tisíc korun tak podesala s městem smlouvu na koupi pozemku za 1,7 miliardy korun. Frekvence splátek i jejich výše jsou podle Luďka Sekyry předmětem obchodního tajemství. Zástavní právo k podílu skupiny Sekyra Group v Konsorciu Rohan má spořitelní družstvo Moravský peněžní ústav. V roce 2009 vykázala společnost Konsorcium Rohan ztrátu 8 milionů korun a závazky společnosti převyšovaly o 13 milionů korun účetní hodnotu aktiv (záporný vlastní kapitál). V roce 2013 má Konsorcium Rohan poprvé zaplatit Magistrátu hl. m. Prahy cca 3,5 milionu korun, tj. cca 0,2% celkové kupní ceny.\n\nPlán na částečnou zástavbu ostrova kritizují občanská ekologická sdružení, v Zastupitelstvu hl. m. Prahy proti němu vystoupili zástupci Strany zelených. Hlavním argumentem proti výstavbě obytných a kancelářských bloků je riziko nárůstu dopravního zatížení této části Prahy. Protože je větší část ostrova v majetku města Prahy, kritici tvrdí, že by měl být využitý ve prospěch veřejnosti, ne pro komerční výstavbu. Také připomínají, že předpokládaný zisk (magistrát neoficiálně hovoří o 4 miliardách Kč) bude významně snížen nutnými investicemi do uliční sítě a obnovy říčního ramene. Do nákladů je třeba započítat také vybudování protipovodňové hráze a výkupy pozemků, které proběhly před vyhlášením tendru.\n\nOd roku 2019 zde začne výstavba bytového a kancelářského komplexu Rohan City. Bude se nacházet na bývalém brownfieldu mezi ulicí „Rohanské nábřeží\" a zdejší cyklostezkou A2. vedoucí podél Vltavy Zahrne přibližně 2500 bytů pro 3500 lidí a také kanceláře. Počítá se, že výstavba všech fází zabere až 15 let. Do čtvrti bude investovat skupina Sekyra Group za investiční náklady přibližně 10 miliard korun.\n\n\n"}
{"id": "186124", "url": "https://cs.wikipedia.org/wiki?curid=186124", "title": "Jerusalemský ostrov", "text": "Jerusalemský ostrov\n\nJerusalemský ostrov byl asi do roku 1900 vltavský ostrov v Praze mezi dnešním Hlávkovým mostem a Negrelliho viaduktem. Jeho území patří dnes ke Karlínu.\n\nZákladem ostrova byl nános vzniklý při velké povodni roku 1432. Svůj původní název „Vrbový ostrov“ získal v 15. století podle vrbového proutí, které na něm rostlo. V roce 1800 zde postavil Mojžíš Jerusalem bělidlo pro kartounku v Růžodolu. Kolem roku 1900 ostrov splynul s Rohanským ostrovem. Tou dobou přes ostrov také vedl provizorní štvanický most.\n\n\n"}
{"id": "186126", "url": "https://cs.wikipedia.org/wiki?curid=186126", "title": "Chalupy", "text": "Chalupy\n\nNázev Chalupy má více sídel:\n\n\n"}
{"id": "186130", "url": "https://cs.wikipedia.org/wiki?curid=186130", "title": "James Morrison", "text": "James Morrison\n\nJames Morrison je jméno patřící více osobám:\n\n"}
{"id": "186132", "url": "https://cs.wikipedia.org/wiki?curid=186132", "title": "Bušidó", "text": "Bušidó\n\nBušidó (: , : \"Cesta válečníka\") je samurajský morální kodex. Obsahuje základní principy chování, kterými se každý samuraj řídil.\n\nPůvodně se jednalo o nepsaná pravidla, určována převážně filozofickým směrem. Poprvé je sepsal Jamaga Sokó (1622 - 1685).\n\nZákladní zásady jsou: Věrnost pánovi, úcta k předkům a rodičům, čestné jednání, pravdomluvnost, odvaha a upřímnost, ctnost a sebezdokonalování.\n\n\nDále ho také udává několik pravidel (Encyclopedia Britannica, svazek 12.)\n\n\nV případě porušení zásad následovalo seppuku, nebo se dotyčný stal róninem.\n"}
{"id": "186134", "url": "https://cs.wikipedia.org/wiki?curid=186134", "title": "Soča", "text": "Soča\n\nSoča ( ) je řeka ve Slovinsku a v Itálii (oblast Furlansko-Julské Benátsko). Je 136 km dlouhá. Povodí má rozlohu 3 500 km².\n\nPramení v Julských Alpách nedaleko obce Trenta pod horou Jalovec, ve Slovinsku. U města Gorica protéká přes státní hranici do Itálie a zároveň také do Benátské nížiny. Ústí do Terstského zálivu Jaderského moře.\n\nZdroj vody je sněhový a dešťový. Vodnatost řeky je nejvyšší na jaře a na podzim, nejmenší naopak v létě a v zimě. Průměrný roční průtok vody činí 135 m³/s.\n\nNa řece bylo vybudováno několik vodních elektráren. Na dolní toku je možná vodní doprava. Peřeje na horním toku u Bovce jsou vyhledávané vodáky z celého světa. Dělí se na několik částí s různou obtížností. V \"Bovci\" je větší množství půjčoven vodáckého vybavení a provozuje se tu komerční rafting.\n\nV době 1. světové války v letech 1915–17 došlo v údolí řeky k těžkým bojům mezi italským a rakousko-uherským/německým vojskem. Celkem došlo ke 12 bitvám, ve kterých se italským vojskům nepodařilo prorazit obranu protivníka. Sočské boje zaznamenaly jen malé pohyby frontové linie. Velmi významný podíl na udržení obrany proti italským útokům měly jednotky z českých zemí, které tu prokázaly velké hrdinství. Až po ofenzivě 24. října 1917 se díky německým posilám podařilo prolomit frontu a zahnat italské vojsko sto kilometrů na západ směrem k řece Piavě.\n\nVe filmu je využita ke ztvárnění řeky Beruny.\n\n"}
{"id": "186138", "url": "https://cs.wikipedia.org/wiki?curid=186138", "title": "Tajch", "text": "Tajch\n\nTajch nebo tajch (< ) může znamenat:\n\n"}
{"id": "186140", "url": "https://cs.wikipedia.org/wiki?curid=186140", "title": "Lee Strobel", "text": "Lee Strobel\n\nLee Patrick Strobel (* 25. ledna 1952, Arlington Heights, Illinois) je bývalý redaktor Chicago Tribune a křesťanský apologeta (obhájce víry). Známým se stal jako autor tří bestsellerů o důkazech pro křesťanskou víru.\n\nVystudoval žurnalistiku na University of Missouri. Získal doktorát na Yale Law School a 14 roků pracoval jako novinář pro Chicago Tribune, kde připravoval pravidelnou kriminalistickou rubriku. Za svou novinářskou práci získal řadu ocenění. Byl ateistou, ale v roce 1981 se, podobně jako dva roky před ním jeho žena, přiklonil ke křesťanství. Toto rozhodnutí udělal na základě pečlivého studia historických, vědeckých a filozofických důkazu, které později shrnul ve svých knihách. Byl kazatelem – učitelem v baptistickém sboru Saddleback Valley Community Church v Lake Forest v Kalifornii a od roku 2002 se plně věnuje psaní.\n\n\n"}
{"id": "186145", "url": "https://cs.wikipedia.org/wiki?curid=186145", "title": "Gorgosaurus", "text": "Gorgosaurus\n\nGorgosaurus („Hrozivý/gorgonský ještěr“) byl velkým tyranosauridním teropodem, který dosahoval délky 8 až 9 metrů a hmotnosti kolem 2,5 až 2,8 tuny. Žil zhruba před 77 až 74 miliony let (ve svrchní křídě) na území dnešního severozápadu Severní Ameriky.\n\n\"Gorgosaurus\" byl pokročilý tyranosaurid, jehož nejbližším příbuzným byl zřejmě rod \"Albertosaurus\". Mezi vývojově blízké rody patřil i \"Daspletosaurus\" a později žijící \"Tyrannosaurus\". Z asijských rodů to byl zejména \"Tarbosaurus\". Dlouho panoval předpoklad, že \"Gorgosaurus\" je totožný s rodem \"Albertosaurus\". Fosílie gorgosaura jsou občas řazeny pod rod \"Albertosaurus\". Zda je toto řazení správné či nikoli je těžké posoudit, neboť neznáme jejich genetický materiál, a tak nevíme, jak blízkými příbuznými ve skutečnosti byli. Ačkoli je přední odborníci na tyranosaury, jako např. Philip J. Currie nebo Karol Sabath, řadí pod dva různé rody (pro něž vytvořili vlastní podčeleď Albertosaurinae), sami uznávají, že jim řazení pod jeden rod (\"Albertosaurus\") nijak zvláště nevadí.\n\n\"Gorgosaurus\" byl poměrně velikým a mohutným predátorem, který pravděpodobně lovil hadrosauridní dinosaury a ornitomimidy (\"pštrosí dinosaury\"), což si mohl dovolit díky dobrým rychlostním předpokladům. Nebezpečné a \"obrněné\" ankylosauridy a ceratopsidy lovil ve stejné době žijící, celkově robustnější rod \"Daspletosaurus\".\n\nPodle výpočtů Asiera Larramendiho a jeho kolegů z roku 2016 mohl mladý (subadultní) jedinec gorgosaura (např. exemplář \"ROM 1247\") vyvinout maximální rychlost v běhu až 58,6 km/h. Představoval by tak jednoho z nejrychlejších teropodních dinosaurů vůbec.\n\nTento dravec je jedním z nejlépe známých a prozkoumaných tyranosauridů. Bylo objeveno již více než 20 jeho koster a některé jsou téměř kompletní. Jedna mozkovna asi 72 až 74 milionů let starého jedince, objevená v roce 2003 napovídá možnosti, že tento teropod zemřel na mozkový nádor. U jednoho exempláře byly objeveny také fosilní pozůstatky sklerotikálního prstence, který zřejmě sloužil k vyztužení okohybných svalů. Poměrně slavným jedincem je mládě gorgosaura, které bylo objeveno v kanadské Albertě roku 1922 a dostalo přezdívku \"Elmer\". Teprve v roce 1999 byl nález opět zkoumán a postupně bylo například zjištěno, že tento jedinec zemřel již ve svých pěti letech.\n\nVědecká studie, publikovaná na konci roku 2019 dokládá, že mláďata gorgosaurů (jako i jiných albertosaurinů a tyranosaurinů) se ve skutečnosti navzájem anatomicky lišila více, než se dříve zdálo. Ukázal to výzkum lebečních kostí juvenilních tyranosauridů, objevených v kanadské Albertě.\n\n\n"}
{"id": "186150", "url": "https://cs.wikipedia.org/wiki?curid=186150", "title": "Shantungosaurus", "text": "Shantungosaurus\n\nShantungosaurus („Ještěr ze Šantungu“) byl jedním z největších hadrosauridních dinosaurů. Žil v období pozdní křídy na území dnešní Číny (provincie Šan-tung, souvrství Wangshi Group). Na hlavě neměl žádné výrazné výrůstky, patří tedy mezi „ploskolebé“ hadrosaury (kachnozobé dinosaury ze skupiny saurolofinů).\n\n\"Shantungosaurus\" byl jedním z největších hadrosauridů, a tím i ptakopánvých dinosaurů vůbec. Největší vystavená kostra (v Čínském geologickém institutu v Pekingu) měří na délku 14,72 metru a hmotnost jejího majitele zaživa zřejmě výrazně přesáhla 10 tun. Lebka měří na délku 163 cm. Největší jedinci pak přesáhli délku 16 metrů a hmotnost 17 až 17,4 tuny. Podle Gregoryho S. Paula dosahoval tento druh délky kolem 15 metrů a hmotnosti 13 000 kg. \"Zhuchengosaurus maximus\" (popsaný v roce 2007), dosahující délky až 16,6 metru, byl v roce 2011 zařazen právě do tohoto rodu. Je prakticky jisté, že se jedná o jednoho z největších ptakopánvých dinosaurů vůbec.\nTento rod byl objeven již roku 1964 a formálně popsán o devět let později, dnes je známo celkem 5 nekompletních koster. Podle všech znaků je nejbližším příbuzným šantungosaura severoamerický rod \"Edmontosaurus\". Gigantický exemplář, objevený roku 2008 ve východočínském Šan-tungu a popsaný jako \"Huaxiaosaurus aigahtens\", je ve skutečnosti nejspíš jen odrostlým jedincem šantungosaura.\n\nŠantungosaurus patřil mezi hadrosauridy, a to do podčeledi Saurolophinae (či Hadrosaurinae). Zároveň byl zástupcem tribu Edmontosaurini, skupiny vývojově vyspělých hadrosauridů z pozdní svrchní křídy severní polokoule.\n\n\n"}
{"id": "186155", "url": "https://cs.wikipedia.org/wiki?curid=186155", "title": "Oprechtice", "text": "Oprechtice\n\nNázev Oprechtice má více sídel:\n"}
{"id": "186158", "url": "https://cs.wikipedia.org/wiki?curid=186158", "title": "Lost In Time (MUD)", "text": "Lost In Time (MUD)\n\nLost In Time (LiT) je hra založená na principu MUD. Hráč si může vytvořit několik herních postav, jejichž život ve fantasy světě LiTu pak ovládá.\n\nNa výběr jsou rasy:\n\n\nKaždá postava si může vybrat jeden cech (guildu):\n\nVhodnou kombinací ras a guild lze vytvářet odlišně se chovající postavy. Např. Elf jako Mág bude postava bojující převážně pomocí kouzel, tzv. mág-caster, naopak Barbar i jako Mág bude bojovat spíše pomocí zbraní a kouzly si bude jen vypomáhat, tzv. battle-mág.\n\nHráč získává zkušenost pro postup do dalších úrovní zabíjením monster a NPC postav nebo řešením logických úkolů (questů). Po dosažení maximální 50. úrovně se postava stává Avatárem.\n\nLit má za sebou dlouhou historii, byl vytvořen roku 1993 a jedná se tak o nejstarší MUD v České republice. Je stále v oblibě a ačkoliv je psán v angličtině, mezi hráči najdeme především Čechy a Slováky.\n\nPro připojení k aplikaci lze použít telnet na adresu lit.klfree.cz 7680. Mimo telnetu lze rovněž použít řadu desktopových klientů (např. zMUD)\n\n"}
{"id": "186159", "url": "https://cs.wikipedia.org/wiki?curid=186159", "title": "Nanotyrannus", "text": "Nanotyrannus\n\nNanotyrannus („Malý tyran“) byl potenciálně samostatný a vědecky platný rod středně velkého (asi 6 metrů dlouhého) tyranosauridního teropoda, který žil na konci období pozdní křídy na území západu Severní Ameriky. Novější vědecké studie však platnost tohoto taxonu nepodporují a spíše dokazují, že ve skutečnosti jsou všichni domnělí jedinci nanotyrana pouze mladými (juvenilními) exempláři populárního obřího teropoda druhu \"Tyrannosaurus rex\".\n\nPůvodní nález lebky z roku 1942 byl o čtyři roky později popsán jako \"Gorgosaurus lancensis\" (dnes je tento nález řazen do rodu \"Albertosaurus\"). V roce 1988 však tým paleontologů pod vedením Roberta Bakkera vyslovil názor, že se jedná o samostatný rod malého tyranosaurida a stanovil tedy nový taxon \"Nanotyrannus lancensis\". Podle Bakkera asi 5,2 metru dlouhý příbuzný tyranosaura o hmotnosti kolem 450 kilogramů vykazoval plně srostlé lebeční kosti a mělo tedy jít o dospělého jedince. Při této velikosti byl ovšem výrazně menší než ostatní pozdně křídoví tyranosauridi a musel by tedy představovat zástupce nového rodu. Zhruba od roku 2000 však v paleontologické komunitě převažuje názor, že se ve skutečnosti jedná o mladého jedince druhu \"T. rex\".\n\nV roce 2016 byl oznámen objev série fosilních otisků stop středně velkého tyranosaurida ve Wyomingu. Vzhledem ke stáří stop (souvrství Lance, 66 milionů let) a k velikosti stop (délka do 47 cm) se mohlo jednat o otisky stop mláděte až subadultního jedince tyranosaura nebo právě o dospělého jedince nanotyrana.\n\nV roce 2001 byl objeven velmi dobře zachovaný jedinec nedospělého tyranosaura, který dostal přezdívku \"Jane\". Šlo nejspíš o mládě tyranosaura s délkou asi 6,5 metru a hmotností kolem 680 až 930 kg. Podobnost s původním materiálem nanotyrana je poměrně značná. I díky tomuto objevu dnes spíše převládá názor, že \"Nanotyrannus\" je pouze juvenilní (nedospělý) exemplář rodu \"Tyrannosaurus\". Dle Bakkera lovili tito teropodi ve smečkách, což je však obtížné prokázat. Existenci nanotyrana by mohl prokázat skvěle dochovaný exemplář, objevený roku 2006 v Montaně, který je součástí exponátu tzv. \"dinosauřích duelantů\" a má být prodán v aukci.\n\n\"Nanotyrannus\" se objevuje také ve druhé epizodě trikového dokumentu o pravěkých dravcích \"Jurassic Fight Club\" z roku 2008 nebo v knize Vladimíra Sochy s názvem \"Poslední dny dinosaurů\" (2016; zde je ale zachováno pravděpodobné zařazení nanotyrana do druhu \"T. rex\").\n\n\n"}
{"id": "186169", "url": "https://cs.wikipedia.org/wiki?curid=186169", "title": "Iser Har'el", "text": "Iser Har'el\n\nIser Har'el (: , rodným jménem Iser Halperin; 1912 – 18. února 2003), známý jako Malý Iser, byl v letech 1952 až 1963 ředitelem izraelské zpravodajské služby Mosad a v letech 1948 až 1963 ředitelem Šin bet.\n\nNarodil se ve Vitebsku, v tehdejším Rusku (dnes Bělorusko), v početné a zámožné rodině, vlastnící ve Vitebsku továrnu na ocet. Přesné datum jeho narození není známo, neboť rodný list se zaznamenaným datem se ztratil za první světové války. Během revoluce a pozdější občanské války se Vitebsk stal několikrát dějištěm bojů mezi bílými a rudými. Iser dokonce slyšel projev Lva Trockého pronesený ve Vitebsku. Už v útlém věku projevoval zájem o bezpečnost židovské komunity a organizoval své spolužáky k obraně proti antisemitským útokům. Poté, co moc v Rusku převzal sovětský režim byl Iserově rodině zabaven veškerý majetek. V 1922 rodina emigrovala ze Sovětského svazu do Dvinsku v tehdy nezávislém Lotyšsku. V Dvinsku Iser dokončil základní školu a začal studovat na střední. Při dospívání si stále více uvědomoval svůj původ a vědomí a proto vstoupil do sionistické mládežnické organizace.\n\nV 16 letech se začal připravovat na vystěhování do Izraele. Rok pracoval v zemědělství, aby se mohl zapojit do práce v kibucu. Po tzv. Hebronském masakru v roce 1929 se s přáteli rozhodl neodkládat vystěhování, protože bylo životně nutné posílit židovské osídlení v Palestině. Proto si sedmnáctiletý Iser upravil své doklady tak, aby splňoval podmínky pro britské vízum nutné k vycestování do Palestiny (předpisy vyžadovaly nejnižší věk 18 let). Začátkem roku 1930 se vydal na cestu do Izraele. Projel Evropu ze severu až na jih, kde v Janově nastoupil na loď.\nPo příjezdu se stal členem nově založeného kibucu nedaleko Tel Avivu. Zde pracoval jako odborník na zavlažování.\n\nV roce 1935 kibuc opustil a se svou manželkou Rivkou se usadili v Herzliji (spolu měli jedno dítě, dceru, která v současnosti pracuje pro Šin bet). Zde Har'el vstoupil do Hagany. V té začal pracovat na úkolech především bezpečnostního charakteru. Jeho schopnosti ho brzy přivedly do Šaj, kde se začal zabývat zpravodajskou činností. Díky jeho talentu se mu podařilo přetvořit Šaj na profesionálně pracující zpravodajskou službu. Zavedl systém v analýze, registr získaných informací, ale získal i finance, vybavení a další personál. Původní zaměření Šaj na Araby a britské okupační jednotky rozšířil i na židovské extrémisty či později na sovětské aktivity.\n\nPři své činnosti v Šaj se seznámil s budoucím prvním izraelským premiérem Davidem Ben Gurionem. Ten ho v po založení Izraele v roce 1948 pověřil založením Šin bet.\n\n22. září 1952 se Har'el stal druhým ředitelem Mosadu a zároveň prvním, který dostal hebrejský titul \"Memune\" (\"pověřený\"), což je odkaz na jeho pozici, v níž byl zároveň ředitelem Mosadu i Šin bet. Od počátku se všemožně snažil vést Mosad k co nejtěsnější spolupráci se západními zpravodajskými službami, ale zejména s CIA.\nZároveň byl patnáct let šéfem vyšetřovatelů pracujících na nalezení A. Eichmanna. Celé vyšetřování skončilo v květnu 1960, kdy komando Mosadu Eichmanna tajně uneslo z Argentiny do Izraele před soud.\n\nZe své funkce odešel po roztržce s Ben Gurionem ohledně kauzy německých vědců pracujících na zbraňových systémech pro Egypt. Zatímco Har'el požadoval, aby se tento případ řešil jako politická kauza, to znamená mezi politiky, Ben Gurion si uvědomoval, že tímto způsobem by se vše prozradilo na veřejnosti. Proto nařídil tajnou akci, při níž měli být němečtí vědci zastrašováni přes své rodiny. V rámci této akce byl ve Švýcarsku zatčen agent Mosadu, když se setkal s dcerou jednoho z vědců. Případu se dostalo velké veřejné publicity. Ben Gurion následně obvinil Har'ela, že celé toto zatčení nastrojil, aby dosáhl svého, tedy zveřejnění celého případu. Po tomto obvinění odeslal rozzlobený Har'el Ben Gurionovi svou rezignaci, kterou, na rozdíl od těch předešlých už nevzal zpět.\n\nPo opuštění Mosadu se Har'el zapojil do politické činnosti v nově založené straně Rešima mamlachtit Davida Ben Guriona (pozdějšího Likudu). V následujících volbách, v roce 1969 byl zvolen do Knesetu, kde Rešima mamlachtit získala čtyři křesla. Po Ben Gurionově odchodu přešel do Likudu. Ve volbách v roce 1973 však svůj mandát již neobhájil.\n\nPo svém odchodu z veřejného života se začal věnovat psaní knih o zpravodajských službách. Nejznámější z Harelových knih ale zůstává \"Dům v Garibaldiho ulici\", ve které zdokumentoval hon na Eichmanna. Tato kniha vznikla sice už v roce 1965, ale otištěna mohla být až v roce 1975.\n\n\n\n"}
{"id": "186170", "url": "https://cs.wikipedia.org/wiki?curid=186170", "title": "Carden-Loyd Mk.VI.", "text": "Carden-Loyd Mk.VI.\n\nTančík (tankette) Carden-Loyd Mk. VI byla šestá a nejúspěšnější verze tančíku, který soukromě vyvinul major Gifford LeQuesne Martel v Camberley. Předpokládal, že stroj bude sloužit jako pojízdné a pancéřované stanoviště kulometu. Tank byl sériově vyráběn ve firmě Vickers v letech 1927 - 1930, přičemž britská armáda jich obdržela 270 kusů. Zpočátku se zdálo, že se bude jednat o novou pokrokovou zbraň, která usnadní boje na frontě proti lehkým zbraním protivníka a následný průlom fronty. Proto tyto stroje, případně i jejich licence, začaly kupovat další státy - Československo, Itálie, Polsko, SSSR, Francie, Kanada, Indie, Japonsko a další (celkem bylo vyvezeno na 150 kusů). Několik zemí také na základě anglického vzoru vyvinulo své typy tančíků. Jak se však později ukázalo, bojová strategie i technika se značně změnily, takže již počátkem 30. let bylo zřejmé, že se jedná o neperspektivní koncepci obrněného bojového vozidla. Tančíky byly slabě pancéřované a vyzbrojené a proto nemohly efektivně bojovat proti připravené obraně či tankům.\n\nTančík Carden-Loyd Mk. VI byl jednoduchý obrněný stroj hranatých tvarů s pásovým podvozkem. K pohonu sloužil motor Ford T o výkonu 40 hp. Síla pancíře činila 5 - 9 mm, tančík byl vyzbrojen kulometem Vickers ráže 7,7 nebo 12,7 mm.\n\nStroje Carden-Loyd Mk. VI byly britskou armádou zakoupeny i přesto, že testy s nimi nedopadly příznivě. Tančíky byly nakonec používány jako tahače děl, tahače přívěsů pro transport munice, případně jako pohyblivá stanoviště minometu či protiletadlového 20 mm kanónu.\n\n\n"}
{"id": "186173", "url": "https://cs.wikipedia.org/wiki?curid=186173", "title": "Avtozavodskaja (stanice metra v Moskvě)", "text": "Avtozavodskaja (stanice metra v Moskvě)\n\nAvtozavodskaja () je stanice moskevského metra na Zamoskvorecké (druhé) lince. Svůj název nese podle nedalekého automobilového závodu.\n\nAvtozavodskaja se řadí k nejstarším stanicím na lince, ne však přímo k těm nejstarším z prvního úseku, zprovozného v 30. letech 20. století. Otevřena byla za druhé světové války, 1. ledna 1943, a to ještě pod názvem \"Zavod imeni Stalina\" (od 15. července 1968 má současný název). Její výstavba byla zahájena ještě před vypuknutím války a vzhledem k bojům musela být pozastavena; poté co se fronta posunula na západ mohly být práce obnoveny a stavba dokončena. Přesto se v rámci odstraňování komunistických symbolů na počátku 90. let (1992) ještě uvažovalo o přejmenování stanice na \"Simonovo\", to však neuspělo.\n\nAvtozavodskaja je podzemní, mělce založená (11 m hluboko) hloubená stanice, předchůdce masivně budovaných podobných stanic z 60. a 70. let podle jednotného projektu. Její nástupiště je ostrovní, strop podpírají dvě řady sloupů. Jejich obkladem je oroktojský žlutý mramor; v některých částech stanice byl ale užit i v jiné barvě (šedý) a jiného typu. Na stěnách za nástupištěm jsou kromě těchto mramorových desek umístěny také mozaiky; je jich celkem osm a připomínají Velkou vlasteneckou válku.\n\nStanice vešla do povědomí také v roce 2004; tehdy v tunelu směrem do stanice Pavěleckaja explodovala ve vlaku bomba. Při tomto teroristickém útoku zahynulo čtyřicet cestujících.\n\n"}
{"id": "186174", "url": "https://cs.wikipedia.org/wiki?curid=186174", "title": "Avtozavodskaja", "text": "Avtozavodskaja\n\nAvtozavodskaja je název pro několik stanic a linek metra, nacházejících se v Ruské federaci a v Bělorusku.\n\n\n"}
{"id": "186177", "url": "https://cs.wikipedia.org/wiki?curid=186177", "title": "Martin Herzán", "text": "Martin Herzán\n\nPhDr. Martin Herzán (* 14. října 1978 Třebíč) je jihlavský aktivista, lokální politik a publicista, autor literatury faktu, policista, básník, umělecký kovář a malíř.\n\nPochází z rodiny třebíčských tesařů a stavitelů, jeho praprapradědem byl Dominik Herzán (1813–1880), jeho pradědem byl třebíčský místostarosta a stavitel Josef Herzán (1853–1920), dědem architekt Jiří Herzán (1921–2003). Vyučil se uměleckým kovářem a vystřídal několik manuálních zaměstnání. \n\nV roce 2000 začal studovat Teologickou fakultu Jihočeské univerzity, obor pastoračně sociální asistent, v únoru 2004 obhájil bakalářskou a v září 2006 magisterskou práci, obě k tématu pornografie. Rigorózní práci \"Dopady pornografie na společnost a křesťanské hodnoty\" pak obhájil v lednu 2008 na teologické fakultě Univerzity Palackého v Olomouci, kde studoval obor křesťanská výchova.\n\nJeště za studií byl Herzán vybrán na pozici ředitele Oblastní charity Jihlava, vedl ji však jen 3 měsíce od července do září 2004, než ho vystřídal Michal Novotný. \n\nMarně usiloval o členství v Radě vlády pro lidská práva (RVLP) a následně byl v letech 2005 až 2007 členem jejího Výboru pro výchovu k lidským právům. V roce 2005 kandidoval do Rady České televize, ve volbě v roce 2006 ho porazil Ivan Satrapa. Znovu kandidoval také v roce 2007. \n\nV roce 2008 pracoval jako učitel nevidomých v Tyflo Vysočina, povolání učitel udával i v dalších dvou letech. V roce 2010 ho vlastní sdružení Česká rada nevidomých a slabozrakých Jihlava nominovalo do Rady Českého rozhlasu, ve volbách ale skončil třetí a zvolen nebyl. Na svém webu v lednu 2016 uváděl „od roku 2011 do současnosti ve státních službách“, na volebních kandidátkách bylo jako jeho zaměstnání uvedeno v říjnu 2013 „umělecký kovář, spisovatel“, o rok později „spisovatel - výtvarný umělec“. V roce 2015 byl veden jako podpraporčík Policie České republiky. Jako policista se na přelomu let 2015 a 2016 během Evropské migrační krize účastnil šestitýdenní mise na slovinsko-chorvatské hranici, kde pomáhal slovinským pohraničníkům s kontrolou uprchlíků. O svých zkušenostech během této mise poté napsal článek \"Svědectví z uprchlického tábora: Migranti jsou jako časovaná bomba, Unie ztratila soudnost\", který se stal předmětem kontroverzí.\n\nHerzán uvádí, že v letech 1996 až 1997 působil jako vedoucí iniciativní skupiny v Amnesty International. V roce 1997 založil občanské sdružení „Mezinárodní komise svědomí“ (používá rovněž anglický název \"International Commission of Conscience\"), do září 2000 byl jeho předsedou a v roce 2003 z něj odešel. Na podzim 2003 pak založil další občanské sdružení s názvem „Evropská unie pro lidská práva“ a od té doby mu předsedá. V srpnu 2015 organizace uváděla třináct registrovaných členů. Angažoval se také mimo jiné v petiční akci proti zobrazování sexuality a násilí v médiích nebo v hnutí Ne základnám. V březnu 2009 založil občanské sdružení „Česká rada nevidomých a slabozrakých“ a stal se jeho předsedou. V dubnu téhož roku založil občanské sdružení „Česká rada ochrany přírody“ a stal se jeho předsedou. V červnu 2011 založil také občanské sdružení „Česká vězeňská asociace“, od listopadu 2015 přejmenované na „Česká asociace bezpečnostních služeb“. V září 2015 spoluzaložil „Spolek za starou Třebíč“ a stal se jeho předsedou.\n\nV roce 2000 vytvořil a inicioval vztyčení kříže pod železničním mostem v třebíčské Nádražní ulici. Jeho zásluhou byla na Domě kultury a odborů v Jihlavě 17. listopadu 2004 umístěna bronzová pamětní deska Karlu Krylovi. V srpnu 2010 vztyčil vlastní repliku křížového kamene v jihlavských Smetanových sadech. Kámen byl úřady po dvaceti dnech odstraněn; po roce ho Herzán instaloval u polní cesty nedaleko Mladých Bříští na Pelhřimovsku. V srpnu 2015 postavil na zakoupeném dvojhrobě u hlavní brány Ústředního hřbitova v Jihlavě vlastní pomník československým letcům, kteří bojovali v letech 1940–1945 v britské RAF. Získal za to medaili Za zásluhy Svazu letců České republiky, radnice se od jeho počinu distancovala.\n\nUvádí, že byl v roce 2008 byl vyznamenán Českým červeným křížem. V roce 2014 převzal z rukou pražského primátora medaili Za záchranu lidského života, kterou byl oceněn za záchranu ženy, která si způsobila zranění pádem do kolejiště tramvaje. Medaile mu byla udělena na návrh občanského sdružení Evropská unie pro lidská práva, kterou Herzán založil a které předsedá. V červnu 2015 obdržel Pamětní odznak Památníku Lidice za spolupráci, v červenci téhož roku naopak za Evropskou unii pro lidská práva předal řediteli Památníku medaili Za boj proti terorismu, kterou vydal v 50 kusech primárně pro příslušníky bezpečnostních sborů.\n\nJako policista se na přelomu let 2015 a 2016 během evropské migrační krize účastnil šestitýdenní mise na slovinsko-chorvatské hranici. V únoru 2016 publikoval na serveru Novinky.cz článek \"Svědectví z uprchlického tábora: Migranti jsou jako časovaná bomba, Unie ztratila soudnost\", ve kterém se podělil o své zkušenosti z uprchlického tábora ve Slovinsku. Podle Herzánova tvrzení se mezi skutečnými uprchlíky ukrývají maskovaní islamisté, které i po odhalení slovinské orgány pouští dále od Evropy. Mezi uprchlíky se mělo nacházet mnoho zbraní. Článek byl často sdílen na sociálních sítích a vydáván za důkaz, že do Evropské unie proudí mnoho radikálních bojovníků Islámského státu. Podle zpravodajského serveru Echo24 byl tento článek „\"z velké části plný nepodložených informací\"“, získal ale mnoho sdílení na sociálních sítích. Herzánova tvrzení odmítlo také slovinské ministerstvo vnitra. Herzán poté zdůraznil, že si svými tvrzeními stojí a může je doložit. Policie ČR nejprve odmítla Herzánův článek komentovat, následně však policejní prezident Herzánova tvrzení odmítl a sdělil, že policie s Herzánem zahájila kázeňské řízení.\n\nV komunálních volbách v listopadu 2002 byl Martin Herzán jako člen Strany zelených lídrem její kandidátky v Třebíči.\n\nPodle místního tisku se po dostudování v Jihlavě pokusil založit politickou stranu apelující na věřící, její „letáky se znázorněním Ježíše Krista visely před jedněmi komunálními volbami v jihlavských kostelích.“\n\nV roce 2002 se Herzán stal členem Komunistické strany Čech a Moravy. Od roku 2005 působil v Sociální komisi Rady Kraje Vysočina. Byl krajským manažerem Komise mládeže ÚV KSČM pro Vysočinu a v březnu 2008 s delegací mladých komunistů na pozvání Svazu komunistické mládeže Číny navštívil Peking a Chung-čching. Za KSČM kandidoval v červnu 2006 ve volbách do Poslanecké sněmovny PČR. V komunálních volbách v říjnu téhož roku pak už byl na sedmém místě její kandidátky v Jihlavě, stal se tak prvním náhradníkem a v prosinci 2008 po odstoupení zastupitele Pavla Kalabuse ho nahradil. Na radnici působil jako člen Komise pro územní plánování Rady města Jihlavy. V říjnu 2008 kandidoval do zastupitelstva Kraje Vysočina na 12. místě kandidátky. V roce 2010 opět kandidoval za KSČM v květnových volbách do Poslanecké sněmovny PČR, jako šestý na krajské kandidátce. Z KSČM však pro názorové spory odešel a do obecních voleb v říjnu 2010 – ještě jako člen KSČM – už vedl kandidátku Město lidem, složenou z nestraníků a několika dalších členů KSČM.\n\nNásledně Herzán kandidoval jako bezpartijní ve sněmovních volbách v říjnu 2013 na 13. místě krajské kandidátky Strany Práv Občanů – Zemanovců a v komunálních volbách v říjnu 2014 na 13. místě jihlavské kandidátky hnutí ANO 2011.\n\n\n\n"}
{"id": "186178", "url": "https://cs.wikipedia.org/wiki?curid=186178", "title": "Re'uven Šiloach", "text": "Re'uven Šiloach\n\nRe'uven Šiloach (: ראובן שילוח, rodným jménem Re'uven Zaslanski; žil 20. prosince 1909 – 10. května 1959) byl v letech 1951 až 1952 prvním ředitelem izraelské zpravodajské služby Mosad.\n\nNarodil se v Jeruzalémě v tehdejší Osmanské říši (dnešní Izrael) jako Re'uven Zaslanski, příjmení Šiloach později přijal jako krycí. Jeho otec byl rabínem, který vedl svou rodinu v duchu ortodoxního judaismu. Již v raném věku ale Šiloach rodinu opustil. V roce 1930 se seznámil v New Yorku s Betty Bordenovou, se kterou se v roce 1936 oženil.\n\nJiž před vznikem Izraele se zapojil do politického života a působil i v oblastech týkajících se obrany židovských zájmů. Stal se blízkým přítelem a spolupracovníkem pozdějšího prvního izraelského premiéra Davida Ben Guriona. Před válkou za nezávislost v roce 1948 se mu podařilo získat plány Arabské ligy na invazi do Izraele. Následně začal cíleně navazovat vztahy se západními zpravodajskými službami. V prosinci 1949 začal na Ben Gurinovu žádost budovat izraelskou rozvědnou službu (později známou jako Mosad). Oficiálně tato služba vznikla 1. dubna 1951 a Šiloach byl jmenován jejím prvním ředitelem. Po odstoupení z této funkce pracoval na izraelském velvyslanectví ve Washingtonu.\n\n"}
{"id": "186183", "url": "https://cs.wikipedia.org/wiki?curid=186183", "title": "Renault 31R", "text": "Renault 31R\n\nTančík Renault 31R (jinak nazvaný Renault UE) vznikl podle konstrukce britského tančíku Carden-Loyd Mk.VI. Korba tančíku měla hranaté tvary, přičemž jednotlivé pancéřové pláty byly spojovány nýty. Stroj poháněl motor Renault o výkonu 35 hp. Podvozek sestával na každé straně z hnacího kola vpředu, šesti pojezdových kol, napínacího kola vzadu a dvou napínacích kladek. Francouzská armáda se rozhodla, že tento stroj nebude bojový, tudíž postrádal jakoukoliv výzbroj. Sloužil pouze jako tahač, který táhl přívěsy s nákladem materiálu pro vedení boje. Přesto několik strojů bylo upraveno pro lafetaci kulometu ráže 7,5 mm. Roku 1937 byla zahájena výroba upraveného typu Renault 37R (Renault UE2). Celkem bylo do roku 1940 vyrobeno 4496 tančíků Renault 31R a Renault 37R.\n\nTančíky Renault UE byly po vypuknutí války používány nejen k zásobování či k tažení protitankových děl, ale též pro průzkumné účely.\n\n"}
{"id": "186186", "url": "https://cs.wikipedia.org/wiki?curid=186186", "title": "Chválkov (Lípa)", "text": "Chválkov (Lípa)\n\nChválkov () je místní částí obce Lípy. Leží 9,5 km jihozápadně od Havlíčkova Brodu a 5 km jihozápadně od Lípy. Leží v kraji Vysočina. Rozkládá se na západní straně \"Turkova kopce\" (599 m n. m.) v nadmořské výšce 530 m n. m. \n\nChválkov spadá do údolí, kterým protéká Úsobský potok (vlévající se do Sázavy). Na druhé straně se údolí zdvíhá do zalesněného vrchu \"Hradiště\".\n\nPrvní zmínka o bývalé obci pochází z roku 1379. Bývala v majetku panství Střítež a Úsobí.\n\nPodle sčítání 1930 zde žilo v 20 domech 99 obyvatel. 99 obyvatel se hlásilo k československé národnosti. Žilo zde 95 římských katolíků a 4 příslušníci Církve československé husitské.\n\n"}
{"id": "186191", "url": "https://cs.wikipedia.org/wiki?curid=186191", "title": "Matt Czuchry", "text": "Matt Czuchry\n\nMatthew Charles Czuchry (* 20. května 1977, Manchester, USA) je americký herec. Známý hlavně pro roli Logana v \"Gilmorových děvčatech\" a roli Caryho Agose v seriálu \"Dobrá manželka\". Od roku 2018 hraje hlavní roli v seriálu \"Doktoři\".\n\nMatt Czuchry, alias Logan Huntzberger se objevil v seriálu \"Gilmorova děvčata\" poprvé jako bohatý, nafoukaný kluk. Rory (Alexis Bledel), která právě nastoupila na Yaleovu univerzitu, zaujal. I přes jeho nafoukanost, se do něj zamilovala. Postupně od nezávazného vztahu, který Rory moc nevyhovuje se dostanou až k vážnému vztahu, který Logan prožívá poprvé. Je ovšem vidět, že se snaží. I přes nesnáze, které většinou zaviní Logan jejich vztah pokračuje. Rory se nastěhuje k Loganovi, Logan odjíždí do Londýna na příkaz svého otce, Logan slaví s Rory Vánoce.Při oslavě Roriny promoce ji Logan požádá o ruku. Rory se dlouho rozmýšlí a nakonec se rozejdou.\n\n"}
{"id": "186192", "url": "https://cs.wikipedia.org/wiki?curid=186192", "title": "TK-3", "text": "TK-3\n\nV roce 1928 byl ve Velké Británii vyroben tančík Carden-Loyd Mk.VI., o který projevilo zájem několik zemí. Jeho licenci zakoupilo i Polsko, které začalo roku 1931 tyto stroje vyrábět pod označením TK-3. Stejně jako podobná vozidla měl i tento tančík malou hranatou korbu, přičemž pancéřové pláty byly spojeny nýty. Jako pohonná jednotka byl motor Ford A o výkonu 40 hp. Rámový podvozek sestával na každé straně z hnacího kola vpředu, čtyř pojezdových kol, napínacího kola vzadu a čtyř napínacích kladek. V nástavbě korby byl umístěn kulomet Hotchkiss ráže 7,92 mm. Celkem bylo vyrobeno 300 ks tančíků TK-3.\n\nZa druhé světové války se zcela jasně ukázalo, že tento typ obrněného prostředku je v moderní válce překonaným typem. Tančíky se spíše hodily pro průzkum, případně jako tahače.\n"}
{"id": "186195", "url": "https://cs.wikipedia.org/wiki?curid=186195", "title": "Smysl života (rozcestník)", "text": "Smysl života (rozcestník)\n\nSmysl života může znamenat:\n\n"}
{"id": "186200", "url": "https://cs.wikipedia.org/wiki?curid=186200", "title": "Jaroslav Novák Večerníček", "text": "Jaroslav Novák Večerníček\n\nJaroslav Novák Večerníček (* 21. září 1967 Svitavy) je český výtvarník, spisovatel, novinář a sběratel světových piv. Od prosince 2013 do května 2014 zastávál pozici místopředsedy hnutí Úsvit přímé demokracie Tomia Okamury. Od listopadu 2017 je poradcem předsedy SPD Tomia Okamury.\n\nVečerníček až do roku 1990 pracoval jako pomocný dělník. Byl aktivním členem protikomunistického Hnutí za občanskou svobodu a Moravské mládeže v Brně. Od roku 1993 pracoval jako redaktor, vedoucí ekonomiky a šéfredaktor v několika celostátních denících a časopisech (\"Lidové noviny\", \"Práce\", \"Super\", \"Hospodářské noviny\", \"Lobby\").\n\nJedná se o autora surrealistického \"Prvního dvouletého kalendáře krále Ubu\", jehož tvorba ale zabíhá až do superrealismu. V Národním domě na Vinohradech je vystaven jeho portrét císaře Františka Josefa se lvicí Elsou. Ilustroval několik knih a časopisů.\n\nNapsal romány \"Na útěku\" a jeho volné pokračování \"Na druhý břeh\" z období normalizace, výběr povídek a scénářů \"V pasti\". S Václavem Upírem Krejčím napsali \"Pivní knížku aneb postrach výčepu\". Založil první společenský časopis o pivu \"Pivní magazín\", jehož je šéfredaktorem.\n\n\n\nJedná se o zakladatele sdružení na podporu obětí mediálních kampaní \"Anti-defamation association – Asociace proti pomluvám\". Úkolem asociace, která vznikla v roce 1994, je upozornit na diskriminaci a politickou nekorektnost v českých médiích, bránit oběti mediálních pomluv, chránit subjektivní i objektivní práva osob před mediálním zneužitím.\n\nV roce 2006 podal trestní oznámení pro podezření z úvěrového podvodu v souvislosti s bankovní půjčkou firmě VAE na premiéra a šéfa ODS Mirka Topolánka.\n\nDne 19. března 2007 podal trestní oznámení na Miloše Zemana pro podezření z porušení povinností při správě cizího majetku a 26. října 2009 podal na Úřad pro ochranu hospodářské soutěže (ÚOHS) podnět k prošetření předražené výstavby českých silnic a dálnic.\n\nV říjnu 2007 zveřejnila média tzv. Večerníčkův projekt pro město Praha založený na databázi psí DNA, která by pomohla odhalit majitele psů jejichž výkaly zůstávají na ulicích. Praha projekt odmítla, ale postupně ho realizovala některá města po celém světě. \n\nV roce 2008 podal trestní oznámení a podklady sloužící k obvinění na poslance ČSSD Petra Wolfa později odsouzeného za zneužití státní dotace.\n\nS Tomiem Okamurou usiluje o obnovení procesu s Vlastimilem Pechancem, který byl v roce 2001 odsouzen za vraždu Roma Oty Absolona.\n\nVe volbách v roce 2013 neúspěšně kandidoval do Poslanecké sněmovny za Úsvit přímé demokracie Tomia Okamury, v prosinci 2013 se stal jeho místopředsedou. V roce 2014 se o něm mluvilo jako o možném kandidátu na lídra Úsvitu do eurovoleb, lídryní hnutí se však nakonec stala advokátka Klára Samková. V květnu 2014 rezignoval vzhledem k nastalým novým rodičovským povinnostem na post místopředsedy a člena předsednictva hnutí Úsvit.\n\nNa jaře 2016 založil \"Nadační fond Památník Šoa a Oskara Schindlera\" a je předsedou jeho správní rady. Cílem nadačního fondu je rekonstrukce Schindlerova koncentračního tábora v Brněnci na Svitavsku a vybudování památníku holokaustu a expozice věnované Oskarovi a Emilii Schindlerovým.\n\nVe volbách do Senátu PČR v roce 2018 kandidoval jako nestraník za stranu Patrioti České republiky v obvodu č. 50 – Svitavy. Se ziskem 2,30 % hlasů skončil na 8. místě.\n\n"}
{"id": "186205", "url": "https://cs.wikipedia.org/wiki?curid=186205", "title": "TKS (tančík)", "text": "TKS (tančík)\n\nV roce 1928 byl ve Velké Británii vyroben tančík Carden-Loyd Mk.VI., o který projevilo zájem několik zemí. Jeho licenci zakoupilo i Polsko, které začalo nejprve vyrábět tyto stroje pod označením TK-3, později začalo konstruovat nové typy. Prvním z nich byl model TKD, který byl vlastně tančíkem TK-3 přestavěným na lehký stíhač tanků. Tento stroj však zůstal pouze ve stádiu prototypu.\n\nDaleko zdařilejším typem byl tančík TKS. Tento stroj měl silnější pancéřování, čímž ovšem stoupla jeho hmotnost. Proto byl k pohonu použit silnější motor Polski Fiat 122 o výkonu 42 hp. Tank byl vyzbrojen kulometem vz. 25 ráže 7,92mm, 24 kusů bylo vyzbrojeno kanónem 38FK ráže 20 mm. Celkem bylo vyrobeno 260 tančíků TKS.\n\nNa základě korby tančíku TKS vznikl dělostřelecký tahač C2P. Na místě pancéřové nástavby vznikl přepravní prostor.\n\nPolské tančíky byly za druhé světové války nasazovány i proti moderním německým tankům, ovšem jejich úspěch byl minimální. Rovnocennými s lehkými tanky protivníka byly pouze tančíky, které byly vyzbrojeny 20 mm kanónem.\n"}
{"id": "186209", "url": "https://cs.wikipedia.org/wiki?curid=186209", "title": "Wrangell (sopka)", "text": "Wrangell (sopka)\n\nMount Wrangell je masivní štítová sopka nacházející se v Národním parku Wrangell-St.Elias v jihovýchodní části státu Aljaška ve Spojených státech, ve vzdálenosti asi 330 kilometrů od Anchorage.\n\nWrangell, anglicky Mount Wrangell, dostal své jméno na památku ruského admirála, objevitele a vědce, barona Ferdinanda von Wrangela (1796-1870), předsedy Rusko-americké společnosti v letech 1840 až 1849. Ten název poprvé použil americký poručík Henry T. Allen v roce 1885. Místními domorodými kmeny bývá též nazýván Chechitno, K'elt'aeni ou Uk'eledi. K'elt'aeni znamená „ten, kdo hlídá“ („kontroluje“). Druhý název hory, Uk'eledi, v místním dialektu označuje samotný fakt, že se jedná o sopku „ten, kdo kouří“ („dýmá“).\n\nWrangell je jednou z největších štítových sopek na světě. Základna sopky má okolo 30 kilometrů v průměru, její vrchol tvoří sněhem vyplněná kaldera o průměru čtyři až šest kilometrů a hloubce až jeden kilometr, nacházející se v původní kaldeře široké patnáct kilometrů. Kaldera byla zřejmě vytvořena sesedáním podloží, spíše než mohutnou sopečnou erupcí. V kaldeře se nacházejí tři menší krátery (fumaroly), které často vytváří proudy sopečných plynů, někdy viditelné z velké vzdálenosti.\n\nObjem sopky Wrangell je více než 900 km, což je dvakrát více než objem velkých stratovulkánů jako například Mount Shasta v Kalifornii. Hlavní vrchol, dosahující výšky 4317 m, se nachází na severní straně kaldery, na západní straně kaldery je druhý vrchol, vysoký 4271 m. Na úpatí sopky, asi šest kilometrů severozápadně od středu kaldery, se nad svah tyčí do výšky 450 metrů Mount Zanetti (3965 m n. m.), boční sopka, která je zdrojem lávových proudů.\n\nWrangell je neobvyklá sopka také tím, že ačkoli je štítovou sopkou, není z většiny tvořena bazaltem (který tvoří většinu štítových sopek světa), ale andezitickými horninami. V sopečném pásu Wrangell je takových sopek několik. Andezit je vulkanická hornina nacházející se většinou na stratovulkánech vyznačující se sklonem k tvorbě krátkých, ale silných proudů. Jak Wrangell jako štítová sopka vznikl, není zatím známo, ale má se za to, že příčinou byly mohutné lávové proudy a překotné erupce.\n\nWrangell je jedinou sopkou celého sopečného pásu, o jejíž aktivitě a erupcích existují historické záznamy. Ty probíhaly většinou formou menších výronů plynů a popela.\n\nMnožství geotermální energie vydávané sopkou se od padesátých let 20. století zvyšuje, s tím stoupá i pravděpodobnost dalších erupcí. Toto množství tepla už mělo za následek i roztátí sněhu a ledu okolo kráterů a vznik ledových jeskyní.\n\n\n"}
{"id": "186217", "url": "https://cs.wikipedia.org/wiki?curid=186217", "title": "Bogoljubovova indická obrana", "text": "Bogoljubovova indická obrana\n\nBogoljubovova indická obrana je šachové zahájení, které charakterizují tahy 1. d4 Jf6 2. c4 e6 3. Jf3 Sb4+, nese jméno Jefima Bogoljubova.\n\nBogoljubova indická obrana je velice úzce provázána s některými ostatními indickými obranami, pozice po druhém tahu černého představuje jedno z nejběžnějších zahájení, které může přejít mimo této obrany také do Nimcovičovy indické obrany či do Dámské indické obrany.\n\nMezinárodní šachová federace přiřazuje Bogoljubově indické obraně kódové označení E11.\n\nBílý má po šachu černého pět možností, jak tento útok krýt, ale pouze tři jsou korektní. Tah 4. Jf3-d2 se považuje za slabý, způsobuje totiž přechod dobře postaveného jezdce do pasivní pozice, tah 4. Dd2?? je zcela nekorektní, znamená okamžitou ztrátu dámy. Nejčastěji se hraje buď 4. Sd2 nebo 4. Jb1-d2. Po tahu 4. Jb1-c3 přechází partie většinou do pozic Nimcovičovy indické obrany.\n"}
{"id": "186218", "url": "https://cs.wikipedia.org/wiki?curid=186218", "title": "Výstava", "text": "Výstava\n\nVýstava a expozice jsou muzejně prezentační formy, během kterých je prezentována činnost muzea či jiné kulturní instituce nebo jejich sbírkový fond.\n\n\nNejdříve je potřeba se nad tématem budoucí výstavy zamyslet, je-li téma zpracovatelné, je-li na zpracování tématu dostatek financí, prostor, předmětů. Dle toho se rozhodneme, bude-li výstava realizována či nikoli. Dojde k vytvoření synopse – o čem výstava bude, komu bude určena.\n\nPoté se připraví libreto, kde se zpracuje dané téma zhruba v rozsahu jedné strany. V této fázi musíme rozhodnout, zda budeme potřebovat nové vitríny, panely, modely, předběžně rozhodujeme o doprovodných programech, vytváříme finanční rozvahu.\n\nV poslední fázi před samotnou instalací dojde k vytvoření scénáře, kde musí být detailně popsána celá výstava, protože dle tohoto plánu se bude výstava připravovat. Musí obsahovat přesné plány – půdorysy jednotlivých místností, pohledy do vitrín, přesný nákres vitrín, plné znění textů a popisků včetně jejich barvy, velikosti a druhu fontu a další věci potřebné pro instalaci. Pokud si výstavu / expozici vytváří muzeum samo, může být scénář volnější.\n\n"}
{"id": "186220", "url": "https://cs.wikipedia.org/wiki?curid=186220", "title": "Ujgurština", "text": "Ujgurština\n\nUjgurština je středoasijský jazyk altajského původu. Řadí se mezi turkické (turkotatarské) jazyky a je příbuzná s turečtinou nebo uzbečtinou. Gramaticky se jedná o aglutinační jazyk.\n\nUjgursky hovoří přibližně osm milionů lidí, z nich velká většina patří k Ujgurům žijícím v Ujgurské autonomní oblasti Sin-ťiang na severozápadě Čínské lidové republiky. Významnější ujgurské menšiny jsou dále usazeny v sousedním Kazachstánu, Kyrgyzstánu a Uzbekistánu. Malé komununity Ujgurů žijí též na Tchaj-wanu, v USA, Německu a Turecku.\n\nUjgurské písmo bylo vytvořeno na základě persko-arabského písma modifikacemi, které odpovídají fonetickým zvláštnostem ujgurštiny. V zemích bývalého Sovětského svazu byla pro zápis ujgurštiny upravena cyrilice. Dřívější snahy o zápis ujgurštiny latinkou se neujaly a tento způsob psaní se nyní používá pouze pro transliteraci ujgurského písma.\n\nVýslovnost ujgurských hlásek není složitá, většina zvuků je českým mluvčím známá z:\n\nObtížnější je intonace a větný přízvuk, které je potřeba odposlouchat od rodilých Ujgurů.\n\n\n"}
{"id": "186226", "url": "https://cs.wikipedia.org/wiki?curid=186226", "title": "Žitomír", "text": "Žitomír\n\nŽitomír může být:\n"}
{"id": "186229", "url": "https://cs.wikipedia.org/wiki?curid=186229", "title": "Wrangellovo pohoří", "text": "Wrangellovo pohoří\n\nWrangellovo pohoří (anglicky \"Wrangell Mountains\") je pohoří nacházející se na jihovýchodě Aljašky a na jihozápadě teritoria Yukon v Kanadě. Většina pohoří je vulkanického původu a nachází se zde druhý (Mount Blackburn) a třetí (Mount Sanford) nejvyšší vulkán ve Spojených státech. Nejvyšší horou je \"Mount Blackburn\" s nadmořskou výškou 4 996 m . Severozápadně od pohoří leží Aljašské hory, jihovýchodně pohoří Saint Elias Mountains a jihozápadně Chugach Mountains. Pohoří je nazváno na počest ruského admirála Ferdinanda Petroviče Wrangela.\n\nPohoří se rozkládá zhruba mezi 62° severní šířky a mezi 142° a 145° západní délky. Protože celé pásmo tvoří přirozenou „ochranu“ vnitrozemí před vlhkým a teplejším prouděním od Pacifiku patří oblast severně od něj k nejchladnějším oblastem Severní Ameriky. Větší část pohoří v oblasti patřící USA se nachází v národním parku Wrangell-St. Elias, většina kanadské části leží v národním parku Kluane. Oba tyto parky jsou součástí světového přírodního dědictví UNESCO pod společným názvem Kluane / Wrangell–St. Elias / Glacier Bay / Tatshenshini-Alsek.\n\nNejvyššími vrcholy pohoří Wrangell jsou:\n"}
{"id": "186236", "url": "https://cs.wikipedia.org/wiki?curid=186236", "title": "Wrangel", "text": "Wrangel\n\nWrangel, (někdy přepisováno jako Wrangell) je baltsko-německý šlechtický rod, řazený mezi švédské i ruské šlechtické rody.\n\n\nWrangel (Wrangell) může označovat i tato místa na Sibiři a Aljašce pojmenovaná po Ferdinandu Wrangelovi:\n"}
{"id": "186237", "url": "https://cs.wikipedia.org/wiki?curid=186237", "title": "Vysokopecní plyn", "text": "Vysokopecní plyn\n\nVysokopecní plyn, nazývaný též kychtový plyn, je plyn, který odchází z vysokých pecí.\n\nVysokopecní plyn obsahuje značné množství oxidu uhelnatého (CO) a lze jej spalovat. Svým složením a způsobem vzniku se vysokopecní plyn přibližuje chudému generátorovému plynu, liší se však větším obsahem CO.\n\nPrůměrné složení vysokopecního plynu je následující:\n\nVýhřevnost tohoto plynu je malá. Vysokopecní plyn se používá v ohřívačích vzduchu (cowperech) k ohřívání vzduchu, který se dmýchá do vysoké pece, a pro parní kotle a hutnické pece (v tomto případě ve směsi s jinými plyny). Užívá se ho i jako pohonné látky v plynových motorech. Nejdříve se však z něho důkladně odstraňuje tzv. vysokopecní prach, který s sebou unáší z vysoké pece. Vysokopecní plyn se zpravidla zužitkuje jen v okruhu závodu; při jeho nízké výhřevnosti by totiž nebylo účelné rozvádět jej na velké vzdálenosti.\n"}
{"id": "186241", "url": "https://cs.wikipedia.org/wiki?curid=186241", "title": "Muzealita", "text": "Muzealita\n\nTermín muzealita poprvé zformoval český muzeolog Zbyněk Zbyslav Stránský ve svých muzeologických pracích ve 2. polovině 20. století. Značí paměťovou \"kulturní hodnotu skutečnosti\", jisté autentické doložení této skutečnosti. Sbírkotvorná (akviziční) politika muzeí a galerií se specializuje právě na tento druh skutečnosti, jež má význam pro vzdělávání, výchovu a potěšení veřejnosti (viz článek Muzeum).\n\n\n"}
{"id": "186242", "url": "https://cs.wikipedia.org/wiki?curid=186242", "title": "Libuše Šmuclerová", "text": "Libuše Šmuclerová\n\nLibuše Šmuclerová, rozená Mertová (* 11. ledna 1963), je předsedkyně představenstva a CEO Czech News Center a.s. (dříve Ringier a Ringier Axel Springer CZ). \n\nLibuše Šmuclerová vystudovala gymnázium v Nové Pace a Fakultu žurnalistiky Univerzity Karlovy v Praze, kterou zakončila v roce 1986. Po absolutoriu nastoupila do redakce programů v Československé televizi, kde se v roce 1988 podílela na vzniku zcela nového vysílání pro mladé, Studia Kontakt, které bylo vysíláno živě ve vícehodinových programových blocích několikrát týdně (jako první vysílalo v českých televizích např. videoklipy). Byla jeho dramaturgyní a moderátorkou. V rámci tohoto pořadu také proběhly historicky první přímé televizní přenosy z demonstrací Sametové revoluce na Václavském náměstí v listopadu 1989. \n\nV roce 1993 přešla z České televize do nově vznikající TV Nova (TV Nova začala vysílat v únoru 1994) na pozici dramaturgyně prvního investigativního pořadu v postsocialistické České republice Na vlastní oči, následně postoupila na místo šéfredaktorky redakce publicistiky, od roku 1996 ředitelky programu a v letech 1999–2004 působila na postu programové ředitelky a výkonné ředitelky TV Nova. V tomto období byla televize Nova naprostou programovou jedničkou v českém televizním vysílání, kdy dosahovala podílu veškeré televizní sledovanosti v ČR 45–72 %. Nejsledovanějším pořadem v historii měření sledovanosti televizí ČR byl pořad TV Nova Miss desetiletí z roku 1997, který sledovalo 5,2 milionu diváků, což byla polovina populace. Na konci roku 2004 se změnou vlastníka televizní stanice z ní L. Šmuclerová odešla.\n\nV letech 2005 a 2006 se soustředila na vybudování rodinného byznysu, spolu se svým tehdejším manželem Romanem Šmuclerem vybudovala síť klinik estetické medicíny včetně v tehdejší době největší kliniky estetické medicíny v Česku Asklepion, která se v září 2005 přestěhovala do nově zrekonstruované budovy v Londýnské ulici v Praze.  \n\nV roce 2007 se vrátila zpět do médií, když v březnu 2007 nastoupila jako generální ředitelka vydavatelského domu Ringier a.s., který byl největším vydavatelským domem České republiky, vydávajícím např. deník Blesk, časopis Reflex a další. Pod jejím vedením se firma v roce 2010 fúzovala s vydavatelstvím Axel Springer a.s. do nově vzniklé společnosti Ringier Axel Springer CZ. V roce 2014 pak přešla celá společnost do vlastnictví Dana Křetínského a Patrika Tkáče jako Czech News Center a.s. Od roku 2014 je zde L. Šmuclerová předsedkyní představenstva a CEO, v roce 2016 po akvizici části Mladé fronty a.s. i předsedkyní představenstva a CEO CN Invest a.s., která v roce 2018 fúzovala do jedné společnosti s Czech News Center a.s. \n\nCzech News Center byl v roce 2018 největším mediálním domem České republiky se 4 deníky (Blesk, Aha!, Sport, E15) a více než 40 časopisy (Reflex, Blesk pro ženy, Maminka, Moje psychologie, Svět motorů, AutoTip, Computer, ABC, Mateřídouška, Sluníčko a další), s podílem cca 24% čtenosti všech měřených tištěných periodik v České republice (38 % u deníků, 23 % u časopisů) a na pozici č. 3 v online provozovatelích měřeného internetového prostředí v České republice se zásahem 6,9 milionu uživatelů českého internetu.  \n\nOd roku 2009 zastupuje L. Šmuclerová vydavatele České republiky ve světové asociaci novin WAN-IFRA, největší světové nevládní organizaci sdružující zástupce regionálních asociací, zpravodajských agentur a tiskových organizací z více než stovky zemí. Od roku 2010 je L. Šmuclerová v této organizaci také volenou členkou Boardu WAN-IFRA. \n\nV letech 2006 až 2009 přednášela Libuše Šmuclerová pravidelně na Fakultě sociálních věd Univerzity Karlovy v Praze předmět „Média a společnost“. V letech 2014 se podílela na vzniku soukromé Akademie žurnalistiky a nových médií v Praze (www.akaz.cz). Je často zvána jako řečník na různé konference a odborná setkání (MarketingMedia, Lípa, neziskový sektor a další). \n\nOd roku 2011 je členkou Výboru Ceny Arnošta Lustiga, který každoročně dle kritérií odkazu odvahy, statečnosti, lidskosti a spravedlnosti vybírá a uděluje ocenění pro jednu žijící osobnost České republiky. Ocenění zatím obdrželi např. V. Malý, P. Sýkora, J. Stránský.\n\nLibuše Šmuclerová vyrůstala v Lázních Bělohrad, následně do svých 18 let v Nové Pace, od roku 1984 žije trvale v Praze. \n\nV letech 1984–86 byla vdaná za RNDr. Miloslava Kotheru, absolventa matematicko-fyzikální fakulty, který v době tohoto manželství založil se společníkem firmu Next. Firma se následně stala českým tradičním výrobcem bezpečnostních dveří a zabezpečení.\n\nDruhým manželem byl v letech 1994–2014 MUDr. Roman Šmucler, se kterým začala žít ještě v době jeho studií medicíny a který se stal vedle moderátora následně zubním lékařem, stomatochirurgem, specialistou na laserovou a estetickou medicínu a podnikatelem. Od září 2017 je prezidentem České stomatologické komory. \n\nV letech 2013–2015 byl jejím životním partnerem Dominik Hašek, bývalý český hokejový brankář, kterého v roce 2012 časopis The Hockey News vyhlásil nejlepším evropským hokejistou v historii NHL, v roce 2014 byl uveden do Hokejové síně slávy v Torontu.  \n\nLibuše Šmuclerová má jednu dceru, Justinu-Annu Šmuclerovou (*2001). Má ráda politologii, cestování, historii, výtvarné obory a design.\n\n\nhttps://www.irozhlas.cz/zivotni-styl/spolecnost/libuse-smuclerova-rozhovor-media-czech-news-center_1809241844_lac\n\nhttps://www.seznamzpravy.cz/clanek/chcete-byt-celebrita-tak-mi-nevolejte-poslu-vas-do-haje-rika-zelezna-lady-medii-smuclerova-44934\n\nhttps://www.topzenyceska.cz/\n\nhttps://www.mediaguru.cz/clanky/2018/11/forbes-zverejnil-zebricek-vlivnych-zen-v-top-10-i-smuclerova/\n\nhttps://www.novinky.cz/domaci/487854-nejvlivnejsi-zeny-ceska-podle-forbesu-bradacova-jourova-schillerova.html\n\nhttps://web.archive.org/web/20121227221623/http://service.ihned.cz/ankety/12-anketa-25-zen-ceskeho-byznysu---rocnik-2012#V%C3%BDsledky\n\nhttps://www.mediaguru.cz/clanky/2012/03/nejvetsi-vydavatele-zvysuji-podil-na-trhu/\n\nhttps://www.kafe.cz/celebrity/libuse-smuclerova-riskujeme-s-manzelem-ze-dcera-odejde-za-hranice-28062.html\n\nhttps://www.idnes.cz/zpravy/domaci/smuclerova-nastupce-na-nove-nema.A041217_185025_domaci_ton\n\nhttps://www.idnes.cz/zpravy/mediahub/libuse-smuclerova-do-peti-let-chceme-mit-obrat-tvoreny-80-z-digitalu.A171019_1047176_mediahub_imp\n\nhttps://www.mediaguru.cz/clanky/2017/10/cif-cnc-zvysila-podil-digitalu-na-obratu-na-17/\n\nhttps://www.mediaguru.cz/clanky/2018/10/forum-media-spojovani-medii-muze-celit-googlu-a-facebooku/\n\nhttps://www.blesk.cz/clanek/celebrity-ceske-celebrity/186660/libuse-smuclerova-v-kalendari-pro-lidi-s-nemoci-motylich-kridel-nechci-aby-mi-lide-dekovali.html\n\nhttps://www.mediar.cz/kompletni-zebricek-40-nejvlivnejsich-lidi-ceskych-medii-forbes/\n\nhttps://www.mediaguru.cz/clanky/2013/08/ringier-ma-akademii-ucit-maji-smuclerova-ci-safr/\n\nhttps://www.mediaguru.cz/clanky/2018/08/cnc-drzi-pozici-nejsilnejsiho-vydavatele-s-3-6-mil-ctenaru/\n"}
{"id": "186246", "url": "https://cs.wikipedia.org/wiki?curid=186246", "title": "Fall Out Boy", "text": "Fall Out Boy\n\nFall Out Boy je americká pop punková a pop rocková skupina z Wilmette, Illinois, která vznikla v roce 2001. Skupina se skládá ze zpěváka a rytmického kytaristy Patricka Stumpa, hlavního kytaristy Joe Trohmana, basisty Peta Wentze a bubeníka Andyho Hurleyho.\n\nS Petem jako hlavním textařem skupiny a Patrickem jako hlavním skladatelem dosáhli Fall Out Boy komerčního úspěchu s albem \"From Under The Cork Tree\", které vyšlo v roce 2005. Deska byla několikrát oceněna, stala se dvakrát platinovou a v USA se jí prodalo více jak 2,5 milionu kusů.\nSkupina se v letech 2005-2006 vydala na celosvětové turné k podpoře alba.\n\nV roce 2007 Fall Out Boy vydali desku \"Infinity On High\", která dosáhla 1. místa v Billboard 200 a v prvním týdnu se jí prodalo více jak 260 000 kopií.\nPrvní singl „This Ain't a Scene, It's an Arms Race“ se umístil na 1. místě v Pop 200 a na 2. místě v Billboard Hot 100. K promoci alba skupina vystoupila na Live Earth a stala se headlinery Honda Civic Tour v roce 2007.\n\nSkupina byla založena v roce 2001 kamarády Joe Trohmanem a Petem Wentzem, kteří hráli v různých hardcore punkových skupinách v Chicagu. Inspirováni kapelami, které poslouchali, když vyrůstali, jako třeba Green Day, Descendents a The Smiths, se oba rozhodli pro start jejich vlastní skupiny. Trohman potkal středoškoláka Patricka Stumpa v knihkupectví Borders, představil se mu, když ho zaslechl mluvit o kapele Neurosis, která patřila i mezi jeho oblíbené. Stump měl původně zastávat pozici bubeníka, ale pro jeho působivý hlasový rozsah se stal zpěvákem skupiny. Jiní dva Chicagští hudebníci byli přijati jako bubeník a kytarista.\n\nSkupina po odehrání svých dvou prvních show stále neměla žádné jméno. Na konci jejich druhé show požádali publikum, aby kdokoliv vykřikl nějaký návrh na jméno. Kdosi zakřičel \"Fall Out Boy\", jako odkaz na jeden díl The Simpsons „Radioactive Man“ \"(v roce 2009 skupina k epizodě \"Lisa The Drama Queen\" nahrála závěrečný tematický song).\"\n\nNásledující rok skupina debutovala vlastně vydanou demo nahrávkou a 28. května 2002 Uprising Records vydalo \"Split EP\", na kterém jsou i Project Rocket.\nFall Out Boy také vydali mini-LP s názvem \"Fall Out Boy's Evening Out With Your Girlfriend\" u Uprising Records v roce 2003.\n\nSkupina udělala radikální řez v sestavě a přijala Andrew Hurleyho \"(dříve působil v Recetraitor)\" jako bubeníka, Stump přešel ke kytaře a z kapely odešel Raccine a Pareskuwicz.\nBěhem této doby skupina často hrála místní show v The Knights of Columbus Hall v Arlington Heights, Illinois, kde se natočil klip \"Dead On Arrival\". Ve stejný rok, po podepsání smlouvy s Fueled By Ramen, vydali jejich první album \"Take This To Your Grave\" (6. května 2003). Aby bylo možné nahrát slušný debut, skupina obdržela zálohu od Island Records s tím, že další album nahrají právě u Island Records. S touto zálohou Fall Out Boy nahráli Take This To Your Grave ve Smart Studiu v Madisonu, Wisconsin, které vlastní Butch Vig a producentem se stal Sean O'Keefe.\n\nSe singly „Grand Theft Autumn/Where Is Your Boy“ a „Saturday“, jejichž klipy se vysílaly na FUSE, mtvU, v obchodech Target a na komerčních rádiových stanicích napříč celou zemí, se album prodávalo velmi dobře a stalo se zlatým. To však jen do doby vydání dalšího alba \"From Under The Cork Tree.\"\n\nV roce 2003 se skupina podepsala pod společnost Island Records, která je součástí komerčního labelu Island Def Jam Music Group společně s Def Jam Records. Mezitím, co nahrávali svůj komerční debut, skupina vydala 18. května 2004 akustické EP \"My Heart Will Always Be the B-Side to My Tongue\" u Fueled By Ramen.\nDebutovalo na 153. místě v Billboard 200, což bylo vůbec první umístění skupina v hitparádě. Dvoudiskové vydání CD obsahuje více akustických vystoupení a foto galerii pro fanoušky.\n\nS Petem jako hlavním textařem skupiny a Patrickem jako hlavním skladatelem dosáhli Fall Out Boy komerčního úspěchu s albem \"From Under The Cork Tree\", které debutovalo v Billboard 200 na 9. místě a prodalo se ho přes 68 000 kopií v prvním týdnu. Deska byla několikrát oceněna, stala se dvakrát platinovou a v USA se jí prodalo více jak 2,5 milionu kusů.\n\nPrvní singl „Sugar We're Going Down“ vystoupal na 8. místo v Billboard Hot 100, na 6. místo v Pop 100 a na 3. místo v Modern Rock Charts. Videoklip dosáhl 1. místa v pořadu TRL na MTV. Také vyhrálo cenu MTV2 v roce 2005 na MTV Video Music Awards, což vyvolalo obrovský zájem a nárůst v prodeji. Skupina byla také nominována na Grammy Award na Nejlepšího nového umělce v roce 2006.\n\nDruhý singl z alba, „Dance Dance“, se stal jejich druhým singlem, který se dostal do Top 10, když vyšplhal na 9. místo v Hot 100. Singl se umístil na 6. místě v Pop 100 a na 2. místě v Modern Rock Charts. Video k písni mělo premiéru 11. října 2005 v TRL, brzy se dostalo na 1. místo a byl vyřazen 17. ledna 2006. „Dance Dance“ je také ve hře Dance Dance Revolution SuperNova.\n\nTřetím singlem se stala píseň „A Little Less Sixteen Candles“ a „Little More Touch Me“, která byla výrazně méně populárnější, než předešlé dva singly, ale dosáhla 65. místa v Hot 100 a dvakrát se umístila na 1. místě v TRL, vyřazena byla 6. června 2006.\n\nSkupina byla headlinery Nintendo Fusion Tour na podzim 2005, kde také vystoupili The Starting Line, Motion City Soundtrack, Boys Night Out a Panic! At The Disco v 31 městech. Vzhledem k jejich velkému úspěchu na MTV Video Music Awards se skupina stala headlinery Black Clouds and Underdogs Tour, pop-punkové události, kde vystoupili The All-American Rejects, Well-Known Secret, Hawthorne Heights a From First To Last. Na polovině turné také vystoupili The Hush Sound a October Fall. Odehrálo se 53 show v USA, Kanadě a Velké Británii.\n\nNa začátku roku skupina vydala jejich druhé album u velkého labelu \"Infinity On High\". Album mělo velký prodejní úspěch hned první týden po vydání, prodalo se ho více jak 260 000 kopií a dosáhlo prvního místa v Billboard 200. Tento úspěch byl následován singlem „This Ain't a Scene, It's an Arms Race“, který obsadil 2. místo v USA a Anglii. Fall Out Boy se poté stali headlinery Honda Civic Tour k propagaci alba. Přestože turné bylo původně odloženo kvůli osobním problémům, konalo se s kapelami +44, Cobra Starship, The Academy Is... a Paul Wallem.\n\n1. dubna 2008 bylo vydáno CD/DVD \"Live In Phoenix\", jehož materiál byl nahrán 22. června 2007 při koncertě v Phoenix Cricket Wireless Pavilion. Album také obsahuje coververzi songu „Beat It“ od Michaela Jacksona, kde mimo jiné hostuje John Mayer na kytaru. Song měl premiéru na Peteově stránce na Friends Or Enemies a jako singl byl uveden 25. března 2008. Píseň debutovala na 22. místě v Billboard Hot 100 a postupně se dostala až na 19. místo.\n\n18. března 2008 Fall Out Boy odhalili, že chtějí hrát show na Antarktidě za účelem dostání se do Guinessovy knihy rekordů jako jediná skupina na světě, která by hrála na všech sedmi kontinentech za méně než devět měsíců. Počasí jim v tom však neustále bránilo. Následující týden se rozhodli pro druhý pokus.\n\nFall Out Boy spolupracovali s raperem T.I. na albu Paper Trail a to konkrétně na písni „Out In The Cold“, ale píseň se na poslední chvíli z alba vyřadila. T.I. řekl MTV, že možná některé z vyřazených písní přidá na své příští album.\n\nPete 18. srpna 2008 zahájil virovou kampaň k propagaci jejich pátého studiového alba \"Folie à Deux\". Kampaň začala, když webová stránka pro Decaydance Records byla údajně napadena organizací s názvem „Citizens for Our Betterment“ (CFOB). Stopy byly zanechány v odkazech a obrázcích na stránkách a Wentz zanechával stopy na své soukromé stránce. 19. srpna 2008 byla Ashlee Simpson spatřena, jak nese brožurku pro organizaci, což zvýšilo podezření a vyrojilo se mnoho drbů. V následujících dnech se objevovaly nové zprávy na stránkách Citizens For Our Betterment a Wentz pokračoval v blogování. Mezitím jiná kapela, Copeland, zahájila svou vlastní virovou kampaň. V rámci toho založili podobně pojmenované stránky CitizensFourOurBetterment.com a šířili odkazy prostřednictvím různých fan blogů o Fall Out Boy s cílem přilákat co nejvíce lidí na své stránky. Zatímco toto míchání kampaní bylo provedeno bez vědomí členů Fall Out Boy, Wentz 22. srpna poslal potvrzení, když CFOB znovu „napadala“ stránky Decaydance Records. 26. srpna bylo konečně učiněno tiskové prohlášení na stránkách Friends Or Enemies, kde stránky oficiálně oznámily, že \"Folie à Deux\" je nadcházející album skupiny a bude vydáno 4. listopadu 2008. To také odhalilo, že mixtape pojmenována „Welcome To the New Administration“ je volně ke stažení na FriendsOrEnemies.com. Později, v ten samý den, skupina poslala na stránky Buzznet.com video, kde sami prohlašují vydání svého nadcházejícího alba a vysvětlují jeho název.\n\n16. prosince 2008 skupina vydala své páté album, \"Folie à Deux\", jako následovníka alba \"Infinity On High\" z roku 2007. Fall Out Boy na něm spolupracovali s jinými umělci jako třeba Elvis Costello, Lil Wayne, Brendon Urie z Panic! At The Disco, Gabe Saporta z Cobra Starship, Travis McCoy z Gym Class Heroes, Alex DeLeon z The Cab a Pharrel Williams.\n\nHlavní singl pro album „I Don't Care“ byl uveden 3. září 2008 na iTunes a magazínem \"Rolling Stone\" byl zvolen jako 68. nejlepší píseň roku 2008.\n\nDruhý singl byl „America's Suitehearts“ uveden 8. prosince 2008. Wentz řekl, že píseň je o současné Bushově administrativě.\n\nV lednu 2009 skupina oznámila, že proběhne \"Believers Never Die Part Deux\" turné, na které vyrazili s kapelami Cobra Starship, Metro Station, All TIme Low a Hey Monday na podporu \"Folie à Deux\". Fall Out Boy také vystoupili společně s Kanye Westem a Kid Rockem na Youth Ball k inauguraci prezidenta Baracka Obamy.\n\n7. dubna 2009 bylo na iTunes uvedeno EP s názvem \"America's Suitehearts: Remixed, Retouched, Rehabbed and Retoxed\". Obsahuje remix basisty Blink 182 Marka Hoppuse. Fall Out Boy se stali společně s Weezer předskokany pro letní turné Blink 182 v roce 2009.\n\nKompilace pojmenována \"Believers Never Die: Greatest Hits\" vyšla 17. listopadu 2009. Mapuje celou dosavadní kariéru skupiny- obsahuje všechny singly a dvě nové písně. Jedna z nich je také úplná verze songu „Alpha Dog“, který byl dříve uveden jako demo na \"Welcome To The New Administration\" mixtape.\nObal alba, vytvořen Danielem Dangerem, zobrazuje dvě objímající se kostry: je to odkaz ke kostrám nalezeným mimo Mantua v Itálii, které byly nalezeny pohřbené dohromady a byly v objetí. Mimoto se na obalu vyskytuje také mnoho odkazů ke kariéře a předešlé práci skupiny.\n\n20. listopadu 2009 Fall Out Boy oznámili, že si berou „prázdniny“. „Nevíme, jak to bude s budoucností Fall Out Boy“ řekli všichni čtyři členové. Basista a textař Pete Wentz uvedl, že jeho osobní důvod pro pauzu je, že cítí, že jeho jméno a manželství s popovou zpěvačkou Ashlee Simpson se stalo překážkou pro skupinu. K tomu dodal: „Myslím, že svět potřebuje méně Petea Wentze.“\n\n1. února 2010 basák Pete Wentz napsal na twitter \"„Nedochází vám to? Prázdniny jsou navždy dokud nebudete sami nebo nezestárnete. Nemám v plánu ani jedno.“ „Nedokážu si představit, že bych znovu hrál ve Fall Out Boy.“ „Něco by se muselo změnit v mé hlavě nebo v srdci... Ne v mé peněžence.“\"\n\n2. února 2010 Spin magazín uveřejnil interview se zpěvákem skupiny Patrickem Stumpem, který reagoval na Peteovu zprávu: \"\"Momentálně nejsem ve Fall Out Boy. Ale tak či onak, kapela tu stále bude... Jestli budeme znovu hrát nebo ne, nevím. Jestli budeme, bude to ze správných důvodů. Jestli nebudeme, bude to také ze správných důvodů.\"\" Stump také Spin.com řekl, že se soustředí na svou nastávající sólovou kariéru.\n\nPozději ten samý den, bubeník Andy Hurley jednoduše napsal na twitter \"„Odcházím také.“\" stejně jako kytarista Joe Trohman, který napsal \"„Fajn, odcházím také.“\"\n\nPete napsal na svůj blog, aby vše uvedl na pravou míru: „Nevím budoucnost Fall Out Boy. Je trapné říct jednu věc a poté diktovat další budoucnost. Tak dlouho jak vím, že mají Fall Out Boy pauzu. (Nikdo nechce vyslovit to slovo na „h“). Stejně jako nemám žádný sólový projekt, také nemůžu předpokládat, že bych znovu někdy hrál ve Fall Out Boy. Nikoliv kvůli naším osobním vztahům, stejně tak, že jsem jako skupina vyrůstali odděleně. V tomto prohlášení bych chtěl zahrnout možnost, že Fall Out Boy budou znovu hrát beze mě nebo budu část skupiny, až všichni budou na stejné vlně. Není to ničí chyba a není zde žádná zaujatost vůči tomuto rozhodnutí. Citím, že jako fanoušci si to zasloužíte vědět. Neexistuje proto jediný důvod. Jiné projekty a kapely jsou podporovány všemi členy skupiny. Já sám jsem největším fanouškem Fall Out Boy a pokud je toto naše dědictví, tak to tak bude. Jsem na něj pyšný.“\n\nI přes to, že jsou obecně známí jako pop-punková skupina, Fall Out Boy byli popsáni jako emo a řekli, že emo kapela \"The Get Up Kids\" je velmi ovlivnila. Když skupina poskytla retrospektivní interview pro magazín \"Alternative Press\" v době, kdy se \"The Get Up Kids\" rozpadli, Pete Wentz řekl, že „Fall Out Boy by nebyli skupina, kdyby nebylo The Get Up Kids“.\n\nHlavní část zvuku Fall Out Boy je zakořeněná v jejich textech, které napsal hlavně basista Pete Wentz, který často používá ironii a jiné literární prostředky k vyprávění osobních zkušeností a příběhů. Alba \"Take This To Your Grave\" a \"From Under The Cork Tree\" jsou považována za pop-punková, stejně tak jako za punk-rocková a jsou ovlivněna jejich idoly. \"Infinity On High\" obsahuje širokou škálu stylů a hudebních instrumentů, je zde orchestr, sborový zpěv („Thnks Fr th Mmrs“ a „You're Crashing, But You're No Wave“) a pomalejší balady s piánem („Golden“). Na \"Folie à Deux\" Fall Out Boy pokračují ve vývoji zvuku, je zde mnohem více použito piáno („What a Catch, Donnie“, „Headfirst Slide Into Cooperstown On A Bad Bet“, a „20 Dollars Nose Bleed“), syntezátory a hostující umělci. Skupina také ukázala mnoho vlivů, například ve skladbě, kde je na začátku vypůjčena akordová sekvence z písničky The Who „Baba O'Riley“ a „What a Catch, Donnie“ odkazující na Roberta Flacka a Donnyho Hathawaye jak v melodii tak i v textu.\n\nSkupina pracovala s několika producenty a umělci, například s The Neptunes, Timbaland, Lil' Wayne a Kanye Westem, kterého Patrick Stump popisuje jako \"Prince jeho generace\".\nNásledují zprávy o tom, že si Fall Out Boy dávají pauzu, magazín \"Rock Sound\" odhalil, že se Joe Trohman a Andy Hurley spolčili s členy \"Every Time I Die\" a \"Anthrax\", aby vytvořili metalovou superkapelu s názvem \"The Damned Things\".\n\n\n\n\n"}
{"id": "186248", "url": "https://cs.wikipedia.org/wiki?curid=186248", "title": "Gutštejn", "text": "Gutštejn\n\nGutštejn je zřícenina hradu jihovýchodně od Konstantinových Lázní v okrese Tachov. Stojí v lesnaté a kopcovité krajině na ostrožně nad potokem Hadovka v nadmořské výšce 425 metrů. Od roku 1964 je chráněn jako kulturní památka. Je ve vlastnictví státu (správu zajišťuje Národní památkový ústav) a je přístupný veřejnosti.\n\nPrvní písemná zmínka o hradu a jeho vlastníku je z roku 1319, kdy tepelský opat pronajal Jetřichovi I. z Gutštejna a jeho synu Sezemovi tři vesnice. Roku 1369 víme již o třech bratrech, Janovi, Jetřichovi II. a Půtovi z Gutštejna. Zakladatel rodu Jetřich II. zemřel v roce 1417. Jeho syn Burian sídlil na Rabštejně a Nečtinách, Jan na Bělé, oba později na hradě Gutštejn. Roku 1422 oblehl hrad Jan Žižka s Pražany a hrad dobyl. Oba bratři se o majetek rozdělili, přičemž Gutštejn připadl Janovi, který byl ženatý s dcerou Přibíka z Klenové. Jako přívrženec císaře Zikmunda získal za svou pomoc řadu vesnic z majetku klášterů v Chotěšově, Pivoni a Plasích.\nPo jeho smrti v roce 1453 získal hrad jeho bratr Burian. Ten mezitím velmi zbohatl, patřila mu Bělá, Rabštejn nad Střelou, Nečtiny, Tachov a Komberk byl i krajským hejtmanem na Žatecku a Plzeňsku a spravoval chotěšovský klášter. Přestože byl katolík, po roce 1448 se přidal na stranu Jiřího z Poděbrad. V roce 1450 se mu podařilo u Stříbra zajmout posla s dopisem usvědčujícím Oldřicha II. z Rožmberka z organizování zásahu cizích vojsk do Čech, a umožnil tak králi politickou izolaci jeho protivníka.\n\nJeho syn Burian zvaný „Bohatý“ získal další statky v Čechách a Bavorsku, roku 1465 se přidal k jednotě zelenohorské a vedl jednání s císařem Fridrichem III., který katolickým pánům udělil mincovní právo v Plzni. Pak krátce podporoval uherského krále Matyáše, ale po nástupu Vladislava Jagelonského na český trůn se přidal na jeho stranu. Již roku 1472 se stal vrchním komorníkem království a roku 1477 vedl Vladislavovo vojsko, kterému se nepodařilo dobýt Plzeň obsazenou Matyášovým vojskem. Roku 1485 se stal nejvyšším kancléřem a nadále se bezohledně obohacoval. Zanechal po sobě pět synů: Buriana, Jana, Jetřicha, Volfa, Kryštofa a Jindřicha.\n\nNení známo, kdo z bratrů vlastnil Gutštejn. Postupně však zemřeli a zůstal jen Volf, ten ale sídlil v Chyši. Když roku 1545 Volf zemřel, zdědil hrad jeho syn Viktorin; ten ho roku 1549 prodal majiteli Bezdružic Hanušovi Elpognarovi z Dolního Šenfeldu. Pro potřeby mocného rodu Gutštejn už nevyhovoval a tak bylo v 16. století středisko panství přeneseno do Bezdružic a hrad byl opuštěn.\n\nRod Gutštejnů vymřel roku 1747.\n\n\n\n"}
{"id": "186250", "url": "https://cs.wikipedia.org/wiki?curid=186250", "title": "Louis Béchereau", "text": "Louis Béchereau\n\nLouis Béchereau (25. června 1880 Plou v departementu Cher – 18. března 1970 Paříž) byl francouzský konstruktér a průkopník letectví. Jako šéfkonstruktér společnosti SPAD vyvíjel bojová letadla této firmy, mezi nimi i slavný SPAD S.VII.\n\nNavštěvoval průmyslovou školu ve Vierzon a poté roku 1896 nastoupil na École nationale supérieure d'arts et métiers v Angers, tehdy mu bylo sotva 16 let. Mimo jiné byl současníkem Clémenta Adera, Gabriela Voisina, Wilbura Wrighta, Henriho Farmana a Louise Blériota. Roku 1901 dokončil studia a ještě před svým vstupem do armády se zúčastnil modelářské soutěže vyhlášené časopisem L´auto. Béchereau vyhrál první cenu a jeho model byl zařazen do kolekce vyráběné pro pařížské obchodní domy. Roku 1902 byl demobilizován a nastoupil do konstrukční dílny v Bezons kde spolupracoval na prototypu automobilu, který koncipoval Clément Adler. Synovec Clémenta Adlera založil roku 1903 v Levallois \"Société de Construction d'Appareils Aériens\". Zákazník této společnosti, Armand Deperdussin, jim svěřil roku 1909 výrobu letadla, které bylo později vystaveno v obchodním domě Bon Marché. Deperdussin založil roku 1910 \"Société de Production des Aéroplanes Deperdussin\" (SPAD) a technickým vedením pověřil mladého Béchereaua.\n\nBéchereau zkonstruoval takzvaný \"monocoques\" neboli samonosný skelet, trup letadla ve tvaru vřetena pro zajištění lepší aerodynamiky. Tato vlastnost dovolila dosáhnout dosud nemyslitelných výkonů. Jeho přímí spolupracovníci, hlavní pilot Louis Janoir a André Herbemont, byli také absolventi \"Arts et Métiers\". Jeho revoluční koncept umožnil společnosti Deperdussin vyhrát více cen, dokonce i slavný pohár Gordona Bennetta.\n\nRoku 1911 se jeho spolupracovníkem stal nizozemský letecký pionýr Frederick Koolhoven, budoucí ředitel společnosti \"British Deperdussin\" a konstruktér řady holandských letadel. I po roce 1914, kdy společnost postihly finanční problémy, zůstal Béchereau ve vedení a věnoval se konstrukci řady letadel, mimo jiné i SPAD S.XIII.\n\nBéchereau opustil SPAD po založení \"Société des trois B\" spolu s Bernardem a Birkigtem. Spolupracoval pak s \"Société des moteurs Salmson\". Roku 1931 založil s Georgem Kellnerem společnost Kellner-Béchereau. Před druhou světovou válkou zkonstruoval ještě monoplán K.B.E. 60, který byl určený pro námořnictvo.\n\nTovárna byla zničena roku 1942 při bombardování a společnost se sloučila s Morane-Saulnier. Béchereau zde zůstal až do odchodu do důchodu roku 1950.\n\nV roce 1947 byl vyznamenán Řádem čestné legie.\n\n"}
{"id": "186251", "url": "https://cs.wikipedia.org/wiki?curid=186251", "title": "York", "text": "York\n\nYork, město na severu Anglie a metropole tradičního hrabství Yorkshire, leží při soutoku řek Ouse a Foss. Samotné město má cca 140 000 obyvatel, zatímco v hranicích města žije cca 185 000 obyvatel. York je město s postavením unitary authority v ceremoniálním hrabství Severní Yorkshire.\n\nVe městě sídlí yorský arcibiskup, metropolitní biskup yorské provincie (sever Anglie). York je též sídlem dvou univerzit: University of York, založené v roce 1963, a York St. John University, která byla založena již v roce 1841, ale status univerzity má teprve od roku 2006.\n\nJméno města York má zajímavou etymologii: přes vikinské pojmenování Jórvik původně pochází z latinského jména Eboracum, odvozeného od britonského “ebor-acon”, tj. “místo mezi tisy”. Město bylo založeno v roce 71 a má bohatou římskou a vikinskou historii. Bylo hlavním městem římské provincie Britannia Inferior. Později se stalo sídlem yorského arcibiskupa, jehož provincie zahrnuje celou severní Anglii; bylo též střediskem vikinského království Jórvik. Po celý středověk byl York jedním z nejvýznamnějších měst v Anglii a jeho relativní význam poklesl až s příchodem průmyslové revoluce. York byl hlavním městem Anglie dříve než Londýn a i dnes je velmi živým a prosperujícím velkoměstem.\n\nDíky hospodářské stagnaci Yorku za průmyslové revoluce se ve městě ve víceméně nedotčeném stavu dochovala řada středověkých staveb, jež leckde jinde musely ustoupit továrnám a manufakturám. Jedná se především o hrázděné a zděné měšťanské domy a hostince. Nový zájem o středověk v 19. století vedl k rozsáhlému programu rekonstrukce, a město tak dnes přitahuje značný zájem turistů. Perlou v koruně města je jeho historická katedrála, York Minster.\n\nMěsto York se rozkládá v Yorské kotlině (\"Vale of York\"), rovinaté zemědělské oblasti ohraničené na západě pohořím Pennines, na severu vysokými vřesovišti North York Moors a na západě vrchovinou Yorkshire Wolds. Řeka Ouse mezi svými meandry tvoří široké nivy (ings) a v mokřinatých údolích v bezprostředním okolí města leží čtyři velké obecní louky (stray).\n\nZa dob Římanů byla území podél toku řek Ouse a Foss velmi bažinatá, což zlepšovalo obranyschopnost města. I dnes je York místem častých povodní, vznikajících přelitím řeky Ouse; město má rozsáhlou (ačkoli ne vždy dokonale fungující) síť protipovodňových zábran, mj. povodňovou stěnu podél řeky Ouse a protipovodňová vrata na řece Foss při soutoku. Na podzim roku 2000 město postihla ničivá povodeň, nejhorší za 350 let, která však nedokázala prolomit povodňovou stěnu, zpevněnou pytli s pískem. Na území města odjakživa existují rozsáhlé plochy, jež jsou vzhledem ke své snadné zaplavitelnosti nevhodné k zástavbě.\n\nYork je významným železničním uzlem. Křižují se zde hlavní železniční trati East Coast Main Line, Cross Country Line a TransPennine.\n\nMěsto York má přibližně 185 000 obyvatel; z toho přes 90 % tvoří běloši.\n\nEkonomika města je z větší části založena na cestovním ruchu, vědě a výzkumu a službách. Ještě v 50. letech 20. století tomu bylo zcela jinak: hlavními zdroji prosperity města byly zdejší čokoládovny a železnice. Většina průmyslu je však již minulostí, a to včetně vagónky, která ve své době zaměstnávala přibližně 22 tisíc dělníků. Mezi nejvýznamnější zaměstnavatele v současnosti (2006) patří magistrát, pojišťovna Norwich Union a čokoládovny Nestlé.\n\nV Yorku sídlí společnost Nestlé Rowntree, světoznámý výrobce cukrovinek. Vyrábí se zde mj. čokoládové tyčinky Kit Kat a Yorkie a bonbóny Smarties (obdoba českých Lentilek). Až do 30. září 2005 byla v Yorku v provozu též čokoládovna Terry’s; její majitel společnost Kraft Foods však výrobu přesunula do Polska. Historická provozní budova je však stále k vidění vedle závodiště Knavesmire. I přes velké propouštění u velkých zaměstnavatelů v poslední době však zaměstnanost v Yorku zůstává na poměrně dobré úrovni.\n\nAreál hlavní univerzity města, University of York, se rozkládá na východním okraji města v předměstí Heslington. Až do roku 2006 šlo o jedinou univerzitu ve městě; toho roku získala statut univerzity též York St. John University, původně samostatná kolej University of Leeds. Ve městě se nachází též několik pracovišť britské právnické vysoké školy College of Law.\n\n\nPod chórem katedrály je raně středověká krypta a rozsáhlé podzemí, přístupné po dvou schodištích ze severní a jižní strany transeptu. Krypta byla založena v době misie sv. Wilfrida. Je sklenutá románskými sloupy, jedna báze sloupu připomíná předchozí římskou stavbu. Interaktivní muzejní expozice zde prezentuje výsledky archeologického výzkumu města. Na místě katedrály, ovšem diagonálně orientovaný, stál římský tábor z let 71 - 300 n.l. na půdorysu čtverce s pravoúhlou sítí ulic, s několika desítkami kamenných budov. Jeho centrem bylo sídlo vojevůdce, oltář a sloupová bazilika (jeden sloup je vztyčen na náměstí jižně od katedrály), dále domy vojáků, tržiště, lázně, nemocnice (tzv. infirmarium) a další domy. Kromě drobných římských nálezů jako jsou šperky nebo střešní taška s označením VI. legie římského vojska je vystaveno několik náhrobních desek z období po pádu Římské říše, kdy původní obyvatelé Brigantové, nájezdníci z řad Vikingů a po roce 1066 Normani pohřbívali své mrtvé pod kamenné náhrobní kameny s reliéfy ve zvěrném stylu, či s křížem. V nadzemní části chóru jsou dvě náhrobní tumby arcibiskupů ze 13. století (jedna s figurou arcibiskupa, druhá jen s tesaným křížem). Několik krásných figurálních epitafů ve zdech chóru a na severní stěně chórové přepážky patří příznivcům katedrály z řad šlechty, měšťanů a obchodníků doby renesanční. Mají pestrobarevnou polychromii.\n\nKatedrála je kromě architektury proslulá také svými vitrážemi. Okno v západním průčelí lodi pochází z roku 1338; jedná se o největší středověké vitrážové okno na světě. Okno ve východním průčelí nad kaplí Panny Marie bylo dokončeno roku 1408. V severním rameni transeptu se nachází tzv. Okno pěti sester, jehož každý lomený oblouk je přes 16 metrů vysoký. V jižním transeptu je slavné růžicové okno (tzv. rozeta). Varhany na kůru byly dvakrát zničeny požárem; stávající nástroj pochází z roku 1829 a v roce 1993 prošel zásadní rekonstrukcí.\n\nZe severní strany ke katedrále přiléhá kapitulní síň ze 2. čtvrtiny 14. století, vystavěná na centrálním půdorysu mnohostěnu; má ojedinělou hvězdovou klenbu a bohatou figurální dekoraci ve stylu rané dekorativní gotiky, za pozornost stojí slepá arkádová pole se sedačkami (tzv. sedilemi) pro kanovníky, jež zdobí stovka hlaviček soudobých obyvatel i bájných bytostí.\n\nKatedrála má tři věže; ve dvojici hranolových věží na západní straně jsou instalovány zvony, většinou v elektrickém systému zvonkohry. Zvon ‘Great Peter’ v severozápadní věži váží 11 tun; v jihozápadní věži je 14 samostatných zvonů (tenor váží přesně 3 tuny) a zvonkohra složená z 11 menších zvonků (tenor 1,17 t). Do severní části transeptu byl v roce 1955 vsazen orloj se dvěma figurkami letců na památku severoanglických letců, padlých během druhé světové války. Při církevních a školních svátcích bývá zvonkohra spuštěna nepřetržitě 20 minut.\n\nPřed katedrálou stojí na jihovýchodní straně socha sedícího císaře Konstantina Velikého, pomník christianizaci země.\n\n\n\n\n\n\n\n\n\n\nVšechny níže uvedené odkazy jsou v anglickém jazyce.\n\n\n\n"}
{"id": "186255", "url": "https://cs.wikipedia.org/wiki?curid=186255", "title": "Liebiegův zámeček", "text": "Liebiegův zámeček\n\nLiebiegův zámeček (', též Liebiegova vila) je výstavní vila stojící v Jablonecké ulici ve městě Liberci nedaleko Harcovské přehrady.\n\nStavbu honosného rodinného sídla velkopodnikatelského rodu Liebiegů zahájil roku 1897 baron Theodor Liebieg, který tak chtěl získat pohodlné sídlo nedaleko rodinných továren. Architekt Adolf Bürger postavil na místě dvou starších domů romanticky pojatou jednopatrovou budovu s polygonálním arkýřem a napodobeninou hrázděného zdiva v prvním patře. Při jejím návrhu byl patrně ovlivněn tvorbou anglických architektů. Druhou, východnější a honosnější část postavil roku 1900 vídeňský architekt W. Moldheim. Dominantou této zámku podobné stavby je věž dlátovitého tvaru. Směrem do parku podél Harcovského potoka pak směřuje třetí část vily, kterou postavil v secesním slohu roku 1904 liberecký stavitel Richard Wojatschek. Před druhou světovou válkou byl v parčíku vily vybudován protiletecký kryt. Liebiegové byli po válce nuceni Československo opustit, jejich vila pak chátrala. Roku 1976 proběhly další úpravy, po kterých byla v zámečku umístěna mateřská školka společnosti Textilana. Vedení této společnosti ve vile v letech 1991–92 také sídlilo.\n\nPo krachu Textilany Liberec se roku 2004 dostala za 25 milionů korun vila do majetku města, které ji roku  2005 nechalo za dalších 5 mil. rekonstruovat. Během rekonstrukce byly například v „Síni bájí“ odkryty malby s výjevy bájných zvířat. Ve vile dnes sídlí odbory magistrátu města Liberec a Komunitní práce Liberec, o. p. s., slouží také kulturním akcím a svatebním obřadům.\n\n"}
{"id": "186260", "url": "https://cs.wikipedia.org/wiki?curid=186260", "title": "STS-117", "text": "STS-117\n\nSTS-117 byla montážní mise amerického raketoplánu Atlantis, která začala 8. června a skončila 22. června 2007. V průběhu mise byla ke stanici připojena další část příhradového nosníku a rozvinuty nové solární panely. Solární panel P6, do té doby umístěný na provizorním místě, byl stažen a tím připraven na přesun na svou finální pozici na nosníku P5. Během tří plánovaných a jednoho neplánovaného výstupu do vesmíru se kromě montážních prací podařilo opravit poškozenou tepelnou izolaci raketoplánu. Sunitu Williamsovou v základní posádce stanice Expedice 15 vystřídal astronaut Clayton Anderson.\n\n\n\n\nPilotem této mise měl být původně astronaut Mark Polansky, byl ale povýšen na velitele mise STS-116.\n\nCílem letu bylo připojení 17,5 tuny vážícího příhradového nosníku ITS-S3/S4, PVA-S4 obsahujícího čtyři fotovoltaické panely k Mezinárodní vesmírné stanici (ISS) a složení pravobočního solárního panelu na ITS-P6, který byl od roku 2000 umístěn v provizorní poloze „nad stanicí“. Byly naplánovány tři výstupy do otevřeného prostoru (EVA), při kterých měli astronauti připojit příhradový nosník a zprovoznit fotovoltaické panely, kvůli opravě poškození tepelné izolace raketoplánu se v průběhu letu uskutečnil ještě čtvrtý, neplánovaný, výstup.\n\nDalším úkolem mise byla výměna člena posádky ISS. Astronautka Sunita Williamsová, která pracovala na stanici již několik měsíců, si vyměnila místo s Claytonem Andersonem a vrátila se s raketoplánem Atlantis na Zemi.\n\nDružicový stupeň Atlantisu byl 7. února převezen do montážní haly VAB, kde byl připojený k motorům SRB a hlavní palivové nádrži ET. Jeho převoz na startovací rampu 39-A proběhl 15. února tj. o den později oproti původnímu plánu z důvodu chybně pracujícího čidla tlaku v pravém motoru SRB. Z této rampy budou startovat už všechny zbývající mise raketoplánů, protože druhá identická rampa 39-B bude přestavěna, aby mohla být použita na starty raket Ares.\n\n12. února, tj. tři dny předtím, než dorazil samotný raketoplán, se na odpalovací rampu přemístil jeho užitečný náklad. 22. února proběhl nácvik řešení nouzových situací a hned druhý den, 23. února, proběhlo simulované odpočítávání za účasti celé posádky až do času T-0 sekund. Začátek skutečného odpočítávání v čase T-43 hodin byl naplánovaný na 12. března a Atlantis se měl do vesmíru vydat 15. března v 11:43 SEČ (10:43 UTC).\n\nV pondělí 26. února se přes Floridu přehnala bouřka s krupobitím. Kroupy poškodily vrchní část venkovní palivové nádrže ET. NASA se 27. února rozhodla odložit start na neurčito. 4. března 2007 byla celá sestava STS-117 přesunuta zpět do budovy VAB. Následovaly kontroly rozsahu poškození. Ledové kroupy až o velikosti golfového míčku způsobily kolem 1000 – 2000 prohlubní v pěnové izolaci externí nádrže a drobná poškození povrchu na 26 dlaždicích na levém křídle raketoplánu. Po dokončení oprav orbiteru a externí palivové nádrže byl raketoplán Atlantis (externí nádrž měla zřetelně skvrnitý povrch po opravách) 15. května ráno podruhé dopraven na startovací rampu 39A.\nStart raketoplánu proběhl úspěšně 8. června 2007 ve 23:38:04 UTC.\n\nPo bezproblémovém navedení raketoplánu na oběžnou dráhu 9. června posádka otevřela dveře nákladového prostoru, provedla korekce dráhy, vyklopení parabolické antény na komunikaci v pásmu Ku a oživila manipulátor RMS (). Jedním z nejdůležitějších úkolů byla kontrola tepelného štítu senzory OBSS (). Tato kontrola slouží k odhalení případného poškození tepelného štítu, které mohlo nastat po startu. Závažné poškození tepelné ochrany na náběžné hraně křídla u raketoplánu Columbia mělo za následek jeho destrukci při návratu do atmosféry.\n\nPři kontrole tepelného štítu byla pomocí senzorů zjištěna na levém bloku motoru OMS trhlina v ochranné tkanině o velikosti přibližně 10 x 15 cm. Poškozené místo se nacházelo v málo tepelně namáhané části raketoplánu, trhlina neměla nijak ohrožovat bezpečnost astronautů při průletu atmosférou zpět na Zemi. Komise NASA se přesto rozhodla pro provizorní opravu poškozeného místa, mise STS-117 byla prodloužena o 2 dny. Do plánu byl přidán jeden výstup do volného prostoru navíc, při němž se měli astronauti pokusit trhlinu opravit. To se podařilo již při třetím výstupu do volného prostoru (EVA-3) astronautu Johnu Olivasovi.\n\n10. června v 19:36 UTC se raketoplán Atlantis spojil s Mezinárodní vesmírnou stanicí (ISS). Předcházel tomu manévr, při kterém se raketoplán otáčel o 360° a posádka ISS filmovala jeho tepelný štít (\" – RPM). Po připojení raketoplánu k uzlu PMA-2 následovala kontrola hermetičnosti spoje a zároveň manipulátor RMS uchopil příhradovou konstrukci ITS-S3/S4. V čase 21:04 UTC se otevřel průlez mezi raketoplánem a stanicí a posádky se setkaly. Křeslo z transportní lodě Sojuz TMA-10 pro Williamsovou přenesli do raketoplánu, Andersonovo křeslo z raketoplánu bylo přestěhováno zase do Sojuzu. Po jeho namontování se Anderson stal oficiálně členem dlouhodobé posádky Expedice 15 a Williamsová členkou posádky Atlantis.\n\n11. června v 01:00 UTC mechanický manipulátor ISS dokončil připojení nosníku S3/S4 k ISS. Astronauti Olivas a Reilly zahájili přípravu výstupu v přechodové komoře Quest, kde byl tlak snížen na 700 hPa. V 19:35 UTC začala dekomprese přechodové komory a ve 20:03 UTC se s hodinovým zpožděním začal první výstup do otevřeného prostoru (EVA-1). Zpoždění bylo způsobeno tím, že připojení nosníku S3/S4 k ISS nešlo tak hladce, jak se očekávalo. Nastal totiž problém se silovými setrvačníky CMG (\"), které nebyly schopné udržovat orientaci a stabilizaci komplexu stanice-raketoplán. Až po odstranění tohoto problému se mohlo pokračovat v manévrování se segmenty S3 a S4 zavěšenými na manipulačním ramenu ISS.\n\nPrvní výstup do otevřeného prostoru absolvovali James Francis Reilly a John Daniel Olivas. Jejich úkolem bylo pokračovat v připojování nosníku se slunečními panely (STC-S3) k ISS. Astronauti propojili konektory, uvolnili přepravní pojistky a kryt, kýlový trn byl přemístěn a nakonec byl rozevřen radiátor na S4. Výstup se skončil 12. června 2007 ve 2:17 UTC. Trval 6 hodin a 15 minut.\n\nV průběhu 12. června byly nové panely fotovoltaických baterií (na P4) postupně vysunuty na plnou délku. Vysouvání panelů proběhlo bez problémů a bylo dokončeno v 17:53 UTC. Po jejich vysunutí se posádky věnovaly vědeckým experimentům a přenášení nákladu mezi raketoplánem a stanicí. V ruské části stanice však selhal navigační počítač systému SUDN (). V důsledku toho bylo nefunkční řízení orientace a stabilizace americkými silovými setrvačníky CMG (). Středisko řízení vesmírných letů v Houstonu vypracovalo metodu, jak obnovit a udržovat stabilizační systém v provozu bez využití ruského navigačního počítače, která však nefungovala. Proto bylo řízení orientace předáno autopilotovi DAP () s využitím motorů RCS stanice. Orientaci a stabilizaci komplexu s využitím setrvačníků CMG se podařilo obnovit až 13. června kolem 01:00 UTC. 12. června ve 21:20 UTC navíc nastal ještě falešný požární poplach v modulu Zarja.\n\n13. června se začalo dálkově řízené zatahování panelu fotovoltaických baterií SWA () 2B na příhradové konstrukci ITS-P6. Bylo však přerušeno problémy: panel se začal vlnit a jednotlivé díly panelu se přestaly správně skládat. Po neúspěšných pokusech o uvolnění zaseknutých dílů bylo další zatahování přerušeno. Kromě toho v ranních hodinách došlo k totálnímu selhání ruského navigačního systému SUDN. Veškerou orientaci a stabilizaci musely proto převzít motory RCS raketoplánu Atlantis.\n\nV 18:28 UTC začali astronauti Patrick G. Forrester a Steven Swanson druhý výstup do kosmu, technici ve středisku CUP-M zatím pokračovali v pokusech o oživení řídících počítačů.\n\nHned na začátku druhého výstupu do kosmu se Forrester a Swanson přesunuli na příhradovou konstrukci ITS-P6 (Forrester byl na konci staničního manipulátoru SSRMS) a zahájili urovnávání dílů a vodících lan zaseknutého panelu. Nakonec se pomalu a s problémy podařilo zatáhnout pět jeho dalších dílů a pak bylo skládání odloženo na další den. Potom začali astronauti řešit další úkol výstupu, kterým byla demontáž aretačních pojistek na otočném spoji mezi konstrukcí ITS-S3 a ITS-S4. V průběhu aktivace spoje se ale zjistilo, že v zapojení řízení je chyba a příkazy pro motor č.1 vykonává motor č.2 a naopak. Do rozhodnutí o vyřešení problému astronauti nechali na spoji jednu aretační pojistku, aby nedošlo k jeho nepředvídatelnému pohybu. Plné zprovoznění spoje tak muselo být odloženo na některý z dalších výstupů do kosmu. Výstup EVA-2 se skončil 14. června v 01:44 UTC a trval 7 hodin 16 minut.\n\nNásledoval odpočinek obou posádek. Řídícímu středisku se na 7 minut se podařilo navázat spojení s jednou dvojicí řídících počítačů CVM. Spojení však následně opět vypadlo. Problém bylo nutno vyřešit do oddělení raketoplánu od stanice, protože bez raketoplánu už nebude mít co stanici stabilizovat. NASA proto zvažovala, že prodlouží pobyt raketoplánu u stanice o další den. Williamsová a Anderson neúspěšně hledali příčinu výpadku počítačů. V 11:23 UTC byl opět vyhlášen falešný požární poplach.\n\nPokračovaly též pokusy o zatažení panelu. Panel se podařilo složit o další čtyři díly. Tímto byl panel zatažen asi z poloviny. Další skládání bylo odloženo až na třetí výstup do otevřeného prostoru (EVA-3), který byl zahájen 15. června v 17:24 UTC. Kromě jiného se astronauti na začátku výstupu měli pokusit opravit i poškozenou tepelnou izolaci.\n\nTřetí výstup do vesmíru absolvovali Reilly a Olivas. Pomocí manipulátoru RMS se Olivas dostal k místu s poškozenou izolací. Nejdříve kus izolace zatlačil dovnitř rukou a potom ho zašil a zajistil 21 sponami. Kromě toho jej ještě zajistil zasvorkováním. Reilly mezitím pracoval na generátoru kyslíku na vnější straně modulu Destiny. Nainstaloval na něm nový ventil a potom oba astronauti společně nainstalovali desku protimeteorického štítu modulu Destiny. V závěru výstupu se jim podařilo úplně složit problematický panel. Výstup EVA-3 trval 7 hodin 58 minut.\n\n16. června ruské řídící středisko pomalu uvedlo do provozu většinu svých počítačů. Za hlavní příčinu selhání se považuje poškození ochranných přepěťových pojistek sekundárních napájecích zdrojů počítačů. Po přemostění pojistek se podařilo všechny počítače zprovoznit, ty pak po otestování opět přebraly orientaci stanice. Odložení odpojení raketoplánu od stanice se proto nekonalo. Na palubě ISS zatím pokračovaly práce a přípravy na čtvrtý mimořádný výstup do vesmíru. Ten se začal 17. června v 16:25 UTC a absolvovali jej astronauti Forrester a Swanson. Jejich cílem bylo především zakončení zapojení nových solárních panelů, uvolnění rotačního mechanizmu SARJ, který umožní novým solárním panelům otáčet se za Sluncem.\n\nKolem 17:00 UTC astronauti nainstalovali nosník pro vnější televizní kameru segmentu příhradové konstrukce. Potom došlo na práci na spojovacím uzlu SARJ. Forrester testoval stav převodovek otočného spoje, Swanson zatím zahájil demontáž zbylých aretačních pojistek otočného spoje. Pak astronauti demontovali kýlový trn a pomocné vzpěry příhradové konstrukce, nainstalovali podnožky PFR a začali oživovat nové segmenty. Po dokončení této práce se oba přesunuli do přechodové komory Quest, kde si vyměnili nářadí a kolem 20:30 UTC se přesunuli k příhradové konstrukci ITS-Z1. Zpětná montáž protimeteorických panelů se však nepodařila. Byly proto jen provizorně připoutány jistícími lanky. Ve 22:45 UTC se Forrester a Swanson vrátili do přechodové komory. Výstup EVA-4 trval 6 hodin a 29 minut.\n\n18. června měla posádka raketoplánu volný den. Skafandry pro výstup do otevřeného prostoru byly přeneseny na palubu raketoplánu. Po přenesení poslední dávky vody z raketoplánu na stanici se ve 22:30 UTC posádky slavnostně rozloučily. Ve 22:51 UTC se uzavřely průlezy mezi tělesy. Vlastní odpojení však nastalo až po ukončení odpočinku posádky, dne 19. června ve 14:42 UTC.\n\nPo standardním obletu okolo stanice se v čase 16:01 UTC raketoplán separačním manévrem od stanice vzdálil. V 19:13 UTC byl opět zahájen průzkum tepelné ochrany raketoplánu.\n\n20. června začaly probíhat přípravy na přistání, jehož první termín byl 21. června na Kennedyho vesmírném středisku (KSC). Na palubě orbitru se začal úklid nákladu a zkoušky systémů potřebných pro přistání – řídícího systému FCS (), zkušební spuštění hydraulického čerpadla APU-1 () a zkušební zážeh motorů RCS. Konala se též tisková konference.\n\n21. června se začaly vlastní přípravy na přistání – členové posádky se ve skafandrech připoutali na svá místa, byl deaktivován systém na odstraňování oxidu uhličitého ze vzduchu a proběhly zkoušky vychylování motorů OMS. Předpověď počasí pro KSC však byla špatná a potom, co se počasí ještě zhoršilo, bylo přistávání odloženo o jeden oblet a nakonec zrušeno a přeloženo na 22. června. To se už aktivovalo i záložní letiště na Edwardsově letecké základně (Edwards AFB) v Kalifornii, protože na Floridě byla předpovídána velká oblačnost a bouřky. Kromě KSC a Edwards AFB už může raketoplán přistávat jen na základně White Sands v Novém Mexiku, pro kterou však byly také hlášeny bouřky.\n\n22. června v 18:20 UTC dalo řídící středisko souhlas s přistáním v Kalifornii. Raketoplán se obrátil do pozice pro zážeh motorů OMS, který se začal v 18:43:47 UTC. Po 2 minutách a 35 sekundách byly motory vypnuty a perigeum se tím snížilo na výšku několika kilometrů. Raketoplán se nacházel na nenávratně sestupné dráze. Z bezpečnostních důvodů byly vypuštěny pohonné hmoty. Kolem 19:18 UTC raketoplán Atlantis vstoupil do atmosféry ve výšce asi 121 km rychlostí 7,59 km/s. V 19:23 raketoplán zahájil sérii otáček (2 otáčky ve tvaru S), aby snížil svoji rychlost. V čase 19:30 nastal okamžik největšího aerodynamického namáhání. Teplota plazmatu v okolí raketoplánu dosahovala místy až 1300 °C. V 19:46 raketoplán zahájil manévr HAC (), neboli okruh nad místem přistání. V 19:49 se zadní kola podvozku dotkla přistávací dráhy. Vzápětí na dráhu dosedla i přední kola, byl odhozen brzdící padák a v 19:50:48 UTC se raketoplán zastavil. Do tohoto okamžiku mise trvala 13 dní, 20 hodin, 11 minut a 34 sekund.\n\nRaketoplán byl přepraven nazpět na Floridu pomocí speciálního transportního letadla Shuttle Carrier Aircraft (SCA). Přeprava byla zahájena 1. července ráno. Pro nepříznivé povětrnostní podmínky muselo letadlo přečkat noc z 2. na 3. července ve Fort Campbel v Kentucky. Na Floridě přistálo SCA s raketoplánem 3. července 2007 kolem 14:30.\n\nPoškození raketoplánu Atlantis krupobitím způsobilo velké změny v plánech následujících startů raketoplánů. Start STS-123 byl přesunut na únor 2008, STS-118 (který nemohl letět, dokud nebyla dokončena montáž nosníku S3/S4 při misi STS-117, protože nosník S5, který STS-118 vynášel, měl být připojen k S4) byl přeplánován na 8. srpna 2007, STS-120 odstartoval 23. října 2007 a další start Atlantis při misi STS-122 byl přepsán na 6. prosince 2007.\n\n\n"}
{"id": "186271", "url": "https://cs.wikipedia.org/wiki?curid=186271", "title": "Oswald Chambers", "text": "Oswald Chambers\n\nOswald Chambers (24. července 1874 – 15. listopadu 1917) byl skotský protestantský kazatel a učitel ve 20. století.\nNarodil se v Aberdeenu ve Skotsku baptistickým rodičům. Své obrácení ke Kristu prožil v deseti letech při kázání Charlese Spurgeona. Studoval na Universitě v Edinburghu umění a archeologii, později teologii na Dunoon College. V letech 1906 až 1910 cestoval a vyučoval Písmo svaté ve Spojených státech, Velké Británii a Japonsku.\n\nV roce 1910 se oženil s Gertrudou Hobbsovou („Biddy“) a 24.5.1913 se jim narodila jediná dcera Kathleen.\n\nV roce 1911 založil Bible Training College v Claphamu v Londýně, stal se jejím ředitelem a vyučoval na ní až do roku 1915, kdy školu kvůli první světové válce uzavřel a v říjnu 1915 odplul do Zeitounu v Egyptě (poblíž Káhiry), kde sloužil u australských a novozélandských jednotek jako vojenský kaplan YMCA. Tam po operaci slepého střeva 15. listopadu 1917 zemřel.\n\nNebyl spisovatel, napsal jen jednu knihu, přesto je jeho jméno na více než třiceti titulech. Sestavila je jeho manželka, paní Chambersová, soudní stenografka, z doslovných rukopisných záznamů jeho kázání, které zapsala během sedmi let jejich manželství. Téměř půl století pracovala po smrti svého manžela na tom, aby jeho slova předala světu.\n\nNejznámější knihou Oswalda Chamberse je „My Utmost for His Highest“ (To nejlepší pro Jeho slávu), která s nákladem miliónů výtisků zůstává i dnes mezi deseti nejprodávanějšími knihami v oblasti náboženské literatury.\n\nhttp://www.oswaldchambers.co.uk/\n"}
{"id": "186273", "url": "https://cs.wikipedia.org/wiki?curid=186273", "title": "Skoky na lyžích na Zimních olympijských hrách 1972", "text": "Skoky na lyžích na Zimních olympijských hrách 1972\n\n"}
{"id": "186275", "url": "https://cs.wikipedia.org/wiki?curid=186275", "title": "Rospuda", "text": "Rospuda\n\nRospuda je řeka v severovýchodním Polsku dlouhá asi 80 km. Protéká Suvalským pojezeřím a severozápadní částí Augustovského pralesa. Z hydrologického hlediska jde o horní tok řeky Netty, pravého přítoku řeky Biebrzy. Do \"Rospudy\" se vlévá řeka Blizna. Protéká obcemi Filipów, Bakałarzewo, Raczki, Augustov.\n\n\"Rospuda\" má svůj počátek v pramenech svahů pahorků ležících jižně od Rominckého pralesa, jihovýchodně od města Gołdap. Vlastní řeka vytéká teprve z Černého jezera, dále teče na jih a jihovýchod přes řetěz devíti úzkých ledovcových jezer: Rospuda Filipowska, Kamienne, Długie, Garbaś, Głębokie, Sumowo, Okrągłe, Bolesty a Rospuda Augustowska, v němž svůj tok končí.\n\nNa horním toku mezi jezery má \"Rospuda\" úzké a členité koryto a rychlý proud. Dno je kamenité a připomíná tak horský potok. Protéká lesy i loukami, úzkým údolím s vysokými a strmými břehy, časté jsou zákruty, kaňony, spadlé stromy. Úzká žlabová jezera jsou dlouhá několik kilometrů, dvě nejdelší - \"Rospuda Filipowska\" a \"Bolesty\" - jsou dlouhá 5,8 km při šířce pouhých 400 až 800 m. Jejich břehy jsou vysoké, místy zalesněné, občas s loukou a přetínané roklemi. Tento zajímavý reliéf terénu je výsledkem eroze vlivem stékajících dešťových vod.\n\nV dolním toku řeka probíhá \"Augustovským pralesem\", mění charakter na nížinný. Meandruje v podmoklém říčním údolí mezi oblastmi zarostlými rákosím. Říční koryto se rozšiřuje a vytváří bahnitou rašeliništní pánev, tzv. Údolí Rospudy.\n\nÚdolí Rospudy (polsky \"Dolina Rospudy\") je jedna z nejcennějších rašeliništních oblastí s přírodními a nenarušenými vodními vztahy. Zjednodušeně řečeno rašeliniště udržuje stálou úroveň vody, takže nezarůstá stromy a křovím. Tím se liší od močálových oblastí narušených lidským zásahem, které musejí být koseny, aby nezarostly expanzívními druhy a nálety dřevin.\n\nÚdolí Rospudy je chráněno vzhledem k výskytu vzácných druhů rostlin i živočichů. Roste tam mj. 19 zástupců vstavačovitých, které jsou přísně chráněné, včetně jediného polského výskytiště toříčku jednohlízného (\"Herminium monorchis\"), rostliny zapsané do Polské červené knihy rostlin, a jedno z několika míst, kde roste bělokvětý poddruh prstnatce pleťového. Na území údolí se vyskytují další vstavače, např. prstnatec májový (\"Dactylorhiza majalis\"), střevíčník pantoflíček (\"Cypripedium calceolus\"), korálice trojklaná (\"Corallorhiza trifida\"), prstnatec Fuchsův (\"Dactylorhiza fuchsii\"), prstnatec Traunsteinerův (\"Dactylorhiza traunsteineri)\", kruštík bahenní (\"Epipactis palustris\"), hlízovec Loeselův (\"Liparis loeselii\") a další chráněné rostliny: bříza nízká (\"Betula humilis\"), jirnice modrá (\"Polemonium caeruleum\"), rosnatka anglická (\"Drosera anglica\"), rosnatka okrouhlolistá (\"Drosera rotundifolia\"), lilie zlatohlavá (\"Lilium martagon\") aj.\n\nV současnosti je ohrožena výstavbou mezinárodní silnice E67 známá též jako Via Baltica.\n\nPodle části ekologů, botaniků, zoologů, specialistů na mokřiny a Evropské komise je oblast údolí Rospudy ohrožena plánovanou stavbou obchvatu Augustova, v případě realizace tohoto projektu i samotná rychlostní komunikace a stavební práce přispějí ke zničení přírody, včetně hnízdišť ptáků a míst výskytů chráněných rostlin. Budova přemostění může narušit citlivé vodní vztahy v oblasti údolí. Je plánováno vykácení více než 20 tisíc stromů. Mnohem větší ohrožením pro existenci rostlin a zvířat může být samotný provoz obchvatu vzhledem k hluku, znečištění vzduchu, kolize ptáků s vozidly, stékání vody se solí a chemikáliemi z vozovky. Evropská komise na základě dokumentace projektu vyčítá akci škodlivý vliv na ptactvo představující předmět ochrany oblasti Natura 2000, nejasnosti ve zprávě ohledně vlivu akce na vodní poměry a vadnou přípravu programu přírodní kompenzace.\n\nToto stanovisko nepodporují vědci připravující podklady pro investora, Generální ředitelství rychlostních komunikací a dálnic (GDDKiA). Podle nich budou díky přemostění údolí poškození nevelká a budou kompenzována, navržena byla i zařízení odvádějící vodu z vozovky mimo údolí.\n\n"}
{"id": "186280", "url": "https://cs.wikipedia.org/wiki?curid=186280", "title": "Basava", "text": "Basava\n\nBasava (kannadština: ಬಸವಣ್ಣ) (1106–1167) byl indický sociální a náboženský reformátor. Vystupoval proti kastovnímu systému, kázal rovnoprávnost mužů a žen a za svého působení na postu prvního ministra potíral džinismus a buddhismus. Je také znám pod jménem Vršabha (‚býk‘).\n\nNarodil se v bráhmanské rodině vyznavačů Šivy na území dnešního státu Karnátaka. Již v mladém věku měl silné náboženské a sociální cítění a velmi brzy se dostal se svou rodinou do natolik konfliktní situace, že odešel z domova a vydal se na poutní cestu.\n\nPo své pouti přichází se svou reformou. Odmítá mnoho tradičních rituálů, včetně dědičné role bráhmanů jako prostředníků mezi věřícími a bohy. Nelíbil se mu také kastovní systém a postavení žen ve společnosti. Přesto ale zůstával přísným vyznavačem Šivy.\n\nPo příchodu na dvůr panovníka Bijjaly I. (vládl 1156–1167) z dynastie Kalachuri se dostal až na místo prvního ministra. Své postavení využil k rozšiřování své víry. Založil společnost „Halu pro přímého zažití Šivy“ (\"šivanubhavamandapa\"), kam měli přístup i ženy, a to na náboženské rozpravy. Jeho poezie určená k oslavě Šivy a psaná v kannadštině je základním textem kannadské literatury. Po čase ale jeho činnost vyvolala velké nepřátelství v ortodoxních kruzích a Basava musel zemřel za podivných událostí. Jeho učení ale přežilo a on se stal jedním z otců hnutí Lingajáta (možná existovala již předtím a Basava jí dokázal vštípit svůj program). Je hrdinou klíčového textu této sekty \"Basava-purana,\" který ve 14. století sepsal Bhima Kavi\".\"\n"}
{"id": "186281", "url": "https://cs.wikipedia.org/wiki?curid=186281", "title": "Royal Australian Air Force", "text": "Royal Australian Air Force\n\nRoyal Australian Air Force (zkratka RAAF) je letectvo Australského svazu. Přímo navazuje na tradice druhého nejstaršího letectva na světě Australian Flying Corps (AFC), vytvořeného 22. října 1912. V současnosti (2012) v RAAF slouží 17 375 vojáků a letectvo provozuje 275 letadel. Od svého vzniku se jeho jednotky zúčastnily obou světových válek, Korejské války i války ve Vietnamu. Posledním bojovým nasazením jednotek RAAF je zapojení do bojů proti Islámskému státu v Iráku počínaje říjnem 2014. \nMottem RAAF (stejně jako RAF) je latinské \"Per ardua ad astra\".\n\nPředchůdcem RAAF byly Australian Flying Corps založené v roce 1914 jako součást britských Royal Flying Corps. AFC poskytovaly během první světové války podporu britským jednotkám v Iráku, Egyptě, Palestině, ale byly nasazeny také na západní frontě. Po skončení války se AFC v roce 1921 přeměnilo na nezávislé \"Royal Australian Air Force\", jako druhé letectvo světa organizačně zcela nezávislé na pozemních a námořních silách, po britském Royal Air Force.\n\nNa začátku druhé světové války se Australané zapojili do společného výcvikového programu letectev Commonwealthu (\"Empire Air Training Scheme\"). Cílem tohoto programu bylo připravit v co nejkratší době co největší počet pilotů ze všech částí britského impéria pro předpokládanou válku s Třetí říší a jejími spojenci.\n\nCelkem bylo v průběhu války pod britským velením nasazeno 19 australských perutí. Většina jednotek byla umístěna na Britských ostrovech, ale některé ve Středomoří a Severní Africe. Australané také tvořili posádky bombardérů v britských perutích RAF.\n\n19. února 1942 podniklo japonské letectvo nálet na Darwin. Australská vláda tak poprvé pocítila japonské ohrožení a začala se stahováním některých jednotek z Evropy, ačkoliv většina jich v Evropě zůstala až do konce války. Z nedostatku vlastních letounů schopných boje s Japonci Austrálie přistoupila k dovozu britských a amerických. Šlo především o letouny Bristol Beaufighter. Koncem roku 1942 započala výroba prvních v Austrálii vyvinutých stíhacích letounů typu CA-12 Boomerang. RAAF se od roku 1943 významně podílela na znovuzískání ztracených území v Pacifiku. \nCelkově se bojů druhé světové války účastnilo přibližně 20 000 pilotů RAAF. V australském letectvu v tomto období sloužilo 219 600 lidí, z nichž 11 061 ve válce zahynulo.\n\nBěhem války v Koreji obdrželo RAAF první proudové letouny Gloster Meteor. Nasazeny byly také transportní letouny k zásobování jednotek OSN. V následném konfliktu ve Vietnamu byly poprvé u RAAF použity vrtulníky Bell UH-1. Dvoumotorové bombardéry English Electric Canberra prováděly až do roku 1972 nálety na jednotky Vietkongu.\n\nV následujících desetiletích se RAAF soustředilo zejména na logistickou podporu jednotek Spojených národů. Zvláštní akcí byla mírová mise v roce 1999 ve Východním Timoru pod vedením australských jednotek. V roce 2003 se australské letectvo účastnilo války v Iráku. Bojové letouny F/A-18 Hornet podnikaly společně s britskými Tornády nálety na cíle v Iráku. Navíc se podílely i na kontrole iráckého vzdušného prostoru. Nasazení v Iráku ovšem vyvolalo ostrou kritiku. Letecká operační skupina 630 () RAAF se od října 2014 podílí na operacích proti hnutí Daeš na území Iráku, a od září 2015 i v Sýrii.\n\nV roce 1996 zahájilo australské ministerstvo obrany program obnovy strojového parku. Jako náhrada za F/A-18 a F-111 bylo u firmy Lockheed Martin objednáno 100 letounů F-35A. Dosluhující tankovací Boeingy 707 budou nahrazeny pěti stroji Airbus A330 MRTT. Bylo objednáno i šest letadel včasné výstrahy Boeing 737 AEW&C \"Wedgetail\". Pro strategickou přepravu měly být do roku 2008 zakoupeny čtyři Boeingy C-17 Globemaster III.\n\n\n"}
{"id": "186284", "url": "https://cs.wikipedia.org/wiki?curid=186284", "title": "Lingajáta", "text": "Lingajáta\n\nLingajáta je jedna z rozšířených šivaistických sekt v Indii založená ve 12.století reformátorem Basavou. Toto společenství uznává rovnoprávnost žen, odmítá kastovní systém, neuznává bráhmany a zavedlo pět kategorií kněžství. Jejich učení je druhem adavaismu (nedualistického náboženství). Někdy se také nazývá kálamukha.\n\nPět kategorií je odvozeno z pěti tváří Šivy zobrazených na emblémech, kterým se někdy říká paňčamukhalinga (sloup se čtyřmi tvářemi, které zpodobňují čtyři vtělení Šivy, pátá je neviditelná a vyjadřuje jeho transcendentní podobu; typická je zaoblenost vrchní části sloupu).\n\nBůh Šiva je jedinou realitou, která se ve svém absolutním stavu nazývá šiva-tattva. Šivova potence tvořit se projevuje ve dvou podobách a každý jedinec tvoří jeho „úd“ - čili každý je s ním bytostně spojen. Tato skutečnost je nám však zastřena a životním cílem je tohoto spojení dosáhnout. Nejlépe se toho docílí společnou meditací.\n\nVěřící se setkávají v místních kongregacích při bohoslužbách, které mají v čele duchovního učitele s titulem džagadguru, kterým může být i žena. Při bohoslužbách dochází ke společné meditaci, která pomáhá každému si uvědomit jeho přímé spojení se Šivou, které jsou nejpodstatnější. Dopomoci do stavu meditace mají recitace básní a zpěv písní. Některé z nich složil Basava.\n\n"}
{"id": "186285", "url": "https://cs.wikipedia.org/wiki?curid=186285", "title": "Kolombo", "text": "Kolombo\n\nKolombo (sinhálsky කොළඹ [kolamba], tamilsky கொழும்பு, anglicky \"Colombo\") je největší město, kulturní, průmyslové a komerční centrum ostrovního státu Srí Lanka. Leží na západním pobřeží ostrova a je přilehlé k městu Šrí Džajavardanapura Kotte. Kolombo je také administrativní centrum Západní provincie a centrum okresu Kolombo.\n\nKolombo je rušné město, kde se mísí moderní architektura s koloniálními budovami z dob Britského impéria. V roce 2011 zde žilo kolem 750 000 obyvatel. Do roku 1978 bylo hlavním městem země. Sídla státní správy se pak přesunula do Šrí Džajavardanapura Kotte, které je od centra Kolomba vzdáleno jihovýchodně necelých 10 km a tvoří s ním jednu aglomeraci. V metropolitní oblasti žije až 5,6 milionů obyvatel.\n\nDíky jeho velkému přístavu a výhodné poloze bylo známo antickým obchodníkům již před 2 000 lety. Hlavním městem ostrova se stalo po připojení k Britskému impériu v roce 1815 a status hlavního města mu byl ponechán i po získání nezávislosti v roce 1948. Po odebrání statusu hlavního města začalo být město koncipováno jako komerční centrum Srí Lanky.\n\nNázev Kolombo byl poprvé zaveden Portugalci v roce 1505, bylo přejaté ze sinhálského názvu Kolon thota – přístav na řece Kelani. Další možností je význam Kola-amba-thota – přístav s listnatými mangovníky.\n\nPřístav byl znám již Řekům, Peršanům, Římanům, Arabům a Číňanům před více než 2 000 roky. Cestovatel Ibn Battúta, který ostrov navštívil ve 14. století jej nazval \"Kalanpu\".\n\n"}
{"id": "186299", "url": "https://cs.wikipedia.org/wiki?curid=186299", "title": "Smil", "text": "Smil\n\nSmil má více významů:\n\n"}
{"id": "186302", "url": "https://cs.wikipedia.org/wiki?curid=186302", "title": "Krok (vojvoda)", "text": "Krok (vojvoda)\n\nKrok je mýtická postava českých dějin, soudce či vojvoda kmene Čechů, otec kněžny Libuše a jejích sester Kazi a Tety.\n\nPatrně nejstarší zmínku o Krokovi (Kosmas jej ovšem ve své latinsky psané kronice nazývá \"Crocco\") najdeme ve III. kapitole Kosmovy kroniky. Poté, co Kosmas vylíčí příchod praotce Čecha, popisuje v třetí kapitole mravy nejstaršího českého lidu. Vypráví, že první obyvatelé Čech nejprve žili velmi prostě, neznali alkohol, manželské svazky, soukromý majetek ani zbraně. Po blíže neurčené době se pak „prospěšné obrátilo v opak“ a mezi lidem začaly bujet křivdy a závist. Podle Kosma lidé tehdy neměli „ani soudce, ani knížete“. V tom čase povstal muž jménem Krok:\n\nTo je vše, co nám Kosmas říká o Krokovi samotném. V další kapitole pak Kosmas líčí tři Krokovy dcery: Nejstarší byla Kazi, která vynikala v znalosti bylin a věšteb – „nad břehem řeky Mže (dnes Berounky) při cestě, kudy se chodí do končin kraje bechyňského přes horu, jež slove Oseka,“ prý lidé Kazi po její smrti navršili mohylu, jež je podnes (rozuměj do Kosmových časů) vidět; kde Kazi sídlila, kronikář neuvádí. Prostřední byla Teta, které „zavedla pověrečnou nauku a učila modloslužebným řádům“ – ta si vystavěla hrad Tetín „na vrcholu strmé skály u řeky Mže (rozuměj Berounky)“. Třetí byla Libuše (u Kosmy \"Lubossa\"), dcera „věkem nejmladší, ale moudrostí nejstarší“, která si „vystavěla hrad tehdy nejmocnější u lesa, jenž táhne se ke vsi Zbečnu, a podle svého jména jej nazvala Libušín“.\n\nPo Krokově smrti si bez dalšího upřesnění lid zvolil Libuši za svého soudce: „A poněvadž lidu pravdivě předpovídala mnoho budoucích věcí, celý ten kmen sešel se po usmrcení jejího otce k obecné radě a ustanovil ji sobě za soudce.“\n\nPozdější kronikáři rozvíjejí pověst do dalších podrobností: Například Václav Hájek z Libočan líčí, že po smrti praotce Čecha byla vláda nabídnuta jeho bratru Lechovi. Ten ale odmítl a za vládce doporučil Kroka, prý vládce mocného rodu. Krok přijal Čechovu hůl i čepici a sídlil kolem roku 670 na Budči. Jednou však vyslal posly, aby našli bezpečnější sídlo a ti pak na pravém břehu Vltavy objevili skalnatý ostroh mezi hlubokými lesy. Vystavěný hrad na vysoké skále později dostal jméno Vyšehrad.\n\nFrantišek Palacký tvrdil, že Krokova postava je ovlivněna vládcem Sámem.\n\nNěkteří autoři, předpokládající keltský původ Čechů, uvádí možný vznik jména Krok z keltského Crocco a další historické souvislosti.\n\nDalší teorie hledaly vztah k analogické polské pověsti o knížeti Krakovi, mýtickém zakladateli Krakova.\n\nPodle historika Vladimíra Karbusického pocházejí bájná česká jména (Krok, Kazi, Teta, Libuše, Přemysl, Nezamysl, Mnata, Vojen, Vnislav, Křesomysl, Neklan a Hostivít) z úryvku staroslověnského textu adresovaného v 9. století Frankům (Teutonům). Text zní: \"Krok’ kazi (Tetha), lubo premyšl, nezamyšl m’nata voj’n u‘ni zla, kr’z my s‘ neklan (am), gosti vit\", což se vykládá jako: \"Zastav své kroky, Tetha\" (oslovení tehdejšího vůdce Franků, popřípadě západních sousedů obecně) \"a raději přemýšlej, nezamýšlím na tebe vojnu ani zla, kříži my se neklaníme, hosty vítáme\".\n\n\n\n Staré pověsti keltské? - www.boiohaemum.cz\n"}
