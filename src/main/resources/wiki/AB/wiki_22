{"id": "107365", "url": "https://cs.wikipedia.org/wiki?curid=107365", "title": "Pelhřimov", "text": "Pelhřimov\n\nPelhřimov (lidově \"„Pejr“\", ) je město v jihočeské části kraje Vysočina. Nachází se v údolí říčky Bělé v Křemešnické vrchovině \"(součást Českomoravské vrchoviny)\". Leží 27 km západně od Jihlavy, 74 km severovýchodně od Českých Budějovic a 93 km jihovýchodně od Prahy. Žije zde obyvatel.\n\nCentrem historického města je Masarykovo náměstí s kostelem sv. Bartoloměje a radnicí. Město je dopravní křižovatkou dvou silnic I. třídy a turistickým východištěm na Českomoravskou vrchovinu. Aglomerace je střediskem rozsáhlé bramborářské oblasti. Pelhřimov je známý jako město rekordů a kuriozit (viz nejmenší jezdecká socha T. G. Masaryka na světě přímo nad podloubím Masarykova náměstí a soutěže každoročně na tomto rynku probíhající).\n\nPůvodní osada z 13. století vznikla pravděpodobně na místě dnešního Starého Pelhřimova. Později bylo jméno přeneseno na osadu kolem kostela sv. Víta a Hrnčířské ulice, která byla vypleněna Vítkem z Hluboké v roce 1289.\n\nV roce 1290 král Václav II. udělil právo biskupovi Tobiáši z Bechyně, aby znovu založil město a opevnil jej hradbami. Půdorys města napovídá, že je kolonizačním dílem, většinou obývaný německými osadníky. V průběhu let se obyvatelstvo začalo počešťovat. Hospodářský rozvoj, jinak omezený velkou vzdáleností od obchodních cest, příznivě ovlivnilo dolování stříbra v okolí Vyskytné a Křemešníka vzdáleného 9 km jihovýchodně od města. V době předhusitské bylo město trhovým centrem svého okolí a byla zde rozvinuta celá řada řemesel, např. soukenictví, plátenictví, tkalcovství, perníkářství a pivovarnictví. Do roku 1416 byl Pelhřimov v držení pražských arcibiskupů – od nich získalo řadu práv, zejména velké privilegium arcibiskupa Zbyňka Zajíce z Hazmburka z roku 1406, které upravilo vztah města a vrchnosti.\n\nV období husitských válek byl Pelhřimov na straně táboritů, kterým mimo jiné dal duchovního vůdce Mikuláše Biskupce z Pelhřimova. V období husitské revoluce bylo město pravděpodobně již roku 1422 spravováno táborskými hejtmany. Po bitvě u Lipan město přešlo do držení Mikuláše Trčky z Lípy, z jehož iniciativy se ve čtyřicátých letech 15. století zde konaly 4 zemské sjezdy, svolané k narovnání mezi katolíky a stranou podobojí. Jako místo sjezdů, kterých se účastnil i pozdější český král Jiří z Poděbrad, určuje tradice dům čp. 80 na náměstí.\n\nV roce 1550 se stali novou vrchností Říčanští z Říčan, s nimiž vedlo město dlouholeté spory, které vyústily až ve vykoupení z poddanství v roce 1572. Roku 1596 byl Pelhřimov povýšen na město královské. Klidný vývoj města byl ukončen třicetiletou válkou. Do města vtáhla několikrát vojska, město bylo poškozeno i několika požáry. V roce 1766 lehla popelem většina domů. Protože domy byly po požáru postaveny zcela nově, má historické městské jádro barokní řád.\n\nHospodářský rozvoj města probíhal hlavně v 17. až 18. století, kdy zde fungovalo mnoho soukenických manufaktur. V 19. století dochází k dalšímu rozvoji průmyslu, především kartáčnického, pletařského, škrobárenského. Rozvoji těchto odvětví napomohlo také zprovoznění Českomoravské transverzální dráhy (úseku Tábor – Horní Cerekev) v roce 1883.\n\nOd roku 1850 byl Pelhřimov okresním městem a správním střediskem rozsáhlé oblasti. Vznikaly vlastenecké spolky, které udržely svou kontinuitu až do této doby. Spolky založené v letech 1862–1894: pěvecký spolek Záboj, Sokol, Čtenářská beseda a spolek divadelních ochotníků Rieger. 20. století přineslo další stavební i hospodářský rozvoj města. V roce 1903 byla při silnici na Jihlavu vystavěna budova nemocnice, která slouží dodnes. Po druhé světové válce dochází zejména v jižní části města k výstavbě nových objektů a hal průmyslových závodů, které byly po roce 1948 znárodněny.\n\nV roce 1960 se Pelhřimov stal centrem okresu, který zahrnoval i okolí Pacova a Humpolce. Celý okres byl přiřazen k Jihočeskému kraji.\n\nOd poloviny 60. let bylo započato s výstavbou panelových sídlišť na severozápadě města a jižně od náměstí. Také díky procesu integrace okolních obcí vystoupal počet obyvatel města v období let 1960–1990 z asi 9 000 osob až 16 000.\n\nCentrum města bylo v roce 1969 vyhlášeno městskou památkovou rezervací. Ani to nezabránilo rozsáhlému bourání. Pelhřimov tak přišel o téměř celou historickou zástavbu v širším centru a došlo i k vybourání části domů přímo v památkové rezervaci. Padl Starý Pivovar (nyní parkoviště), barokní sýpka (nyní prázdná plocha), rozsáhlý blok domů mezi historickou Hrnčířskou ulicí a náměstím (nyní Obchodní dům Vysočina z roku 1989) a přímo v památkové zóně i Masné krámy a chráněná židovská synagoga (nyní Obchodní dům Perla). Na místě dalších budov centra byly vystavěny uniformní budovy komunistické pošty, finančního úřadu, obchodní domy Perla, Vysočina a Drupo a další. Město protnula magistrála, lemovaná betonovými stěnami.\n\nV Pelhřimově se v té době natočilo několik filmů, včetně Náš dědek Josef či sci-fi seriál režiséra Oty Hofmana \"Návštěvníci\" z roku 1983.\n\nTyto osobnosti stály v čele Pelhřimova.\n\nPo roce 1989 byli starostou zvoleni :\n\nPředsedy Městského národního výboru (MěNV) byli:\n\nPodle sčítání 1921 zde žilo v 532 domech 5 972 obyvatel, z nichž bylo 3 149 žen. 5 907 obyvatel se hlásilo k československé národnosti, 6 k německé a 1 k židovské. Žilo zde 5 529 římských katolíků, 131 evangelíků, 32 příslušníků Církve československé husitské a 122 židů. Podle sčítání 1930 zde žilo v 750 domech 6 511 obyvatel. 6 426 obyvatel se hlásilo k československé národnosti a 40 k německé. Žilo zde 5 867 římských katolíků, 203 evangelíků, 78 příslušníků Církve československé husitské a 105 židů.\n\n\nPelhřimov svojí rozlohou 95 km² patří mezi nejrozsáhlejší města Česka, do 80. let k němu byly totiž v rámci integrace obcí připojovány vesnice, které jsou od města i více než 10 km vzdáleny. V 80. letech 20. století byla však rozloha města ještě daleko vyšší – patřily k němu tehdy i dnešní samostatné obce Čelistná, Dehtáře, Dobrá Voda, Dubovice, Kojčice, Krasíkovice, Libkova Voda, Mezná, Olešná, Pavlov, Proseč pod Křemešníkem, Putimov, Rynárec, Svépravice, Velký Rybník, Vokov, Zachotín, Zajíčkov a Žirov. Rozloha města Pelhřimova k roku 1980 byla 202 km² a žilo zde 17 833 obyvatel. Od 90. let 20. století, kdy se uvedené obce postupně osamostatnily, se plocha města dělí na čtyři samostatné celky, přičemž obec Krasíkovice jí odděluje téměř na pět částí (sama je téměř obklopena územím Pelhřimova, který tvoří mezi Krasíkovicemi a Olešnou jakési hrdlo o šířce cca 30 metrů).\n\nPelhřimov se skládá z 24 katastrálních území, na nichž leží 27 částí (\"údaje k roku 2011\"):\n\nPelhřimov je relativně významným průmyslovým střediskem. Zastoupen je průmysl potravinářský, strojírenský a spotřební.\n\nPotravinářství zpracovává zejména zemědělské plodiny vyráběné a pěstované na území okresu. Škrobárny Pelhřimov zpracovávají brambory na škroby, krmiva a kaše. Mléko zpracovává pobočka Jihočeských mlékáren MADETA, sídlící v Nádražní ulici a v téže ulici je rozlehlý areál mlýnsko-pekárenského kombinátu Adélka a.s. Také v Pelhřimově funguje pivovar Poutník s nepasterizovaným pivem.\n\nV oboru strojírenství je nejvýznamnějším podnikem Agrostroj, který má rozsáhlý závod na jihu města. Vyrábí zemědělské stroje.\n\nTradičním pelhřimovským výrobcem jsou Spojené kartáčovny SPOKAR, které vyrábí široký sortiment kartáčových výrobků od zubních kartáčků až po štětce.\n\nVe městě je dostatek stravovacích i ubytovacích zařízení. Největším hotelem byla Rekrea u nemocnice (prodána, nyní přestavěna v rukou soukromého investora na městské byty) v ulici Slovanského bratrství. Dalším významným hotelem je Slavie na Masarykově náměstí. Lze se ubytovat i v několika penzionech.\n\nMožnosti nákupů potravin zajišťují obchodní řetězce Kaufland, Lidl, Billa, Penny Market a tradiční Jednota (Tutty). Ostatní druhy zboží lze zakoupit buďto v menších kamenných obchodech, v obchodním domě Vysočina (Galeria Shopping) či v Alfacentru v areálu bývalé textilní továrny (Modeta, Alfatex).\n\nPelhřimov leží na křižovatce 2 silnic I. třídy: I/19 Plzeň – Březnice – Tábor – Pelhřimov a I/34 České Budějovice – Jindřichův Hradec – Pelhřimov – Humpolec – Havlíčkův Brod – Svitavy. 15 km severně od města vede dálnice D1 – nachází se zde EXIT 90 u Humpolce. Tento úsek je po jihlavském přivaděči k D1 jedním z nejvíce dopravně zatížených úseků na Vysočině. Průměrně zde během 24 hodin projede přes 12 000 vozidel.\n\nV roce 2003 byla na severu města otevřena přeložka silnice I/19 umožňující přímý přejezd ze silnice I/19 na silnici I/34 bez nutnosti zajíždění do města. V 80. letech byl vystavěn čtyřproudový průtah městem, který je dnes nepříjemnou komunikační bariérou např. pro cestu k nemocnici.\n\nDále Pelhřimovem procházejí 2 silnice II. třídy – II/112 a II/602. Silnice II/112 vede z Benešova do Pelhřimova a dále směrem na Telč a Moravské Budějovice na Třebíčsku. Silnice II/602 vede z Pelhřimova do Jihlavy a dále do Brna.\n\nPelhřimov měl, stejně jako ostatní okresní města, rozsáhlé autobusové nádraží ještě z dob před rokem 1989. Jeho výpravní budova však již nesplňovala kritéria pro důstojné čekání na spoj – v zimě nebyla nevytápěna, naprosto zde chyběly jakékoliv občerstvovací služby a sociální zařízení bylo v dezolátním stavu. Proto byla v roce 2008 zahájena stavba nové nádražní budovy, která byla na podzim téhož roku předána do užívání. Nachází se v ní informační kancelář, čekárna a sociální zařízení. Současně byla provedena rekonstrukce autobusových stání.\n\nZ pelhřimovského dopravního terminálu se rozjíždí velké množství místních autobusových linek do většiny obcí v okrese. Téměř všechny regionální spoje obsluhuje společnost ICOM transport.\n\nVelký význam pro spojení Pelhřimova s okolním světem však mají (vzhledem k pouze lokálnímu železničnímu spojení) dálkové autobusové linky. Podle JŘ 2007/2008 projíždělo Pelhřimovem v pracovní den 29 spojů dálkových autobusových linek. Jedná se zejména o trasy spojující Prahu, Pelhřimov a různá dále položená města na Českomoravské vrchovině (např. Počátky, Dačice, Kamenice nad Lipou, Jihlava). Dalším významným přepravním směrem dálkových linek je relace Brno – Jihlava – Tábor – Strakonice. Poslední významnější trasou je spojení jihočeské a východočeské metropole – trasa České Budějovice – Hradec Králové.\n\nŽelezniční doprava nemá pro Pelhřimov příliš vysoký význam. Provoz na jednokolejné trati Tábor – Horní Cerekev je zajišťován pouze osobními vlaky. 9 vlaků \"(podle GVD 2007/2008)\" je v pracovní dny vedeno ve směru na Tábor, 10 vlaků směrem na Horní Cerekev, z čehož 1 s pravidelným odjezdem 20:33 pokračuje až do Jihlavy.\n\nŽelezniční stanice Pelhřimov se nachází 1,5 km jižně od náměstí na Nádražní ulici v průmyslové části města.\n\nMěstskou autobusovou dopravu zajišťuje společnost ICOM transport Jihlava (divize Pelhřimov). V provozu jsou 4 linky. Linky 1 a 3 zajišťují hlavní přepravní směry: linka 1 od velkého sídliště Pražská (konečná zast. Táborská) do průmyslové zóny na jihu města (konečná zast. Silo); linka 3 je potom okružní linkou vedoucí z autobusového nádraží kolem hřbitova a nemocnice zpět. Linky 2 a 4 mají spíše posilový charakter.\n\nVzdělání zajišťují 4 základní školy (Komenského, Krásovy domky, Pražská a Osvobození), zvláštní škola, gymnázium (zal. 1871), obchodní akademie, hotelová škola, střední odborné učiliště s internátem a střední průmyslová škola. V roce 2014 došlo ke sloučení 2 škol s podobným zaměřením v Pelhřimově a to ke sloučení Obchodní akademie Pelhřimov, Jirsíkova 875 a Gymnázia Pelhřimov. Nově sloučené školy používají název Gymnázium a Obchodní akademie Pelhřimov.\n\nV neoklasicistní budově v Solní ulici sídlí Městské divadlo. Jediné kino ve městě – Vesmír – sídlí na třídě Legií, roku 2008 prošlo rekonstrukcí, bylo digitalizováno včetně 3D technologie. Pro kulturu lze využít i několik sálů kulturního domu Máj.\n\nV roce 1991 vznikl festival Pelhřimov – město rekordů, který se pro Pelhřimov stal typickým. S ním souvisí i hojně navštěvované Muzeum rekordů a kuriozit se zajímavou expozicí a např. také tzv. „Nábřeží rekordů a kuriozit“ – upravená nábřežní stezka podél potoka Bělé s informačními panely věnujícími se různým zajímavým rekordům. Stezka začíná v Muzeu rekordů a kuriozit a končí v Domě dobrých dnů, kde je umístěna expozice \"Zlaté české ručičky – Unikáty ze sirek\".\n\nKrálovské město Pelhřimov oplývá mnoha objekty postavenými v rozličných stavebních slozích, se kterými návštěvníky seznamuje naučná \"Stezka po stavebních slozích\".\n\nV roce 2016 bylo v části města Starý Pelhřimov otevřeno Malé muzeum Bible.\n\nMuzeum strašidel nabízí expozice strašidel „vyskytujících se“ v minulosti i současnosti na Vysočině. Exponáty jsou převážně z vosku a ve skutečné velikosti. Muzeum se nachází v prostorách sklepení Purkrabského domu čp. 17 na Masarykově náměstí.\n\nExponáty v muzeu strašidel jsou repliky nadpřirozených bytostí, které se měly v okolí Pelhřimova vyskytovat. Muzeum strašidel lze nalézt ve středověkém sklepení purkrabského domu čp. 17 na Masarykově náměstí. Expozici vytvořil tým nadšenců ve složení: Martin Ecler, Věra Vacková, Drahoslava Kolářová, Jiří Hašek, žáci ZUŠ Pelhřimov, učni SOU Pelhřimov a pracovníci Kulturních zařízení města Pelhřimova. Muzeum vzniklo za finanční podpory Kulturních zařízení města Pelhřimova a Fondu Vysočiny v roce 2002.\n\nJedna z mála institucí tohoto druhu na starém kontinentu a jediná ve střední Evropě sídlí v historické věži sloužící v minulosti jako součást opevnění města pod názvem „Jihlavská brána“. V pěti nově zrekonstruovaných patrech expozice se díky sběratelům a výrobcům všeho možného i nemožného podařilo nashromáždit unikátní exponáty. Provozovatelem je Agentura Dobrý Den.\n\nPodél říčky Bělé jsou umístěny informační tabule o rekordech i obří předměty.\n\nV Domě dobrých dnů je umístěna expozice předmětů, které za 40 let života vytvořil Tomáš Korda z Vrchlabí. V průběhu 63 310 hodin čistého času práce vytvořil desítky staveb z počtu 820 215 zápalek a zápalkových hlaviček.\n\nMuzeum Vysočiny Pelhřimov navazuje na činnost původního Musejního spolku v Pelhřimově založeného v roce 1901, zaměřuje se především na problematiku regionálních dějin a etnografie. Je to nejstarší pelhřimovské muzeum, dnes s expozicí historie Pelhřimovska.\n\nPrvní část expozice v prvním patře zámku Říčanských je věnována dvěma významným osobnostem výtvarného umění, sochaři a medailérovi Josefu Šejnostovi a jeho synovi Zdeňku Šejnostovi, sochaři a restaurátorovi. Druhá je zaměřená na měšťanský život v 19. století, kulturu odívání, bydlení a společenský život. Třetí část připomíná historickou skutečnost, že v zámku až do roku 1850 sídlila radnice, jejíž součástí je také veřejnosti zpřístupněná městská šatlava. V přízemí zámku je výstavní síň využívaná pro krátkodobé, výstavy především výtvarného umění, i pro dlouhodobé prezentace muzejních sbírek a výsledků výzkumné činnosti odborných pracovníků muzea.\n\nSbírkový fond Muzea Vysočiny Pelhřimov tvoří ve valné většině předměty mapující druhou polovinu 19. století a století 20., zejména etnografické, numismatické, staré tisky, mapy, militaria, archivní materiál, artefakty umění a uměleckých řemesel. Mezi nejvzácnější sbírkové předměty patří graduál Literátského bratrstva v Pelhřimově z roku 1493, Josefem Mánesem vytvořený prapor pěveckého spolku Záboj z roku 1862, pozdně gotické plastiky Panny Marie a sv. Kateřiny a čtyři zlaté keltské statéry (duhovky) nalezené u Leskovic v roce 1923. Raritou sbírky je dobře zachovaný patrový dort z konce 19. století. Badatelé a studenti mají k dispozici badatelnu a bohatě vybavenou knihovnu.\n\nMapuje umělecký přínos slavné herecké rodiny Lipských. Expozice je rozdělená do tří částí. První je věnovaná životu a dílu dynastie Lipských, druhá jejich filmové tvorbě a třetí zábavnou formou přibližuje jejich slavné filmy. Pelhřimov vzdal hold svým slavným rodákům vytvořením Síně Lipských, která byla umístěna do přízemí čp. 10 (tzv. Šrejnarovského domu) na pelhřimovském Masarykově náměstí. Do povědomí lidí se z rodu Lipských dostali zejména režisér Oldřich Lipský a jeho bratr herec Lubomír, ale mnoho práce v divadle, filmu či televizi odvedli i další členové této slavné umělecké dynastie.\n\nNachází se v podzemí Šrejnarovského domu čp. 10, kde je umístěno Pelhřimovské peklo. Nabízí interaktivní strašidelné expozice.\n\nNedaleko autobusového nádraží leží rozsáhlý sportovní areál se zimním stadionem, atletickým oválem, fotbalovým hřištěm, tenisovými kurty a vnějším i vnitřním plaveckým bazénem. Původně plánovaná dostavba městského bazénu však neproběhla.\n\nV Pelhřimově působí druholigový hokejový klub a divizní fotbalový klub. Nejvyšší soutěž ale hraje florbalový oddíl Spartak Pelhřimov, který momentálně nastupuje v celostátní první lize mužů. Florbalový oddíl také pořádal několik akcí celostátního významu.\n\nPůvodně gotická věžovitá stavba snad z 15. století, kterou nechal v 50. letech 16. století renesančně přestavět Adam z Říčan. Poté, co se pelhřimovští vykoupili z poddanství, museli se Říčanští vystěhovat a zámek sloužil jako radnice. Po požáru v r. 1766 byl zámek přestavěn barokně a do průčelí byly umístěny sochy Lásky a . V letech 1849–1907 sídlil v budově zámku Okresní soud. Od roku 1908 slouží budova zámku Muzeu Vysočiny.\n\nGotická dominanta historického jádra města byla založena koncem 13. nebo začátkem 14. století. Od roku 1589 zdobí exteriér kostela psaníčková sgrafita. Uvnitř zaujme hlavní raně barokní oltář a překrásná křížová cesta podle návrhu Františka Bílka.\n\nVyhlídková věž kostela sv. Bartoloměje, pochází z roku 1576. Z ochozu věže, z výšky třiceti metrů, je výhled na město Pelhřimov a okolí. V horní části věže je zpřístupněna komůrka hlásného, který zde sídlil do třicátých let 20. století, s historickými fotografiemi města Pelhřimova. Na ochoz věže vede 135 schodů.\n\nPelhřimovských zvonů je zde celkem pět. Největší je \"Bartoloměj\", který má spodní průměr 152 cm a váží 2 100 kg. Pak následuje \"Václav\", \"Florián\", \"Ludmila\" a nejmenší je \"Ave Maria\", jehož spodní průměr je 52,5 cm a váží 90 kg.\n\nNejstarší pelhřimovský kostel pochází z počátku 13. století, kdy byl vystavěn v gotickém slohu. Za husitských válek zde byly slouženy utrakvistické mše. Uvnitř kostela jsou na klenbě a stěnách vymalovány výjevy ze života a mučednické smrti sv. Víta a alegorie Víry, Naděje a Lásky. V 17. stol. byl kostel přestavěn nejprve renesančně a v 18. stol. barokně. Dnes kostel slouží jako koncertní a výstavní síň a konají se zde i světské svatební obřady. Po rekonstrukci zpřístupněna jedna z nejstarších budov Pelhřimova. Během roku jsou zde pořádány koncerty vážné hudby, v letních měsících zde probíhají výstavy. V objektu s nádhernou akustikou se nacházejí zrestaurované cenné barokní varhany.\n\nPůvodní kaple byla založena roku 1671 pelhřimovským měšťanem Janem Kryštofem Blažejovským a jeho chotí Dorotou jako napodobenina Božího hrobu v Jeruzalémě. Poté, co byla v 19. století kvůli žalostnému stavu zbořena, rozhodla se městská rada, že na jejím místě vystaví kostel nový. Vystavěn byl v novogotickém slohu podle projektu Josefa Šlechty v letech 1883–1886. Podél přístupového schodiště vedla Křížová cesta.\n\nBarokní poutní kaple byla vystavěna v roce 1714 měšťanem Tobiášem Grötzelem – na místě, kde údajně došlo k několika zázračným uzdravením. V sousedství stála též kaple sv. Floriána. Poutní místo bylo zrušeno za josefinismu. Později zde byl městský hřbitov.\n\nByla vystavěna v 16. století. Jedná se o pětipatrovou hranolovitou stavbu vysokou 36 m. Od roku 1994 v ní sídlí Muzeum rekordů a kuriozit.\n\nVystavěna ve stejném období jako brána Jihlavská – v 16. století. Procházela jí cesta na Rynárec. Koncem 17. století na ní byly nainstalovány hodiny.\n\nUprostřed náměstí se kašna objevila v roce 1546, přestavěna byla naposled v roce 1828. Kašna je zdobena sochou sv. Jakuba – patrona poutníků.\n\nNa místě původní solnice ho v roce 1896 nechal vystavět v neoklasicistním slohu stavitel Stanislav Rokos.\n\nRenesanční dům čp. 10 z roku 1614 na severní straně Masarykova náměstí. Je pojmenován podle tehdejšího měšťana Kryštofa Šrejnara. V 80. letech prošel zdařilou rekonstrukcí a dnes je v něm umístěno Turistické informační centrum a Síň Lipských aneb První české MÚZYum.\n\nPůvodní stavba na Masarykově nám. čp. 13 byla po požáru v roce 1766 přestavěna v pozdně barokním slohu. Dům získal podloubí, mansardovou střechu a jeho fasáda byla rozčleněna pilastry. V domě býval provozován hostinec U Zlatého soudku. Současný kubistický vzhled vtiskl domu v letech 1913–1914 architekt Pavel Janák (1882–1956). Přestavěl především fasádu, která harmonicky spojuje původní barokní a nové kubistické tvarosloví. Nově získal dům také štít do náměstí, balkon a rohový arkýř. Úpravy si objednal MUDr. Vojtěch Fára, zubař a jeden z členů pelhřimovské odbočky Klubu Za starou Prahu, který dům zakoupil v roce 1911.\n\nKubistická vila z let 1912–1913 pojmenovaná po jejím prvním majiteli – tehdejším okresním hejtmanovi Janu Drechselovi. Stejně jako Fárův dům na náměstí ji vyprojektoval architekt Pavel Janák.\n\nZřícenina poutní kaple sv. Anny na návrší mezi silnicemi na Humpolec a Jihlavu. Kaple založena roku 1699 a zasvěcena původně Proměnění Páně. Za komunistického režimu byla zdemolována, dnes stojí jen obvodové zdi.\n\nMěstskou památkovou rezervaci Pelhřimov všem zájemcům o historickou architekturu přiblíží naučná Stezka po stavebních slozích. Východiskem stezky je Šrejnarovský dům čp. 10, je možné projít ji individuálně, s pomocí zvukového průvodce nebo si objednat průvodcovskou službu.\n\n\n\n\n\n\n"}
{"id": "107366", "url": "https://cs.wikipedia.org/wiki?curid=107366", "title": "Zos Kia Cultus (Here and Beyond)", "text": "Zos Kia Cultus (Here and Beyond)\n\nZos Kia Cultus (Here and Beyond) je albem polské death metalové kapely Behemoth vydané v roce 2002.\n\n\n\n"}
{"id": "107371", "url": "https://cs.wikipedia.org/wiki?curid=107371", "title": "Ludovic Sylvestre", "text": "Ludovic Sylvestre\n\nLudovic Sylvestre (* 5. února 1984 Le Blanc-Mesnil, Francie) je francouzský fotbalový záložník, který hraje za Çaykur Rizespor.\n\nFotbalově vyrůstal ve francouzském Štrasburku. V lednu 2005 přestoupil do FC Barcelony. Tam se však příliš neprosadil a hrál většinou jen za B-tým třetí nejvyšší španělskou ligu. Za A tým Barcy nastoupil dvakrát na konci sezóny 2005/06, a tak i jemu tedy patří titul španělského mistra. V létě 2006 se na doporučení Ivana Haška objevil na testech v pražské Spartě. Trenéru Grigovi se zalíbil, a tak do klubu, kde nosil na dresu číslo 17, přestoupil. Byl to hráč tmavé pleti, což vyvolalo obavy z chování sparťanského publika. To svým rasistickým hučením přineslo Spartě v sezóně 2005/2006 trest od UEFA. Obavy však během prvních zápasů vzaly za své. Sylvestre si svou atraktivní hrou naklonil sparťanské publikum a to jeho výkony oceňovalo potleskem ve stoje a vyvoláváním jeho jména.\n\nV zimě 2008 odešel na půlroční hostování do Viktorie Plzeň a hned při svém debutu v novém dresu vstřelil svůj první gól v české lize. V novém dresu se prosadil do základní sestavy a stal se jednou z opor týmu.\n\nPo vypršení hostování se Ludovic vrátil do Sparty. Ovšem o jeho služby projevil zájem klub FK Mladá Boleslav, s nímž se nakonec dohodl na 4leté smlouvě.\n\nV Mladé Boleslavi se stal nejlépe placeným hráčem. V roce 2010 o něj projevil zájem nováček anglické nejvyšší soutěže Blackpool. Mladá Boleslav Sylvestreho uvolnila za 18 milionů Kč.\n\nAktuální ke konci sezóny 2008/09\n\n"}
{"id": "107372", "url": "https://cs.wikipedia.org/wiki?curid=107372", "title": "Kamýk (Praha)", "text": "Kamýk (Praha)\n\nKamýk () je katastrálním územím v Praze, které bylo vytvořeno v roce 1988 rozhodnutím Národního výboru hl. města Prahy na úkor dosavadních katastrálních území Modřany a Lhotka v rámci městského obvodu Praha 4. Dnes je k. ú. Kamýk součástí území městské části Praha 12.\n\nNázev je odvozen z názvu kopce a lesa, u něhož se čtvrť nachází.\n\nÚzemí Kamýka zahrnuje především celé sídliště Lhotka, sídliště Libuš a dále část sídliště Modřany a několik malých vilových oblastí. Zasahují sem i části Kamýckého a Lhoteckého lesa. Nejvyšší stavbou je meteorologická věž Libuš.\n\nSídliště Lhotka je větší pražské sídliště postavené v 70. a 80. letech 20. století. Nachází se na jih od sídliště Novodvorská.\n\nNa území Lhotky je několik základních škol – např. Zárubova, Filosofská (s rozšířenou výukou jazyků), Jílovská (s rozšířenou výukou přírodovědných předmětů a informatiky) a Písnická, v jejíž budově je též osmileté i čtyřleté gymnázium. Jsou zde i dvě mateřské školky: Alšovy sady a Mateřská školka Oáza (v ulici Písnická).\n\nPoblíž stojí moderní konstruktivistický katolický chrám Panny Marie Královny míru z roku 1935 se známou křížovou cestou sochaře Karla Stádníka, jejíž plastické motivy upomínají na nedávné zločiny fašismu a komunismu. Kostel Panny Marie Královny míru byl postaven jako jeden z kostelů v tehdejším okolí Prahy v roce 1935, které měly připomínat, že radikály (Franta Sauer aj.) stržený Mariánský sloup na Staroměstském náměstí, jehož násilné odstranění odsoudil po svém příjezdu do Prahy 22. 12. 1918 i prezident Tomáš Garrigue Masaryk, neměl oslavovat Rakousko, ale připomínat záchranu Prahy před švédskými vojsky na konci třicetileté války a následný mír.\n\nSídliště Libuš je menší pražské sídliště z 80. let 20. století. Je umístěno jižně od sídliště Lhotka a západně od vlastní Libuše. Má vlastní základní školu a sportovní stadion s atletickou dráhou.\n\n"}
{"id": "107374", "url": "https://cs.wikipedia.org/wiki?curid=107374", "title": "Kamýk", "text": "Kamýk\n\nPojem Kamýk je nejednoznačný a může mít následující významy:\n\n\n\n\n\n\n"}
{"id": "107376", "url": "https://cs.wikipedia.org/wiki?curid=107376", "title": "Ernest Denis", "text": "Ernest Denis\n\nErnest Denis, počeštěně též Arnošt Denis (3. ledna 1849 Nîmes – 4. ledna 1921 Paříž), byl francouzský historik, politik, slavista a především bohemista, profesor na univerzitách v Bordeaux a na pařížské Sorboně. Je autorem mnoha děl o politických a kulturních dějinách Čechů, ale i dalších slovanských národů. Čechy považoval za kulturně i politicky nejvyspělejší, proto jim přisuzoval i vůdčí roli v boji slovanských národů střední a jižní Evropy za samostatnost. Byl přesvědčen o nezbytnosti získání samostatnosti pro český národ a vytrvalým bojovníkem za jeho práva. Založil a redigoval revue \"La Nation Tchèque\" („Český národ“). Svou neúnavnou činností, politickým a společenským vlivem se významně zasloužil o vytvoření Československa. Jakkoli jiné národnosti, je Ernest Denis postavou, kterou je nezbytné zařadit mezi nejvýznamnější osobnosti českých moderních dějin. \n\nI přes svoji náklonnost k českým zemím zůstal Ernest Denis Francouzem hluboce poznamenaným porážkou v prusko-francouzské válce let 1870–1871 a angažovaným antiklerikálním republikánem. Mnohé jeho názory odrážejí vzrušenou atmosféru francouzské společnosti přelomu 19. a 20. století. Příčinu třicetileté války viděl hlavně v jezuitském komplotu. A ten se snažil odhalit a pohanět s o to větší vervou, že právě v době, kdy o českých dějinách intenzivně přemýšlel, se ve Francii rozhořel ostrý konflikt mezi církví a antiklerikály. Denis však jakožto angažovaný badatel do sebe nasál mnoho z bouřlivé atmosféry epochy Fin de siècle. Nikdy neskrýval svoji antipruskou a republikánskou orientaci. Myšlením a metodami však zůstal francouzským historikem své doby a vyhraněného politického smýšlení. V českých dějinách hledal souzvuky s historií své vlasti, což ho činí jedinečným.\n\nErnest Denis se narodil v Nîmes (departement Gard), ve staré protestantské rodině. V roce 1870, během svých studií historie v Paříži se účastnil aktivně obrany obleženého města během prusko-francouzské války, která byla ukončena drtivou porážkou Francie u Sedanu. Tehdy se ve Francii stal velmi slavným manifest českých poslanců říšské rady z 8. prosince téhož roku, kterým protestovali \"„ve jménu humanity proti násilí, konaném na Francii, heroickém národu, který má právo na svou hrdost“\" a žádali císaře Františka Josefa I., aby se zasadil u svých spojenců o ukončení teroru na Prusy obsazeném území. Toto v té době zcela výjimečné gesto, učiněné navíc představiteli národa, který sám postrádal svobodu, na Denise velmi zapůsobilo a bylo nejspíše i prvním impulsem pro jeho další profesionální zaměření. \n\nV roce 1872 Denis, coby čerstvý profesor historie, uskutečnil svoji první návštěvu Čech, kde strávil plné dva roky. Na základě své práce o Janu Husovi, sepsané v té době, získává posléze titul doktora věd. Během svého pobytu intenzivně studuje český jazyk, který se mu stává klíčem k ostatním slovanským jazykům. Po svém návratu do Francie se věnuje výuce historie a v listopadu 1878 je jmenován vysokoškolským učitelem na fakultě v Bordeaux, kde se postupně specializuje na slovanská historická témata a získává velké množství žáků. Na konci roku 1881 opouští Bordeaux a přechází do Grenoblu. Stává se čelním reprezentantem slavistiky a snaží se prostřednictvím váhy své osobnosti ovlivňovat osobnosti francouzské politiky, zdůrazňuje zahraničně-politickou orientaci na podporu zájmů slovanských národů, a to především těch, které v té době nedisponují samostatností. V letech 1885–1898 také uskutečňuje mnoho cest do Čech, na Moravu, do Polska, Ruska a Německa. \n\nV roce 1896 získává místo vedoucího katedry soudobé historie na pařížské Sorbonně. Stává se významnou osobností stojící v centru literárního a vědeckého prostředí tehdejší Francie s výrazným politickým vlivem. Ve své práci se zaměřuje především na českou historii a národnostní a politické problémy našeho národa. Zakládá a rediguje v té době slavnou revue „La nation tchèque“. \n\nByl přesvědčeným republikánem, vizionářem nevyhnutelnosti národního probuzení ve Střední Evropě a neúnavným propagátorem veškerého slovanského odporu, kde přisuzoval zásadní úlohu Čechům, kteří mu byli kulturou i jazykem nejbližší. \n\nRok 1918 potvrdil jeho historickou vizi a korunoval jeho úsilí, vedené dlouho společně s pozdějšími čelními představiteli novodobého českého státu Tomášem G. Masarykem a Edvardem Benešem. Výsledky jeho úsilí se projevují i v navázání velmi přátelských vztahů mezi Československem a Francií, spojených kromě jiného i významnou francouzskou pomocí při budování armády nového státu. Jeho zásluhou vzniká na Sorboně katedra slavistiky, historie slovanských národů a „Historie československého státu“. Katedra posléze získává název „Katedra Ernesta Denise“. Prof. Denis zakládá též „Nadaci Československé republiky“ (\"Fondation de la République Tchécoslovaque\"). Kromě toho zakládá na jeho popud francouzská vláda „Národní školu východních jazyků“ (\"l'École Nationale des langues orientales\") s katedrou jazyka českého.\n\nV roce 1920 navštívil Československo, kde se mu po právu dostalo triumfálního uvítání. Plánoval i další návrat, ten mu však překazila zákeřná nemoc, jež ukončila jeho život 4. ledna 1921.\n\nErnest Denis je zakladatelem Francouzského institutu v Praze, který je dodnes spojován s jeho jménem. \n\nV roce 1919 po něm bylo pojmenováno nádraží v Praze na Těšnově, v témže roce byl v Brně, v připomínce zásluh o ustavení Československa, po Ernestu Denisovi přejmenován první veřejný park v českých zemích – městský park Františkov – na Denisovy sady. (Od roku 1958 prohlášeny za kulturní památku.)\n\n27. října 1928 byl na Malostranském náměstí v Praze odhalen k jeho poctě pomník, dílo sochaře Karla Dvořáka, který však v noci z 20. na 21. dubna 1940 němečtí okupanti odstranili a zničili. V současné době jej připomíná na domě, zvaném „Bílý Orel“, na stejném náměstí busta a pamětní deska, jejímiž autory jsou Ing. arch. Mikoláš Vavřín a akademický sochař Petr Roztočil. Odhalena byla 31. října 2003.\n\nV Plzni u řeky Radbuzy je po něm pojmenováno nábřeží.\n\n\n\n\n"}
{"id": "107380", "url": "https://cs.wikipedia.org/wiki?curid=107380", "title": "Orlando di Lasso", "text": "Orlando di Lasso\n\nOrlando di Lasso (Roland de Lassus) (? 1532 Mons – 14. června 1594 Mnichov) byl vlámský hudebník a jeden z nejvýznamnějších skladatelů 16. století. Spolu s Palestrinou je považován za vrcholného skladatele polyfonní hudby své doby.\n\nOrlando di Lasso se narodil jako Roland de Latre roku 1532 ve městě Mons v nizozemské provincii Hainaut (dnešní jižní Belgie). Později byl znám i pod jmény Orlandus Lassus či Roland de Lassus. Jako malý chlapec udivoval krásným hlasem a byl proto dokonce třikrát unesen.\n\nVe dvanácti letech byl přijat na dvůr generála Ferrante Gonzagy, který pocházel z mantovského vévodského rodu a byl místokrálem na Sicilii. V jeho službách putoval přes Francii a Itálii až do Palerma. Od r. 1545 působil v Miláně, Neapoli a Římě, kde se roku 1553 stal kapelníkem chrámu San Giovanni in Laterano. V r. 1555 se vrátil do Antverp.\n\nJen o rok později byl pozván do Mnichova ke dvoru bavorského vévody Albrechta V. Nejprve se jako tenorista stal členem vévodské kapely, roku 1560 se oženil a od roku 1563 až do konce svého života působil jako kapelník jednoho z nejvýznamnějších hudebních těles tehdejší Evropy.\n\nMísto kapelníka na mnichovském dvoře bylo velmi prestižní, ale obnášelo pro dnešního člověka nepředstavitelné množství povinností. Lasso zastával úlohu dnešního dramaturga, uměleckého vedoucího, dirigenta, pedagoga chlapeckého sboru i archiváře. Kromě toho vedl vévodskou knihovnu, sbíral pro ni tisky a dělal společníka vévodovi. Kapela se aktivně účastnila veškerého života na dvoře, což znamenalo každodenní bohoslužby, bankety, lovecké večírky a veškeré další společenské události.\n\nZa své zásluhy byl císařem Maxmiliánem II. v r. 1570 povýšen do šlechtického stavu a papež Řehoř XIII. mu udělil Řád zlaté ostruhy. Na sklonku života předal část svých kapelnických povinností synu Ferdinandovi a roku 1585 vykonal kající pouť do italského poutního místa Loreto. Lasso zemřel v Mnichově.\n\nOrlando di Lasso je považován za jednoho z nejvýznamnějších skladatelů 16. století, který výrazně ovlivnil další skladatelskou generaci. Mezi jeho významné žáky patřil např. Leonhard Lechner. Zanechal po sobě obrovské dílo, více než 2000 skladeb všech tehdejších žánrů: 70 mší, 110 motet, francouzské šansony, italské madrigaly, německé písně, liturgickou hudbu ve stylu nizozemské vokální polyfonie a ve výčtu jeho skladeb nechybí ani duchovní skladby pro potřeby německých protestantů. Byl to skutečný kosmopolita, umělec hodný své doby – pozdní renesance.\n\nNa rozdíl od přísného mystického stylu svého současníka Palestriny je hudba Orlanda di Lassa vždy vřelá, vášnivá a upřímně lidská. Spíše než na liturgické přesnosti záleží Lassovi na hlubokém prožitku a dramatické formě a struktuře.\n\nZatímco Lasso spolu s Palestrinou tvořili výhradně v přísně polyfonním duchu, jejich mladší současníci se vedle polyfonie stále více uchylovali k novému stylu, v němž se, na rozdíl od horizontálně chápaného vícehlasu se samostatně vedenými hlasy, stává hlavním skladebným prvkem vertikální harmonie s hlasy podřízenými přísné hierarchii.\n\nKritickým vydáním úplného díla Orlanda di Lassa se zabývá Královská belgická akademie (Académie Royale de Belgique) ve spolupráci s Bavorskou akademií věd (Bayerische Akademie der Wissenschaften).\n\nStojí za pozornost, že tvorbou Orlanda di Lassa se zabýval i Alfred Einstein, německo-americký hudební vědec a bratranec fyzika Alberta Einsteina, ve své práci „The Italian Madrigal“ (1949).\n\n\n\n"}
{"id": "107383", "url": "https://cs.wikipedia.org/wiki?curid=107383", "title": "Pás cudnosti", "text": "Pás cudnosti\n\nPás cudnosti je zařízení (v podstatě doplněk oděvu), který má zabraňovat sexuálnímu styku, případně masturbaci, eventálně může sloužit i jako prevence znásilnění. Může však sloužit i jako pomůcka při různých sexuálních praktikách. Dnes se používá především v praktikách BDSM. Existují jeho mužské i ženské varianty.\n\nPro všeobecně rozšířené představy o jeho používání a rozšíření ve středověku ve skutečnosti neexistují doklady, je pravděpodobné, že jde pouze o později rozšiřovanou legendu.\n\nPásy cudnosti jsou obklopeny mýty. Počátek jejich používání je přisuzován křižáckým rytířům, kteří chtěli zabránit svým ženám pohlavnímu styku. Nicméně první důkazy pásů cudnosti se objevují až ve 14. století a pásy cudnosti v období před 20. století byly často vybaveny polstrováním, které ale vyžadovalo častou výměnu. Což znamená, že by bylo velmi nepraktické nosit je dlouhodobě bez sundání. Předpokládá se proto, že sloužily spíš jako sexuální hračka, nebo jako prostředek proti znásilnění.\n\nOd 18. století do 30. let 20. století byla masturbace medicínou západních zemí obecně považována za škodlivou. V lékařských časopisech té doby je možno nalézt množství zmínek o používání zařízení podobných pásu cudnosti k zabránění masturbaci dětem a dospívajícím. Na patentovém úřadě USA jsou dokonce patenty na takováto antimasturbační zařízení.\n\nV dnešní době jsou pásy cudnosti používány především při konsenzuálních BDSM praktikách. Jsou určeny k zabránění masturbace a většinou i erekce.\n\nDlouhodobě nositelné pásy cudnosti musí umožňovat základní tělesné funkce a být z materiálů, které jsou trvanlivé a které tělo dobře snáší. Ty ostatní (například všechny kožené) jsou použitelné jen na krátkodobé hry.\n\nDnešní bezpečné pásy cudnosti je možné dělit na dva typy:\n\n\n"}
{"id": "107389", "url": "https://cs.wikipedia.org/wiki?curid=107389", "title": "Protoceratops", "text": "Protoceratops\n\nProtoceratops (\"první rohatá tvář\") byl malý rohatý dinosaurus (ceratops), který žil v období svrchní křídy, asi před 80 až 75 miliony let. \"Protoceratops\" patří spolu s malým teropodem rodu \"Velociraptor\" mezi slavné objevy americké expedice do Mongolska, vedené ve 20. letech paleontologem Royem Chapmanem Andrewsem. Jedná se také nejspíš o nejpočetnějšího dinosaura, známého z období pozdní křídy ve východní Asii.\n\nŽil na území dnešního Mongolska a Číny. Jeho velmi četné fosílie se nacházejí především na území dnešní pouště Gobi (např. souvrství Bayan Mandahu), včetně téměř všech růstových stádií (lebky nejmenších, teprve vylíhlých mláďat až dospělých jedinců s plně vyvinutým týlním límcem). Byla objevena také celá hnízda se zachovanými zkamenělými vajíčky, některá ještě obsahovala kostřičky embryí.\n\nVelmi zajímavým objevem z roku 1971 byly dvě zaklesnuté kostry bojujících dinosaurů - velociraptora a protoceratopse, objevené v mongolském souvrství Djadochta.\n\n\"Protoceratops\" byl poměrně malý (až 2,5 m dlouhý a 175 kg vážící) a relativně běžný dinosaurus své doby, proto se mu také někdy přezdívá „ovce doby křídové“. Jeden z nejlepších objevů pochází ze 70. let 20. století, jde o zaklesnuté kostry protoceratopse a velociraptora, kteří byli zastiženi zřejmě písečnou bouří, když spolu bojovali. Výzkum histologie tohoto primitivního ceratopsida dokládá, že k největšímu růstovému \"spurtu\" u něho docházelo v subadultním vývojovém stádiu, tedy krátce před dosažením plné pohlavní dospělosti. Značnou tvarovou rozmanitost krčních obratlů a existenci několika různých morfotypů protoceratopse potvrzují i novější výzkumy. Malý lebeční límec protoceratopsů zřejmě nesloužil k jejich ochraně před predátory (jako u pozdějších ceratopsidů), ale měl spíše signalizační funkci (umožňoval vnitrodruhovou komunikaci).\n\nPodle americké etnoložky, historičky vědy a folkloristky Adrienne Mayorové ze Stanfordovy univerzity existuje možnost, že legendární okřídlený tvor Gryf ze střední Asie může mít svůj myšlenkový původ ve zkamenělinách protoceratopsů. Mayorová vychází z toho, že zkameněliny těchto dinosaurů byly známé již obchodníkům a cestovatelům po Hedvábné stezce před mnoha tisíciletími. Ti pozorovali zobákovité rostrum protoceratopsích lebek a mohli si snad ve své fantazii vykreslit gryfa jako původce takové lebky. Jedná se však pouze o jednu z domněnek, které zřejmě nebudou nikdy zcela prokazatelné.\n\nObjevuje se v mnoha televizních pořadech o dinosaurech, například \"\", \"Armageddon zvířecí říše\", \"\", \"Planeta dinosaurů\" a dalších.\n\n\n"}
{"id": "107393", "url": "https://cs.wikipedia.org/wiki?curid=107393", "title": "Altun", "text": "Altun\n\nAltun (turecky \"altin\" = zlato) je zlatá mince zavedená roku 1454 osmanským sultánem Mehmedem II.. Jde o vedoucí nominál osmanského mincovnictví. Původně měla hmotnost 3,43 g. Byla nazývána též \"sultani\".\n\n"}
{"id": "107395", "url": "https://cs.wikipedia.org/wiki?curid=107395", "title": "McDonnell Aircraft Corporation", "text": "McDonnell Aircraft Corporation\n\nMcDonnell Aircraft Corporation byl americký letecký výrobce se sídlem v St. Louis, Missouri. Firmu roku 1939 založil James Smith McDonnell. Roku 1967 byla sloučena s firmou Douglas Aircraft a tak vznikla společnost McDonnell Douglas.\n\nJames Smith McDonnell založil v roce 1928 v Milwaukee ve státě Wisconsin společnost \"J.S. McDonnell & Associates\". Jelikož ale krátce nato vypukla ekonomická krize, firma už v roce 1929 zkrachovala. McDonnell poté pracoval pro společnost Glenn L. Martin Company. V roce 1938 společnost opustil, aby opět založil vlastní společnost. Jeho nová \"McDonnell Aircraft Corporation\" vznikla v roce 1939 v St. Louis, Missouri.\n\nDruhá světová válka znamenala překotný rozvoj společnosti. Z patnácti zaměstnanců v roce 1939 jejich počet vzrostl na 5 000 a koncem války se společnost stala významným leteckým výrobcem. S koncem války a poklesem vládním objednávek se činnost firmy utlumila a byla nucena propouštět.\n\nV roce 1946 se Dave Lewis stal novým vedoucím oddělení aerodynamiky. Ten vedl vývoj legendárního stíhacího letounu McDonnell F-4 Phantom II, který vznikal od roku 1954. V roce 1958 se Dave Lewis stal výkonným viceprezidentem společnosti a v roce 1962 prezidentem společnosti. Po sloučení McDonnellu s Douglasem se nakonec v roce 1969 stal ředitelem celé firmy McDonnell Douglas.\n\nKe konci druhé světové války se firma rychle přeorientovala na proudové letouny. Úspěšným typem McDonnell FH-1 Phantom založila vývojovou řadu námořních stíhacích letounů, která pokračovala přes typy McDonnell F2H Banshee, McDonnell F3H Demon a McDonnell F-101 Voodoo až k veleúspěšnému McDonnell F-4 Phantom II, který se rozšířil i do armádního letectva a řady dalších států.\n\nFirma dodržovala tradiční pojmenování svých typů po mýtických bytostech. Kromě jmenovaných to byl také experimentální parazitní stíhač McDonnell XF-85 Goblin, který měl létat v podvěsu pod těžkým bombardérem Convair B-36 Peacemaker. Tento projekt ale nebyl úspěšný. Až konce 60. let byl McDonnell hlavním dodavatelem stíhacím letounů US Navy.\n\nMcDonnell se podílel i na vývoji řady řízených střel, například neobvyklé McDonnell ADM-20 Quail. Zkoumal také možnosti letů v hypersonických rychlostech, což vedlo až ke spolupráci s NASA na projektech Mercury a Gemini.\n\nV 60. letech začalo jednání mezi \"McDonnell Aircraft\" a \"Douglas Aircraft\" o sloučení v jednu společnost. Rozhovory začaly 1963, finální nabídku Douglas vznesl v roce 1966. Ke sloučení firem došlo 28. dubna 1967. Vznikla tak \"McDonnell Douglas Corporation (MDC)\". Sloučení společností řídil Dawe Lewis z McDonnellu.\n\n\n\n"}
{"id": "107397", "url": "https://cs.wikipedia.org/wiki?curid=107397", "title": "Armellino", "text": "Armellino\n\nArmellino byly dvě středověké mince. Obě pocházejí z Itálie a obě jsou pojmenovány podle hranostaje (), který byl vyobrazen na jejich rubu.\n\nPrvní z nich byla používána v Neapolském království v letech 1465–1496. Na líci měla stranově převrácený znak tohoto království. Hodnotou a hmotností odpovídala polovině stříbrného carlina. Vydal ji Ferdinand I. Ferrante; hranostaj zde byl odkazem na Řád hranostaje, jenž v roce 1464 Ferdinand I. založil.\n\nDruhá mince zvaná armellino (též volpetta) byla vydána Guidobaldem II. della Rovere z Urbinského vévodství a užívána v letech 1538–1574. Byla vyrobena z billonu, na líci měla na koni svatého Krescence, patrona Urbina.\n"}
{"id": "107400", "url": "https://cs.wikipedia.org/wiki?curid=107400", "title": "Kočka rybářská", "text": "Kočka rybářská\n\nKočka rybářská (\"Prionailurus viverrinus\") je malá kočkovitá šelma obývající bažiny a mangrovové porosty jihovýchodní Asie. Starší vědecký název je \"Felis viverrina\".\n\n\nKočka rybářská patří mezi větší malé kočky, je asi tak dvakrát větší než velká kočka domácí. Samci jsou výrazně větší a robustnější než samice. Jsou podsadité, silné, s kratšími končetinami a krátkým, tupě zakončeným ocasem, který na první pohled vypadá jako useknutý. Vzhledem připomínají cibetku, rodové jméno cibetky, \"viverra\", tedy dalo název druhovému jménu kočky rybářské, tedy \"P. viverrinus\".\n\nZvláštností kočky rybářské jsou plovací blány mezi prsty předních končetin a fakt, že i zatažené drápy neustále vyčnívají z pochev, kočka rybářská je nedokáže zatáhnout úplně.\n\nBarva srsti je tmavě šedá, s černými kulatými skvrnkami. Okolí čenichu a spodní část brady jsou bílé, stejně tak flíčky na uších. Od čenichu se mezi uši až na krk táhnou tmavé pruhy.\n\nKočky rybářské pocházejí z jižní a jihovýchodní Asie, kde obývají prostory poblíž vody. Vyskytují se jak v močálech a mokřinách, tak na březích potoků a řek. Obývají také mangrovové porosty.\n\nKočky rybářské jsou plachá samotářská zvířata, která se vyhýbají člověku. Potravu si hledají u vodních ploch. Jak napovídá jejich jméno, živí se převážně rybami, k jejichž chycení jsou skvěle přizpůsobeny. Drápy na předních končetinách používají jako harpunu a pro svou kořist se dokážou i potopit. V tomto případě přitisknou uši k hlavě, aby jim do nich nenateklo. Jejich kořistí se ale stávají i žáby, raci, měkkýši, vodní hmyz, nepohrdne ani na souši ulovenou myší, malým savcem či ptákem. Někdy napadají dobytek, živí se i mršinami. Údajně dokážou odnést i nemluvně.\n\nO jejich rozmnožování v přírodě toho není moc známo a většina informací pochází z pozorování koček žijících v zajetí. Kočky rybářské se páří jednou ročně, většinou v lednu nebo únoru. Březost trvá 63-70 dní, po té samice vrhne 1-4 koťata, obvykle jsou ve vrhu 2 až 3 mláďata. V zajetí s péčí o mláďata pomáhá i samec, ale neví se, jestli je tomu tak i v přírodě. Koťata jsou odstavena v půl roce věku a v 10 měsících se osamostatňují. V zajetí se mohou dožít až 12 let.\n\nJejich jediným známým nepřítelem je člověk. Jsou ohroženy hlavně vysušováním mokřadů kvůli zemědělství, kácením vegetace i lovem kvůli masu, kožešině nebo kvůli útokům na dobytek.\n\nV Evropě je tento druh chován přibližně ve čtyřech desítkách zoo (stav jaro 2019). V Česku se jedná o tyto zoologické zahrady:\n\nV minulosti byla kočka rybářská chována také v Zoo Brno a Zoo Ústí nad Labem.\n\nPražská zoo kočku rybářskou chová od roku 2004. Tehdy přišla samice ze Zoo Ostrava. Na začátku října 2014 se zde poprvé narodilo mládě. Zahradou prošlo několik zvířat, pár tvořil např. samec Mates ze Zoo Colombo na Srí Lance (narozen 2004, příchod přes Zoo Brno) a samice Oruwa (narozena 2011 v Zoo Ostrava). Ke konci roku 2017 byla chována jedna samice. V průběhu roku 2018 byl dovezen samec ze Spojeného království. V listopadu 2019 se narodilo v pořadí čtvrté pražské mládě.\n\nTento druh je k vidění v pavilonu šelem a plazů v dolní části zoo.\n\n"}
{"id": "107408", "url": "https://cs.wikipedia.org/wiki?curid=107408", "title": "Cyanocystis aquae-dulcis", "text": "Cyanocystis aquae-dulcis\n\nCyanocystis aquae-dulcis je sinice z řádu Chroococcales. Setkáme se s ní v horských potocích mírného pásma. Bývá často přichycena na kamenech a jiných površích. Dorůstá velikosti až 15 mikrometrů.\n\n"}
{"id": "107420", "url": "https://cs.wikipedia.org/wiki?curid=107420", "title": "Iliamna (jezero)", "text": "Iliamna (jezero)\n\nIliamna ( , podle prvních ruských objevitelů ) je největší jezero státu Aljaška v USA. Je ledovcovo-tektonického původu. Nachází se u základny Aljašského poloostrova mezi severními výběžky Aleutského hřbetu. Je to největší jezero na \"Aljašce\". Má rozlohu 2600 km². Je 120 km dlouhé a maximálně 35 km široké.\n\nSeverní a západní břehy jsou nízké, zatímco jižní a východní vysoké.\n\nZdroj vody je převážně sněhový. Z jezera odtéká řeka Kvičak do Bristolského zálivu Beringova moře.\n\nJezero je bohaté na ryby především lososovité.\n"}
{"id": "107421", "url": "https://cs.wikipedia.org/wiki?curid=107421", "title": "J to tha L-O!: The Remixes", "text": "J to tha L-O!: The Remixes\n\nJ to tha L-O!: The Remixes je remixové album Jennifer López, které vyšlo 5. února 2002. Album se stalo nejlépe prodávaným remixovým albem všech dob a patří mu i zápis v Guinessově knize rekordů.\n\n"}
{"id": "107426", "url": "https://cs.wikipedia.org/wiki?curid=107426", "title": "Kráterové jezero (Oregon)", "text": "Kráterové jezero (Oregon)\n\nKráterové jezero ( ) je jezero ve státě Oregon v USA. Nachází se v jižní části Kaskádového pohoří v kráteru vyhaslé sopky \"Mazama\". Má rozlohu 53 km². Dosahuje maximální hloubky 594 m a to jej činí nejhlubším jezerem USA. Leží v nadmořské výšce 1 880 m. Je součástí národního parku Crater Lake National Park. V jezeře už více než sto let pluje kmen stromu ve vzpřímené poloze zvaný \"Old Man of the Lake\", který může za krátký čas uplavat značné vzdálenosti.\n\nKráterové jezero vzniklo před asi 7 700 lety v důsledku kolapsu kaldery sopky Mount Mazama. Bylo objeveno 12. června 1853 zlatokopem Hilmannem a jeho družinou, která v okolí hledala zlato. Jezero se stalo díky vytrvalosti Kanaďana W.G. Stella součástí Národního parku Crater Lake. Důkladný geologický průzkum byl proveden v roce 1938.\n\nPříkré břehy jsou pestrobarevné a místy vysoké až 650 m. Tvoří je popel a utuhlá láva. V příhodnějších oblastech rostou stromy. Po okraji kráteru ve výšce kolem 2000 metrů vede silnice, z které lze sejít po cestě k jezeru.\n\nPři doznívání sopečné činnosti unikaly z kráterových trhlin plyny a vznikl nový kráter, který se dnes jako ostrov zvedá z modrého jezera. Podle legendy byl nazván Wizard Island (\"Ostrov čarodějů\"). Na jezeře se nalézá ještě jeden menší ostrůvek, Phantom ship (\"Přízračná loď\"), který je pozůstatkem magmatické žíly, jež v minulosti ztuhla v trhlině na boku sopky.\n\nZdroj vody je dešťový a sněhový. Nemá žádný přítok ani odtok.\n\nVoda jezera je proslulá svou čistotou a jasně modrou barvou.\n\nJezero láká mnohé turisty svou výjimečností a malebností. Oblast jezera je součástí národního parku.\n\nNa svazích Kráterového jezera se každoročně objevuje sněhová pokrývka tak velká, že zde zůstává ležet od října do konce května. Potom přichází krátké, teplé léto.\n\nV lesích, jež porůstá sopečné úbočí, žijí jelenci, losi američtí a černí medvědi baribalové.\n"}
{"id": "107432", "url": "https://cs.wikipedia.org/wiki?curid=107432", "title": "Mandarinka klementina", "text": "Mandarinka klementina\n\nMandarinka klementina, známá též jako klementinka, (\"Citrus clementina\") je citrusový plod ze skupiny mandarinek. Patří do čeledi routovité. Dužnina výrazně oranžových plodů klementinek (hesperidium) se snadno rozděluje na jednotlivé díly. Těch může být mezi sedmi a čtrnácti na plod a jsou obvykle bez semen. V tom se liší od jinak podobných tangerinek, jejichž plody se sice také snadno rozdělují, ale semena běžně obsahují.\n\nPlody klementinek jsou typicky sladké, šťavnaté a snadno loupatelné. Na trhu v Evropě jsou běžně k dostání především klementinky ze Španělska a Maroka. Nejrozšířenějšími kultivary jsou Marisol, Oronules a Esbsal.\n\n"}
{"id": "107435", "url": "https://cs.wikipedia.org/wiki?curid=107435", "title": "Chaian", "text": "Chaian\n\nChaian, trůnním jménem Sevesenre, dle Manehta Iannas byl egyptský faraon 15. dynastie, přesná doba a délka jeho vlády nejsou známy. Podle toho, jak jej pojmenoval Manehto, by se mohlo usuzovat, že je totožný se svým nástupcem Iensesem.\n\nByl to jeden z hyksóských králů, kteří Egypt obsadili po pádu Střední říše. Sídlil v mohutně opevněném městě Avaris, jeho jméno se zachovalo na největším množství památek, které se zachovaly na území Egypta od dob hyksóské nadvlády. V době jeho vlády se s největší pravděpodobností nacházela hyksóská moc na svém vrcholu. Na rozdíl od ostatních hyksóských králů, kteří ovládali jen Dolní Egypt, si Chaian vynutil i závislost Horního Egypta, který mu musel odvádět povinnou daň.\n"}
{"id": "107437", "url": "https://cs.wikipedia.org/wiki?curid=107437", "title": "Okeechobee", "text": "Okeechobee\n\nOkeechobee ( ), také zvané Floridské vnitrozemské moře, je jezero ve státě Florida v USA. Nachází se v pobřežní nížině na poloostrově Florida. S rozlohou 1890 km² jde o deváté největší přirozené sladkovodní jezero v USA (a třetí největší ležící celé v USA). Je velmi mělké – průměrná hloubka činí asi 3 m a maximální hloubka nepřesahuje 6 m. Hladina jezera se pohybuje v nadmořské výšce 4 až 5 metrů. Jezero má okrouhlý tvar, nejdelší v severojižním směru (asi 55 km).\n\nNázev pochází z indiánského jazyka Hitchiti a znamená „velká voda“.\n\nPobřeží je nízké, bažinaté a často dochází k jeho sesuvům. Celé jezero je ohrazeno 9 m vysokou Hrází Herberta Hoovera, která brání jeho rozvodnění při zásahu hurikánem, což bylo v minulosti časté a působilo mnoho ztrát na životech.\n\nRoční kolísání úrovně hladiny činí 1 m. Hlavním přítokem je řeka Kissimmee. Přirozený odtok byl plošný skrze močály Everglades, táhnoucí se od jezera jižním směrem. Nyní voda odtéká regulovaně odvodňovacími kanály, které spojují jezero s Atlantským oceánem a s řekou Caloosahatchee, která ústí do Mexického zálivu.\n\nNa jezeře je rozvinutý rybolov. Nejvíce se zde nachází okounek pstruhový nebo slunečnice velkoploutvá. \n\nPři severním konci jezera leží město Okeechobee. Na jižním břehu leží město Clewiston a indiánská rezervace Seminolů. Okolí jezera je turistickou oblastí.\n"}
{"id": "107444", "url": "https://cs.wikipedia.org/wiki?curid=107444", "title": "Saltonské moře", "text": "Saltonské moře\n\nSaltonské moře ( ) je slané jezero na jihu státu Kalifornie v USA. Nachází se v Dolnokalifornské propadlině. Má rozlohu 630 km². Dosahuje maximální hloubky 6 m. Leží v nadmořské výšce -69 m.\n\nVzniklo v roce 1905, když se řeka Colorado rozvodnila, protrhla hráze na Alamském zavlažovacím kanálu () a voda začala proudit do zasolené propadliny na místě dnešního jezera. Voda si vyhloubila dvě nová řečiště, Novou () a Alamskou řeku (). Trvalo dva roky, než se podařilo únik vody konečně zastavit. I v důsledku tohoto problému se americká vláda v roce 1922 rozhodla postavit Hooverovu přehradu, která záplavy na řece Colorado ukončila.\n\nZdrojem vody jsou do něj vypouštěné zavlažovací kanály z jižně položeného údolí Imperial. Ve zvlášť suchých letech se jezero rozpadá na oddělené části. Salinita jezera se ročně zvyšuje o 1 %.\n"}
{"id": "107446", "url": "https://cs.wikipedia.org/wiki?curid=107446", "title": "Tahoe", "text": "Tahoe\n\nTahoe ( ) je jezero na hranicích států Kalifornie a Nevada na západě USA. Nachází se v pohoří Sierra Nevada. Je ledovcovo tektonického původu. Má rozlohu 495 km². Dosahuje maximální hloubky 501 m. Leží v nadmořské výšce 1 897 m.\n\nZ jezera odtéká řeka Truckee do bezodtokého jezera Pyramid.\n\nOblast jezera je využívána k rekreaci a turistice.\n\n"}
{"id": "107447", "url": "https://cs.wikipedia.org/wiki?curid=107447", "title": "Lovaň", "text": "Lovaň\n\nLovaň ( , , , , ) je belgické univerzitní město. Je správním centrem provincie Vlámský Brabant ve Vlámském regionu. Lovaň má 98 000 obyvatel, rozloha města činí 56,63 km² a hustota zalidnění je 1731 obyvatel na km².\n\nLovaň je sídlo Katolické univerzity, nejstarší univerzity v Belgii, založené roku 1425.\nKvůli sporům mezi vlámským a frankofonním obyvatelstvem byla univerzita roku 1968 rozdělena na vlámskou větev (Katholieke Universiteit Leuven, KUL), která zůstala v Lovani, a frankofonní větev (Université catholique de Louvain, UCL), která byla zřízena ve městě Louvain-la-Neuve, jež bylo založeno při té příležitosti v provincii Valonský Brabant.\n\nPrvní zmínka o Lovani (pod názvem \"Loven\") pochází z roku 891, kdy východofranský král a římský císař Arnulf porazil vikinské vojsko.\nPodle legendy tuto událost připomínají barvy města – dva červené pruhy s bílým uprostřed mají znázorňovat zakrvácené břehy řeky Dijle po bitvě.\n\nMěsto mělo výhodnou polohu na řece Dijle v blízkosti pevnosti brabantských vévodů a v průběhu 11. – 14. stol. se stalo nejdůležitějším obchodním centrem vévodství.\nTehdejší význam města coby centra soukenictví dokládá lovaňské lněné plátno, které je v textech z konce 14. stol. a z 15. stol. označováno jako \"lewyn\" (psáno také \"Leuwyn\", \"Levyne\", \"Lewan(e)\", \"Lovanium\", \"Louvain\").\n\nV 15. století začalo další zlaté období lovaňských dějin, a to zejména díky založení Katolické univerzity v Lovani (K.U.Leuven) roku 1425. Tato univerzita je nejstarší univerzitou na historickém území Nizozemí.\n\nV 18. století význam Lovaně vzrostl díky prosperujícímu pivovaru, ze kterého později vznikla největší pivovarnická společnost na světě Interbrew, nedávno přejmenovaná na InBev.\nPivovar Stella Artois, který patří InBevu, a hlavní kanceláře této společnosti se nacházejí v severovýchodní části města mezi železničním nádražím a kanálem do Mechelenu.\n\nBěhem obou světových válek město utrpělo výrazné škody, mimo jiné byla dvakrát zničena univerzitní knihovna. Při jejím požáru v první světové válce v červenci 1914 zde mezi 300 000 knihami a rukopisy shořel i nejstarší známý český překlad Bible, Bible leskovecko-drážďanská. Po válce knihovna prošla kompletní rekonstrukcí, která byla financována z amerického dobročinného fondu a německých válečných reparací. Během druhé světové války byla budova zničena požárem, a proto musela být opět podrobena rekonstrukci.\n\n\n\n\n"}
{"id": "107448", "url": "https://cs.wikipedia.org/wiki?curid=107448", "title": "Utažské jezero", "text": "Utažské jezero\n\nUtažské jezero ( ) je sladkovodní jezero ve státě Utah na západě USA. Je pozůstatkem zaniklého jezera Bonneville. Kotlina jezera je tektonického původu. Má rozlohu 392 km². Je 38,3 km dlouhé a maximálně 20,4 km široké. Průměrně je hluboké 2,74 m a dosahuje maximální hloubky 4,27 m. Leží v nadmořské výšce 1368 m.\n\nDo jezera ústí řeka Provo a odtéká řeka Jordán, která teče do Velkého Solného jezera.\n"}
{"id": "107464", "url": "https://cs.wikipedia.org/wiki?curid=107464", "title": "Velké Solné jezero", "text": "Velké Solné jezero\n\nVelké Solné jezero ( Great Salt Lake) je slané jezero ve státě Utah na západě USA. Je pozůstatkem zaniklého pleistocénního sladkovodního jezera Bonneville. Má rozlohu 4400 km². Průměrně je hluboké 4,5 až 7,5 m a dosahuje maximální hloubky 13 až 15 m. Leží v nadmořské výšce 1280 m.\n\nNa východě k jezeru zasahuje hřbet Wasatch. Na západě obklopuje břehy neobyvatelná poušť. U jižního břehu jezera končí nejsevernější výběžky pohoří Oquirrh, orientovaného v délce cca 50 km od severu k jihu.\n\nNa jezeře je 13 pojmenovaných ostrovů. Podle velikosti to jsou Antelope, Stansbury, Fremont, Carrington, Dolphin, Cub, Badger, Strongs Knob, Gunnison, Hat (Bird), Egg Island, Black Rock and White Rock. \"Dolphin\", \"Gunnison\", \"Cub\" a \"Strongs Knob\" jsou v severozápadním rameni a zbytek v jižním.\n\nJezero je bezodtoké. Tři nejvýznamnější přítoky jsou řeky Bear, Weber a Jordán, které přitékají z východu. Rozloha jezera kolísá od 2500 do 6000 km² v závislosti na atmosférických srážkách přiměřeně s úrovní hladiny jezera. Amplituda kolísání hladiny za posledních 100 let činila přibližně 5 m. Vývoj rozlohy jezera:\nSezónní změny úrovně hladiny, které jsou způsobené táním sněhu v horách \"Wasatch\", dosahují přibližně 40 cm.\n\nSlanost vody se mění od 137 ‰ při vysoké úrovni hladiny do 300 ‰ při nízké úrovni. Celkový obsah soli se odhaduje na 6000 Mt. Jedná se hlavně o minerály aragonit, blödit, glauberit, sádrovec, selenit (odrůda sádrovce), halit (kamenná sůl), mirabilit, thénardit . Ročně se vytěží 8 000 t.\n\nVýchodní pobřeží je hustě osídleno. Největší města jsou Salt Lake City a Ogden. Jezero protíná po hrázi v délce 40 km jihopacifická železnice.\n"}
{"id": "107471", "url": "https://cs.wikipedia.org/wiki?curid=107471", "title": "Metro v Bukurešti", "text": "Metro v Bukurešti\n\nMetro v Bukurešti, Bukurešťské metro ( ) tvoří čtyři linky podzemní dráhy pod hlavním městem Rumunska Bukureští. Jedná se o jediný systém podzemní dráhy v zemi.\n\nBukurešťské metro je většinou konstruované jako podzemní, s raženými (někde hloubenými) tunely. Stanice jsou založené v malé hloubce, jsou tedy budované v otevřené jámě z povrchu. Nástupiště mají délku celkem 126 m, což umožňuje provoz až šestivozových vlaků. Celková délka sítě činí 62,4 km s 59 stanicemi. Rozchod koleje činí neobvyklých 1432 mm.\n\nPřestože metrem se jezdí až od roku 1979, první projekty se objevily již v 30. letech 20. století. Byly součástí rozsáhlého plánu na moderní přestavbu metropole. V roce 1938 byla dokonce ustanovena společnost \"S.A. Metropolitanul\", která měla metro budovat, a to od března roku 1941. Realizaci však odsunula pokračující druhá světová válka. Po ukončení bojů se k moci dostala komunistická strana, která již záměry měla svoje, a staré projekty tak upadly v zapomnění.\n\nK metru se však nakonec Bukurešťané vrátili. V 70. letech již povrchová dopravní síť, přestože byla čtvrtá nejrozsáhlejší v Evropě, přestala zvládat dopravní nápor, a proto se rozhodlo o budování podzemní dráhy. Na rozdíl od ostatních zemí východní Evropy, kde byly obdobné provozy budované podle moskevského vzoru, v Bukurešti se metro podobá spíše těm známým ze západní Evropy.\n\nI vozy byly použity jiné, místo obvyklých 81-71 sovětského původu byly nasazeny domácí dvouvozové jednotky (spojené po třech do soupravy), vyráběné v závodu ASTRA Arad až do roku 1993.\n\nPrvní úsek linky M1 se cestujícím představil 16. listopadu roku 1979. Dlouhý byl přes 8 km a měl šest stanic. Krátce po jeho otevření se cestující v intervalech zhruba tří čtyř let dočkávali dalších nových úseků. Skutečný rozvoj však nastal až ke konci 80. let; to přibyla největší část současné podoby metra. Vzhledem k úsporným opatřením v energetice ale nové stanice nebyly příliš dobře osvětlené, musely být proto později rekonstruovány.\n\nÚtlum nastal až po roce 1990, pád socialismu změnil priority země; nyní tak bylo peněz méně a byly více potřebné. Znovu se s výstavbou nových, avšak mnohem kratších tratí, začalo až na přelomu století, zprovoznila se nová linka M4 . Podle plánu má vzniknout ve finální fázi celkem šest linek.\n\nSíť se skládá z těchto čtyř linek. Zvláštností je, že M1 a M3 jsou vedeny částečně v jedné trase, linka M1 pak ve stanici Dristor kříží sama sebe.\n\nVozový park tvoří dva typy souprav; starší rumunské výroby a modernější původem od firmy Bombardier. Ty jsou dodávané od roku 2002 a jsou vybaveny klimatizací.\n\n\n"}
{"id": "107472", "url": "https://cs.wikipedia.org/wiki?curid=107472", "title": "José Echegaray y Eizaguirre", "text": "José Echegaray y Eizaguirre\n\nJosé Echegaray y Eizaguirre (19. dubna 1832, Madrid – 4. září 1916, Madrid) byl španělský dramatik, politik, matematik a ekonom, nositel Nobelovy ceny za literaturu z roku 1904, kterou obdržel společně s francouzským básníkem Frédéricem Mistralem.\n\nJosé Echegaray y Eizaguirre byl od mládí obdivovatelem divadla, vystudoval však technické obory a ekonomii. Uplatnil se i v politice – byl členem španělské vlády. Jako dramatik si zachovával přísný morální pohled na umělecké zobrazování lidských osudů a setkával se nadšeným souhlasem četných obdivovatelů. Objevovaly se však i přísné kritické hlasy. Říkalo se, že jeho dramata mají podobu rovnic a matematických problémů, protože jsou psána z pohledu matematika a veřejného činitele, který etické hodnoty neúprosně staví proti slabostem člověka. Nikdo však nemohl popřít, že jeho díla se vyznačují hlubokým mravním pojetím.\n\nEchegeray je autorem asi šedesáti dramat, jejichž hybnou silou je romantická vášnivost a osudovost, na něž se napojuje pozitivistická didaktičnost. Některé jsou psány ve verších. Byly vypočítány na efekt a dočasně zaujaly i diváky v zahraničí (dnes je Echegeray v podstatě téměř neznámým autorem). Roku 1904 mu byla společně s francouzským básníkem Frédéricem Mistralem udělena Nobelova cena za literaturu \"„… se zřetelem k obsáhlému a geniálnímu dílu, které samostatným a originálním způsobem oživilo velké tradice španělského dramatu.“\" (citace z odůvodnění Švédské akademie).\n\n\n"}
{"id": "107478", "url": "https://cs.wikipedia.org/wiki?curid=107478", "title": "Amadeovo jezero", "text": "Amadeovo jezero\n\nAmadeovo jezero ( ) je bezodtoké vysychající slané jezero v Severním teritoriu v Austrálii. Nachází se v propadlině mezi pohořími McDonnell a Musgrave. Má rozlohu 8700 km². Je 125 km dlouhé a maximálně 20 km široké. Leží v nadmořské výšce 204 m.\n\nVzhledem k extrémní vyprahlosti krajiny se jezero nachází po většinu období ve stavu úplného vyschnutí.\n\nBylo objeveno v roce 1872 Ernestem Gilesem, který původně zamýšlel pojmenovat ho po německém botanikovi Ferdinandovi von Mueller. Ten tuto čest postoupil španělskému králi Amadeovi I.\n"}
{"id": "107486", "url": "https://cs.wikipedia.org/wiki?curid=107486", "title": "Eyreovo jezero", "text": "Eyreovo jezero\n\nEyreovo jezero ( ) je bezodtoké slané jezero v Jižní Austrálii. Jedná se o největší australské jezero. Nachází se v depresi v suchém pouštním místě. Má rozlohu 9 500 km². V závislosti na sezónních přítocích dosahuje maximální hloubky 20 m. Leží 12 m pod úrovní mořské hladiny. Kati Thanda je domorodý termín pro jezero a oblast kolem něj.\n\nNa jihu se nacházejí dva větší zálivy Belt Bay a Madigan Gulf, který dále pokračuje do Jižního Eyrova jezera.\n\nNaplňuje se jenom v létě, kdy do něj periodicky ústí několik řek resp. potoků. Ze severu to jsou Warburton a Macumba, ze západu Neales, Davenport a Douglas a z jihu Warriner, Margaret, Stuart, Gregory a Frome. Ve zbývající části roku se přeměňuje ve slanisko. Jezero velmi výrazně mění svou velikost. Je nejníže položeným velkým jezerem. V důsledku nízkých srážek (méně než 120 mm ročně) je jezero většinou téměř suchou slanou pánví. Solná kůra bývá často až 1 m silná. Naplnění s průměrnou hloubkou 1,5 m dosahuje průměrně jednou za 3 roky a s průměrnou hloubkou 4 m jednou za 10 let.\n\nJezero je spolu s okolím a několika menšími jezery součástí národního parku \"Lake Eyre National Park\", který byl na základě úmluvy mezi místním austrálským obyvatelstvem z kmene Arabana a příslušným vládním rezortem 14. listopadu 2013 přejmenován na Kati Thanda-Lake Eyre National Park. Huntův poloostrov a Brooksův ostrov v jižní části jezera s okolím tvoří přírodní rezervaci Elliot Price Conservation Park.\n\nJezero bylo pojmenováno na počest britského koloniálního úředníka Edwarda Johna Eyrea, který v roce 1839 vedl průzkumnou expedici ve vnitrozemí Jižní Austrálie.\n\nPřírodní prostředí Eyreova jezera a jeho okolí detailně popsal australský spisovatel, cestovatel a geolog Arthur Upfield ve svém detektivním románu \"Bony buys a woman\" (v českém překladu tento příběh vyšel pod názvem \"Bony kupuje ženu\" v r. 1977, 2. vydání v roce 1995).\n\n\n\n"}
{"id": "107491", "url": "https://cs.wikipedia.org/wiki?curid=107491", "title": "Fromeovo jezero", "text": "Fromeovo jezero\n\nFromeovo jezero ( ) je bezodtoké jezero v Jižní Austrálii. Vyplňuje plochou propadlinu východně od Flindersova hřbetu. Je 100 km dlouhé a maximálně 40 km široké.\n\nNaplňuje se vodou po silných deštích. Převážnou část roku je pokryto vrstvou soli. Tato plocha představuje území o rozloze 2596,15 km².\n\nJezero bylo pojmenováno po generálu Edwardu Charlesi Fromeovi. Tento představitel Britské armády stál v čele expedice, která v roce 1843 při průzkumu oblastí Jižní Austrálie poprvé zmapovala zmíněné solné jezero.\n\nV mýtech Austrálců kmene Adnyamathanha koryto potoka Arkaroola Creek a jezero vytvořil v \"Čase snění\" při svém plazení krajinou duhový had jménem Arkaroo, který z jezera vypil všechnu vodu. Z tohoto důvodu místní domorodci se vyhýbají vstupu na území solného jezera.\n\nNěkteré informace v tomto článku byly převzaty z článku \"Lake Frome\" na německé Wikipedii a z článků \"Edward Charles Frome\" a \"The Arkaroo\" na anglické Wikipedii.\n\n"}
{"id": "107495", "url": "https://cs.wikipedia.org/wiki?curid=107495", "title": "Gairdnerovo jezero", "text": "Gairdnerovo jezero\n\nGairdnerovo jezero ( ) je bezodtoké mělké slané jezero v Jižní Austrálii. Má rozlohu 4700 km². Je 160 km dlouhé a 48 km široké. Leží v nadmořské výšce 100 m. Nachází se severně od zálivu Spencer v polopouštní rovině s dunovým reliéfem z červených písků (Gawler Ranges). Směrem na jihovýchod se nachází Port Augusta ve vzdálenosti 150 km a Adelaide ve vzdálenosti 440 km.\n\nV suchém období se mění v plochou propadlinu pokrytou viskózním jílem a slanou vrstvou. Tloušťka slané vrstvy dosahuje až 1,2 m.\n\nJezero pojmenoval guvernér Jižní Austrálie Richard MacDonnell v říjnu 1857 po Gordonu Gairdnerovi, který byl vedoucím australského oddělení koloniálního úřadu.\n"}
{"id": "107497", "url": "https://cs.wikipedia.org/wiki?curid=107497", "title": "Torrensovo jezero", "text": "Torrensovo jezero\n\nTorrensovo jezero ( ) je bezodtoké jezero v Jižní Austrálii. Je druhé australské jezero po Eyreově jezeře. Nachází se v tektonické propadlině na západ od Flindersova hřbetu. Má rozlohu 5700 km².\n\nRozloha silně kolísá podle sezóny. V zimě po deštích dosahuje maximální plochy, v létě téměř vysychá a pokrývá se vrstvou soli.\n\nJezero bylo vyhlášeno národním parkem Lake Torrens National Park.\n"}
{"id": "107498", "url": "https://cs.wikipedia.org/wiki?curid=107498", "title": "American Broadcasting Company", "text": "American Broadcasting Company\n\nAmerican Broadcasting Company (častěji používaná zkratka ABC) je americká společnost, která se zabývá televizním a radiovým vysíláním. Byla založena v roce 1943 jako NBC Blue network. ABC je v současnosti ve vlastnictví The Walt Disney Company. Poprvé vysílala pro televizory v roce 1948. Firemní vedení sídlí v New Yorku, ačkoli programové kanceláře se nacházejí v Burbanku v Kalifornii, poblíž tamních The Walt Disney Studios a Disneyho vedení firmy.\nMezi vysílané programy současnosti patří:\nVýběr předchozích seriálů stanice:\n"}
{"id": "107503", "url": "https://cs.wikipedia.org/wiki?curid=107503", "title": "Amadeus (rozcestník)", "text": "Amadeus (rozcestník)\n\nPojem Amadeus má více významů:\n\n"}
{"id": "107512", "url": "https://cs.wikipedia.org/wiki?curid=107512", "title": "Frome", "text": "Frome\n\nFrome (výslovnost „Frúm“) je město v anglickém hrabství Somerset. Má 26 203 obyvatel (sčítání v roce 2011). \n\nMístním rodákem je jezdec formule 1 Jenson Button. V letech 1903 až 1908 zde firma B. Thomson & Co. Ltd. vyráběla automobily se značkou Achilles.\n"}
{"id": "107523", "url": "https://cs.wikipedia.org/wiki?curid=107523", "title": "Flavonoidy", "text": "Flavonoidy\n\nFlavonoidy, jinak nazývané také bioflavonoidy, či vitamín P, jsou látky náležející mezi rostlinné sekundární metabolity. Jsou známé pro své antioxidační působení. Celkem k flavonoidům patří asi 60 látek, které mají obvykle kladný vliv na lidský organismus, zvláště pak na cévy.\n\n\nV souvislosti s působením na lidské zdraví se flavonoidy často zmiňují u vína, jež je obsahuje ve větším množství. Flavonoidy jsou obsaženy též v čokoládě díky jejich přítomnosti v kakau. Proto je víno považováno za výborné pro lidi s kardiovaskulárními obtížemi. Flavonoidy regenerují a zpevňují cévy.\n\nPříkladem může být látka rutin, známá z přípravku ascorutin, běžně podávaného v nemocnicích. Tento lék lze koupit bez lékařského předpisu v lékárnách. Existuje také velké množství dalších léků tohoto typu. V závislosti na míře cévních obtíží mohou např. člověka s křečovými cévami již po 2 dnech přestat bolet nohy. Rutin nalezneme také v borůvkách.\n\nDalším flavonoidem je např. citrín obsažený v blankách dužniny citrusových plodů, především ve vnitřní bílé slupce s nahořklou příchutí pod kůrou plodu.\n\nVelké množství flavonoidů se nalézá též v plodech ostropestřce mariánského nebo aronie, tzv. černého jeřábu. Usušené plody můžeme zakoupit v bylinné lékárně a připravovat si z nich čaj či si sehnat tzv. aroniové víno.\n\nNěkteré flavonoidy jsou silnými antioxidanty. Mezi nejsilnější patří flavonoidy ostružin, malin, malinoostružin, lékořice, aronie, černého rybízu, granátového jablka, červených grapefruitů, oliv a olivového oleje, červeného vína, kakaa, borůvek a rajčat.\n\nNové výzkumy odkryly v novém světle i některé účinky dávno používaných rostlin v lékařství (šalvěj, rozmarýn, ale i čaj a řada dalších) na různé nemoci s tím, že jde např. o specifické účinky antioxidantů – často flavonoidů obsažených\nv těchto rostlinách. Jako nesmírně důležité se ukázalo, že právě flavonoidy např. mohou napomáhat endogenním obranným antioxidantům v těle k deaktivaci vzniklých radikálů při oxidačním stresu, při nadbytku vzniklých radikálů a zabránit tak poškození životně důležitých látek jako jsou bílkoviny, lipidy nebo DNK, s kterými radikály jinak reagují a ničí je. (Anebo, ještě spíše – zasahovat do signálních drah buněk a aktivovat je a regulovat tak biochemické reakce specifických a reversibilních kompartmentových systémů)!\nIonty nebo molekuly mohou obsahovat atom s jedním nepárovým elektronem, což propůjčuje iontu nebo molekule osobité vlastnosti. Tak hovoříme o radikálech, o radikálových kationtech (+) (kationt – kladně nabitý ion. Např. Na+) nebo radikálových aniontech (-).\nU neutrální molekuly „A“ vzniká přenosem jednoho elektronu na tuto molekulu radikálový anion „A- “ odtržením elektronu od molekuly radikálový kation „A+“.\n\nRadikály jsou tedy charakterizovány lichým, nepárovaným počtem vazebných elektronů.\nVýsledkem vzniku radikálů (např. UV zářením nebo jiným způsobem) je poškození zmíněných důležitých specifických látek. Má se zato, že alespoň v řadě případů – antioxidanty, jako jsou flavonoidy nebo vitamíny C, E a další látky – jejich suplementace, může pomáhat, alespoň částečně, deaktivovat, zhášet, neutralizovat, nadbytek vzniklých radikálů, tj ovlivnit vzniklý oxidační stres, bránit jejich nadbytku, (např. klasický, dávno známý případ – např. zhášení superoxidu\n– askorbátem) a tím znemožňují jejich následný destrukční vliv na příslušný oxidovatelný substrát. Nebo, mohou ovlivnit redox situaci určitého kompartmentu buňky, a tak se podílet na molekulární úrovni, na signalizaci v buňce především redox dependentním, ale i jiným způsobem.\n\nMnoho určitých flavonoidů – může mít – v závislosti na řadě okolností, jednak přímý antioxidační účinek a jsou (hlavně při vyšší koncentraci) účinné antioxidanty. Jednak působí přímo, tj. zháší volné radikály ve vodném, nebo organickém prostředí, jednak, se jejich působení může dít nepřímo, např. aktivací nebo deaktivací, inhibicí, antioxidačních enzymů, nebo transkripčních faktorů. Nebo, mohou chránit poškození DNK, způsobené volnými radikály, nebo snižovat její poškození. Vedle toho mohou potlačovat štěpení dvojité šroubovice DNK a mohou i chelatovat přechodové kovové ionty odpovědné za tvorbu ROS a proto bránit iniciaci lipogenázové reakci.\nZároveň působí na různé signální cesty v buňce a mohou i ovlivnit např. extracelulární signál regulující kinázy nebo jiné transkripční faktory a regulovat, modulovat – tak buněčnou signalizaci a projevovat tak své působení různým způsobem.\nJe známo i fyziologické působení flavonoidů, jejich ovlivňování kardiovaskulárních chorob nebo určitých nádorů, či jejich vliv na neurologické nemoci.\n\nNapř. červené víno je považováno za účinný zdroj flavonoidů. Jeho pravidelné užívání v malých dávkách by mohlo snížit kardiovaskulární choroby až o 40 % díky jeho antitrombotickým i antioxidačním vlastnostem.\nRovněž častá konzumace ovoce, zeleniny nebo i čaje – tj. látek s velkým množstvím flavonoidů, může přispívat k poklesu některých kardiovaskulárních chorob, nebo jejich prevenci (dilatace arterií). Současně příznivě ovlivňuje některé druhy nádorů ve smyslu jejich apoptózy nebo i vzniku Tj. vysoká konzumace této potravy, může modulovat prozánětlivé a onkogenní signály. Flavonoidy, např. v extraktu 362 Ginkgo biloby, nebo v Kurkumě (Curcumin), se rovněž mohou podílet i na léčbě, nebo k prevenci různých neurodegenerativních onemocnění (Parkinsonova, Alzheimerova choroba, Huntingtonova choroba aj.) ve smyslu neuroprotektivní ochrany. To je dáno, jednak díky jejich konvenčním antioxidačním schopnostem, tj. schopností reagovat přednostně s oxidačními činidly nebo (spíše) ovlivněním např. signální kaskády buňky, ovlivněním exprese genů a potlačením cest vedoucích k zániku neuronů.\n"}
{"id": "107524", "url": "https://cs.wikipedia.org/wiki?curid=107524", "title": "This Is Me... Then", "text": "This Is Me... Then\n\nThis Is Me…Then je čtvrté album zpěvačky a herečky Jennifer López. Album vyšlo 19. listopadu 2002 a v americké albové hitparádě dosáhlo nejvyššího umístění na čísle dvě. Ve dvacítce nejprodávanějších alb se drželo celých dvanáct týdnů.\n\n"}
{"id": "107525", "url": "https://cs.wikipedia.org/wiki?curid=107525", "title": "I386", "text": "I386\n\nPojem i386 můžeme chápat jako:\n\n"}
{"id": "107532", "url": "https://cs.wikipedia.org/wiki?curid=107532", "title": "Seznam podzemních drah (chronologický)", "text": "Seznam podzemních drah (chronologický)\n\nToto je chronologicky uspořádaný seznam podzemních drah, od 19. století až po současnost.\n\n\n\n\n"}
{"id": "107534", "url": "https://cs.wikipedia.org/wiki?curid=107534", "title": "Navassa", "text": "Navassa\n\nOstrov Navassa ( , , haitskou kreolštinou \"Lanavaz\") je malý neobydlený ostrov v Karibském moři. Leží na 56 km západně od Haiti, 136 km východně od Jamajky a 163 km jižně od jihovýchodního pobřeží Kuby.\n\nVláda Spojených států amerických považuje Navassu za nezačleněné území Spojených států, součást Menších odlehlých ostrovů USA, a její správou pověřila U.S. Fish and Wildlife Service. Nicméně ostrov si také nárokuje Haiti, které si tento nárok zaneslo i do ústavy.\n\nV roce 1504 uvízl Kryštof Kolumbus na mělčině u Jamajky a poslal několik členů posádky na kánoi na Hispaniolu pro pomoc. Muži cestou narazili na ostrov, ale nenašli na něm žádnou vodu. Pojmenovali ho \"Navaza\". Po příštích 350 let se jí mořeplavci víceméně vyhýbali.\n\nV roce 1857 vznesl nárok na ostrov americký námořní kapitán Peter Duncan na základě federálního \"Zákona o guánových ostrovech\" ( ) vzhledem k jeho zásobám guana. Tyto zásoby byly aktivně dobývány mezi lety 1865 a 1898. Haiti protestovalo proti anexi a vzneslo vlastní nárok na ostrov, ale USA jeho nároky odmítly.\n\nRuční dobývání guana v úporných tropických vedrech a za přísných pravidel vynucovaných bílými dohlížiteli vyprovokovalo v roce 1889 na ostrově vzpouru. Pět dohlížitelů v bojích zahynulo. Válečná loď Spojených států potom dopravila osmnáct vzbouřených dělníků do Baltimoru ke třem soudním přelíčením pro obvinění z vraždy. Černošské bratrstvo Řád galilejských rybářů sbíralo peníze na obhajobu dělníků před federálním soudem. Obhajoba byla založena na tom, že muži jednali v sebeobraně a že navíc Spojené státy nemají nad ostrovem právní jurisdikci. V říjnu 1890 případy dostal Nejvyšší soud Spojených států, který rozhodl, že podle \"Guano Act\"u je jurisdikce správná, a tři muže odsoudil k popravě na jaře 1891. Černošské církve po celé zemi pak rozšiřovaly petici, kterou rovněž podepsali bílí soudci ze zmíněných třech soudů nižší instance; petice byla předána prezidentu Benjaminu Harrisonovi, který změnil rozsudky na odnětí svobody.\n\nTěžba guana pak na Navasse pokračovalo v omezené míře. Španělsko-americká válka donutila v roce 1898 společnost Phosphate Company vyklidit ostrov a vyhlásit bankrot; noví vlastníci místo definitivně opustili po roce 1901.\n\nDůležitost Navassy opět vzrostla po otevření Panamského průplavu v roce 1914. Lodní trasa z amerického východního pobřeží do průplavu vedla průlivem mezi Kubou a Haiti a Navassa, která vždy představovala nebezpečí pro lodivody, potřebovala maják. Americká správa majáků tu v roce 1917 postavila \"Navassa Island Light\", 42 m vysokou věž, 120 m nad hladinou moře. Domov zde našel správce se dvěma pomocníky, až v roce 1929 byl instalován automatický maják.\n\nBěhem druhé světové války si americké námořnictvo zřídilo na Navasse pozorovatelnu. Od války je ostrov neobydlený.\n\nPlocha Navassy je asi 5,2 km². Ostrov je strategicky položen 160 km jižně od americké námořní základny Guantánamo na Kubě a asi ve čtvrtině cesty z Haiti na Jamajku. Dosahuje nadmořské výšky 77 m na bezejmenném místě 100 m jižně od majáku (400 m od jihozápadního pobřeží a 600 m východně od Lulu Bay. Na ostrově občas táboří haitští rybáři.\n\nPovrch Navassy sestává hlavně ze skal, ale má dostatek trávy pro uživení stáda koz. Jsou zde i hustá stanoviště fíkovitých stromů a roztroušené kaktusy.\n\nKolem ostrova se nacházejí příkré bílé útesy 9 až 15 metrů vysoké – ostrov totiž tvoří vyzvednutá korálová a vápencová plošina. Ostrov nemá žádný přístav, kotvit je nutné na moři.\n\n"}
{"id": "107536", "url": "https://cs.wikipedia.org/wiki?curid=107536", "title": "Herb Lubalin", "text": "Herb Lubalin\n\nHerbert Frederick Lubalin (17. března 1918 – 24. května 1981) byl americký art director, grafický designer a typograf.\n\nSpolupracoval s nakladatelem Ralphem Ginburgem na jeho čtyřech periodických časopisech: \"Eros\", \"Fact\" a \"Avant Garde\" a byl zodpovědný za jejich vizuální stránku.\n\nNavrhl celou řadu písem jako např. ITC Avant Garde či ITC Lubalin Graph.\n\nV roce 1964 založil svou vlastní agenturu \"Lubalin Inc.\", v níž se do roku 1969 vystřídalo více partnerů (mezi jinými Tom Carnase, Alan Peckolick). Od roku 1969 nesla jméno \"Lubalin, Smith & Carnase Inc.\"\n\nV roce 1970 spoluzaložil International Typeface Corporation \"(ITC)\".\n\n"}
{"id": "107541", "url": "https://cs.wikipedia.org/wiki?curid=107541", "title": "Německý spolkový sněm", "text": "Německý spolkový sněm\n\nNěmecký spolkový sněm (německy , zkratka: DBT) je fakticky komora parlamentu Spolkové republiky Německo se sídlem v Berlíně; formálně jde o samostatný zákonodárný sbor. Druhým ústavním orgánem, podílejícím se na legislativním procesu je Spolková rada. Sněm je volen přímou volbou a v politickém systému Německa se jedná o jediný spolkový ústavní orgán s bezprostřední demokratickou legitimací.\n\nNěmecký spolkový sněm má nejméně 598 poslanců (oficiálně nazývaných \"Člen Německého spolkového sněmu\", německy ) a jeho normální funkční období trvá čtyři roky. \n\nKvůli volebnímu systému a existenci tzv. vyrovnávacích mandátů počet poslanců kolísá; v roce 2013 jich bylo 630, v roce 2017 dokonce 709. \n\nDne 24. října 2017 byl zvolen novým předsedou Německého spolkového sněmu Wolfgang Schäuble (CDU).\n\nV jeho čele stojí předseda Spolkového sněmu (), který je volen poslanci. V 18. Spolkovém sněmu jím byl Norbert Lammert (CDU). Viceprezidenty a zástupci prezidenta byli Peter Hintze (CDU), Johannes Singhammer (CSU), Edelgard Bulmahn (SPD), Ulla Schmidt (SPD), Petra Pau (Linkspartei (Strana levice)) a Claudia Roth (Bündnis 90/Die Grünen (Spojenectví 90/Zelení)).\n\nV 17. Spolkovém sněmu prezidentem byl Norbert Lammert (CDU), viceprezidenty a zástupci prezidenta byli Wolfgang Thierse (SPD), Eduard Oswald (CSU), Hermann Otto Solms (FDP), Katrin Göring-Eckardt (Bündnis 90/Die Grünen) a Petra Pau (Linkspartei).\n\nJako ústavní orgán má Spolkový sněm řadu funkcí: \"zákonodárnou funkci\" (vytváří spolkové právo a mění ústavu). Dále schvaluje mezinárodní smlouvy se státy i organizacemi a přijímá spolkový rozpočet. V rámci své \"kreativní funkce\" jmenuje spolkového kancléře a podílí se na volbě spolkového prezidenta, spolkových soudců a členů dalších spolkových orgánů. Vykonává parlamentní kontrolu vlády a spolkové exekutivy a kontroluje nasazení Bundeswehru a tajných služeb. Politicky je dále významná \"veřejnoprávní funkce\", dle níž má Spolkový sněm za úkol vyjadřovat přání obyvatelstva a též informovat obyvatelstvo.\n\nPrvní demokraticky zvolený parlament, byl Frankfurtský sněm, který měl reprezentovat celé Německo. Zasedal ve frankfurtské Pauluskirche (18. května 1848–31. května 1849) a měl celkem 809 poslanců. Ti sestavili provizorní vládu, vydali první říšské zákony a vypracovali Frankfurtskou ústavu. Chyběla mu však legitimita: Volby oficiálně nesvolal Německý spolek, pruský král Fridrich Vilém IV. odmítl nabízenou korunu a hlavní evropské mocnosti jej neuznali. Dalším zásadním problémem byl spor o územní rozsah Německa, tedy spor mezi velkoněmeckou a maloněmeckou koncepcí.\n\nPo rozpuštění Německého spolku (1866) byl vytvořen Severoněmecký spolek, v němž hlavní roli hrálo Prusko. Po vzoru říšského volebního zákona z roku 1849 byl zvolen ustavující Říšský sněm (únor až duben 1867), který po dohodě s vládami jendotlivých německých států formuloval ústavu. V říjnu téhož roku byl zvolen parlament nového spolkového státu, který se pojmenoval Říšský sněm (Reichstag). Odkazoval tak nejen na starý Říšský sněm, ale i na frankfurtskou Říšskou ústavu z roku 1849.\n\nV době Severoněmeckého spolku vznikl systém pěti stran, který přetrval až do doby Výmarské republiky. Říšský sněm zde tvořil jednokomorový parlament, který vzešel z jednokolových všeobecných voleb. Kromě přijímání zákonů měl tento Říšský sněm i zákonnou iniciativu. Hlavou vlády byl říšský kancléř, kterého jmenoval císař. Důvěru sněmu musel získávat až od od vydání Říjnových reforem (1918). Se vstupem jihoněmeckých států (1870/1871) se Severoněmecký spolek přejmenoval na Německou říši (Deutsches Reich), její politický systém však zůstal beze změny. \n\nPo Listopadové revoluci v roce 1918 vypracovalo Výmarské národní shromáždění ústavu, které, když vstoupila v platnost, začalo fungovat jako parlament. Ten byl 6. června 1920 nahrazen nově zvoleným Říšským sněmem. \n\nV průběhu Výmarské republiky byla moc Říšského sněmu opakovaně omezena, a to jak tzv. „zmocňovacími“ zákony vlády, tak i nótami říšského prezidenta. Zmocňovací zákon z 24. března 1933 dal vládě Adolfa Hitlera v podstatě neomezenou moc vydávat zákony a měnit ústavu bez toho, aniž by je Říšský sněm musel schvalovat.\n\nPředchůdcem dnešního Bundestagu byla Parlamentní rada (Der Parlamentarische Rat), která 1. září 1948 zasedla v Bonnu. Jejím úkolem bylo vytvořit provizorní ústavu tzv. Grundgesetz (Základní zákon) pro Západní Německo, ta vstoupila v platnost 23. května 1949.\n\nPrvní Spolkový sněm byl zvolen 14. srpna 1949, k prvnímu jednání se sešel 7. září 1949 v Bonnu. Ještě před ním se sešla Spolková rada (Bundesrat), ve kteréj byli zástupci jednotlivých spolkových zemí. Tím byly ustaveny oba legislativní orgány. Prvním prezidentem Spolkového sněmu byl 12. září 1949 zvolen Theodor Heuss a prvním kancléřem se stal 15. září 1949 Konrad Adenauer.\n\n\nSpolkový sněm nabízí veřejnosti širokou škálu informací. Celkem provozuje tři webové stránky zaměřené na různé cílové skupiny. Na hlavní stránce jsou k nalezení veškeré informace o provozu parlamentu a poslancích včetně jejich vedlejších činností. Na děti a mladistvé cílí stránky mitmischen.de a kuppelkucker.de. Spolkový sněm o své činnosti informuje také přes bezplatnou aplikaci pro iOS a Android.\n\nParlamentní televize je televizní kanál Spolkového sněmu, kde jsou živě a nezkráceně přenášeny všechny plenární debaty a veřejná zasedání výborů. Jejich záznamy jsou též k dispozici v mediatéce. Debaty jsou přístupné nejen přes kabelovou televizi, satelit, live-stream a na oficiálních webových stránkách, ale také prostřednictvím telefonního čísla 030/22720018.\n\n"}
{"id": "107547", "url": "https://cs.wikipedia.org/wiki?curid=107547", "title": "Český Šternberk", "text": "Český Šternberk\n\nMěstys Český Šternberk (něm. \"Böhmisch Sternberg\") se nachází ve Středočeském kraji, okres Benešov v podhradí stejnojmenného hradu, asi 20 km východně od Benešova. Protéká zde řeka Sázava a žije zde obyvatel.\n\nMěstys nalézá se 310 m nad mořem na zákrutu řeky Sázavy. Jižně od městyse je hrad Český Šternberk. Sousedními obcemi jsou Čeřenice na severu, Malovidy na severovýchodě, Zalíbená a Otryby na východě, Čejkovice a Soběšín na jihovýchodě, Radonice na jihu, Šternov a Divišov na jihozápadě a Drahňovice na severozápadě.\n\nObec vznikla v průběhu 13. století jako podhradí Českého Šternberku. První zmínku o obci nalezneme v historických pramenech v roce 1242, jako o městečku v roce 1654. Spolu s hradem se obec rozšiřovala až do své současné podoby, roku 1901 byl slavnostně zahájen provoz na železniční trati a Český Šternberk se tak stal díky své historické hodnotě i dobré dostupnosti oblíbeným cílem mnoha turistů.\n\nV 20. letech 20. století byl na levém břehu Sázavy (severní část obce) přestavěn vodní mlýn, o jehož původní podobě pocházejí zprávy již z konce 16. století. Stavba mlýnu vydržela až do současné doby, avšak silně chátrá. K mlýnu byl v 70. letech 20. století vystaven i jez, který také ve své podobě stojí až dodnes. V současnosti se ve vesnici staví převážně rodinné domy na kopcovitých pozemcích na pravém břehu Sázavy.\n\nVe 30. letech 20. století byla v části Čejkovice postaven rozsáhlý penzion pro výletníky, který za protektorátu sloužil jako rekreační objekt pro konfidenty gestapa, pro které byla zbudována i speciálně zbudovaná zastávka vlaku naproti Čejkovickému trojáku (památný strom) a po válce se budova proměnila v zotavovnu ROH Červánek. Od roku 1985 byla z důvodu zanedbané údržby mimo provoz a chátrala až do roku 2015, kdy byla kompletně zbourána.\n\nOd 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Český Šternberk \"(438 obyvatel, poštovní úřad, telefonní úřad, telegrafní úřad, četnická stanice)\" byly v roce 1932 evidovány tyto živnosti a obchody: cukrář, holič, 3 hostince, kovář, 2 krejčí, zotavovna jednotného Svazu soukromých zaměstnanců, pekař, 2 pily, 2 povoznictví, rolník, řezník, 4 obchody se smíšeným zbožím, švadlena, trafika, truhlář, velkostatek Šternberk, zámečník.\n\nMěstysem vede po pravé straně řeky Sázavy železniční trať 212 (Čerčany - Světlá nad Sázavou). Je to jednokolejná regionální trať, doprava byla v úseku Čerčany - Kácov zahájena roku 1901. Na území městyse leží železniční stanice \"Český Šternberk\" a blízko mostu přes řeku železniční zastávka \"Český Šternberk zastávka\". V minulosti se v oblasti dnešní chatové osady Pod čejkovickou strání nalézala železniční zastávka \"Čejkovice dvůr\", jež byla po roce 1945 zrušena.\n\nMěstysem prochází silnice II/111 Bystřice - Divišov - Český Šternberk - Podveky - Nechyba. Západním směrem se asi 5 km od městyse nachází nájezd na dálnici D1, exit 41 Šternov, východním směrem se jede směrem do Uhlířských Janovic a Kutné Hory.\n\n\n\n\n\n"}
{"id": "107548", "url": "https://cs.wikipedia.org/wiki?curid=107548", "title": "Rebirth (album, Jennifer Lopez)", "text": "Rebirth (album, Jennifer Lopez)\n\nRebirth je pátým albem americké zpěvačky Jennifer López. Album vyšlo 1. března 2005. V obchodech se albu nedařilo tak výrazně jako předešlým čtyřem, přesto se na albu nachází velmi významný singl Get Right.\n\n"}
{"id": "107554", "url": "https://cs.wikipedia.org/wiki?curid=107554", "title": "Budova Říšského sněmu v Berlíně", "text": "Budova Říšského sněmu v Berlíně\n\nBudova Říšského sněmu v Berlíně byla vystavěna jako sídlo Reichstagu, původního parlamentu Německé říše. V současné době se v budově nachází sídlo německého spolkového sněmu a od roku 1994 se zde koná každých pět let Spolkové shromáždění, které volí prezidenta Spolkové republiky Německo. Novorenesanční budova byla postavena v letech 1884–1894 podle projektu architekta Paula Wallota. Budova byla původně otevřena v roce 1894 a sloužila do roku 1933, kdy byla úmyslně zapálena, za což byl obviněn nizozemský komunista Marinem van der Lubbe. Tato událost je známá jako požár Říšského sněmu. Budova byla dále poničena sovětskými vojsky během bitvy o Berlín v roce 1945.\n\nPo rozdělení Německa se budova ocitla na území Západního Berlína velmi blízko hranice. O její opravě bylo rozhodnuto až v roce 1956. Provedena byla v letech 1961–1964. V době studené války byla budova používána pouze pro reprezentační setkání a výstavu o dějinách Německa. Po rozhodnutí navrátit sídlo Spolkového sněmu do Berlína byla v roce 1992 vypsána architektonická soutěž na rekonstrukci budovy, kterou vyhrál britský architekt Norman Foster. Vlastní rekonstrukce proběhla v letech 1995–1999 a bývá považována za úspěšnou. Největší vizuální změnou je nová kupole, sloužící zároveň jako vyhlídka.\n\nDodatečně vybudovaná skleněná kupole na budově Reichstagu se stala symbolem Berlína a je velmi vyhledávanou turistickou atrakcí. Vstup do Reichstagu a kupole je zdarma, avšak návštěvník musí často čekat v dlouhé frontě před budovou a poté projít bezpečností kontrolou. Po této kontrole je návštěvník přepraven pomocí dvou výtahů na střechu Reichstagu, která je položena ve výšce 24 metrů. Na střeše je možné si vypůjčit audioprůvodce, který provede návštěvníka po kopuli Reichstagu (čeština není v audioprůvodci zahrnuta). Ve středu střechy se nachází nově vybudovaná skleněná kupole, která měří v průměru 38 metrů, dosahuje výšky 23,5 metru a váží 1200 tun. Její ocelová konstrukce se skládá z 24 kolmých žeber, které mají od sebe rozestup 15 stupňů a ze 17 vodorovných kruhů s rozestupem 1,65 metrů. Celá tato konstrukce je pokryta 3 000 m² skla. Na vnitřní straně kupole se vinou dvě 1,8 m široké rampy s délkou 230 metrů, které slouží jako chodníky pro návštěvníky a vedou na vyhlídkovou platformu, jež se nalézá ve výšce 40 metrů nad zemí. Vrchol celé kupole se nalézá ve výšce 47 metrů nad zemí. Ve středu kupole jsou vertikálně umístěna zrcadla, které mají přivádět denní světlo do hlavního sálu Reichstagu. V zadní části střechy se nachází malá restaurace \"Käfer\".\n\nNorman Foster získal zakázku na přestavbu Reichstagu se striktní podmínkou, že celá přestavba nesmí přesáhnout částku 600 mil. DM. Dne 19. dubna 1999 došlo k symbolickému předávání klíčů předsedovi Spolkového sněmu a ke konání první plenární schůze. Celá stavba byla dokončena během čtyř let dle navrženého termínu a rozpočtu. Spolkový sněm začal trvale pracovat v této budově od 7. září 1999.\n\nDo června roku 2006 navštívilo budovu Reichstagu více než 18 milionů návštěvníků.\n\nO půlnoci z 2. na 3. října 1990 byla při příležitosti sjednocení Německa před západním vchodem do budovy Reichstagu vztyčena Vlajka sjednocení. V noci je tato vlajka osvětlena.\n\n\n"}
{"id": "107563", "url": "https://cs.wikipedia.org/wiki?curid=107563", "title": "Říšská rada (Německo)", "text": "Říšská rada (Německo)\n\nŘíšská rada (německy \"Reichsrat\"), byla v letech 1919-1933 horní komorou parlamentu Německé říše. Zasedali v ní zástupci jednotlivých spolkových zemí Německé říše. Zanikla roku 1933 po nástupu nacistů k moci. Po druhé světové válce byl při vzniku SRN roku 1949 ustaven její nástupce v podobě Spolkové rady, jež funguje dodnes.\n"}
{"id": "107564", "url": "https://cs.wikipedia.org/wiki?curid=107564", "title": "Hetepsechemuej", "text": "Hetepsechemuej\n\nHetepsechemuej, též Budžo, dle Manehta Boéthos, byl prvním egyptským faraonem 2. dynastie. Vládl přibližně v letech 2853/2803–2825/2775 př. n. l.\n\nHetepsechemuejovo Horovo jméno má doslovný význam „Obě mocnosti jsou usmířeny“ nebo „Obě mocnosti jsou spokojené“, respektive „Obě mocnosti byly usmířeny“. Je tedy možné, že po pádu 1. dynastie vypukly uvnitř říše boje, které potlačil. Dobové nápisy a různé zdroje informací však o těchto bojích mlčí. Podle historika Manehta byly první dvě dynastie thinidského (cinevského) původu, čili hornoegyptské. Během jeho vlády došlo (pokud je interpretace Manehta správná) k zemětřesení v dolnoegyptské Búbastidě (Pibaste). Hetepsechemuej (spolu s ním i Raneb a Ninecer) uctívali ranou formu slunečního božstva, Achteje, (Boha) na obzoru. Jméno tohoto faraona se zachovalo mj. na \"mini královském seznamu\", který byl vyryt na žulové soše Hetepdiefa z období 3. dynastie. Opět spolu se jmény Raneba a Ninecera.\n\nSkutečná hrobka krále Hetepsechemueje byla nalezena a identifikována u Sakkáry v blízkosti Venisova pyramidového komplexu. Poblíž se našly hliněné nádoby s pečetěmi s Hetepsechemuejovým jménem. Nadzemní část hrobky se nedochovala, protože byla odstraněna už za Venise. Je na ní zajímavé to, že se v jejím okolí na rozdíl od hrobek králů 1. dynastie nenašly hroby určené pro královo služebnictvo. Se začátkem 2. dynastie tedy tento barbarský zvyk vymizel.\n"}
{"id": "107566", "url": "https://cs.wikipedia.org/wiki?curid=107566", "title": "Kunhutina modlitba", "text": "Kunhutina modlitba\n\nVítaj, král'u všemohúcí či tzv. Kunhutina modlitba je duchovní text patřící do oblasti duchovní lyriky, jenž poprvé zpracoval náboženské téma v češtině (v době boje s latinou a němčinou). Bývá datován do konce 13. či do počátku 14. století.\n\nText je dochován v breviáři svatojiřské abatyše Kunhuty Přemyslovny (dcery Přemysla Otakara II.) z počátku 14. století (NK VII G 17d, fol. 146v–151v), ale je patrně ještě staršího původu. Jedná se o významný text dokumentující počátky české literatury.\n\n"}
{"id": "107568", "url": "https://cs.wikipedia.org/wiki?curid=107568", "title": "Alexandreis", "text": "Alexandreis\n\nAlexandreis (či Alexandreida) je rozsáhlá epická, světská česky psaná báseň pravděpodobně z konce 13. století či počátku 14. století. Je psána osmislabičným veršem, který byl v české literatuře používán až do konce 14. století. Alexandreidy vznikly ve více evropských národních literaturách. Ve své době šlo o velmi oblíbený žánr.\n\nHlavním hrdinou je Alexandr Veliký, který se pro své vojenské schopnosti stal vzorem středověkého rytíře. Popisuje jeho život od dětství (výchova filozofem Aristotelem) přes dobývání řady zemí až po smrt. V tomto díle v osobě Alexandra Makedonského poznáváme krále Přemysla Otakara II. (použití alegorie, skrze kterou lze poznat krále, dobu a poměry na královském dvoře). Autor vyzdvihuje ideál panovníka a šlechtice jako ochránce společenského řádu. V textu nacházíme známky odporu autora k německému živlu v českých zemích. Český autor též aktualizuje starověkou látku (např. popis způsobu boje), v Alexandrově vojsku jsou přítomni rytíři s českými jmény (Radovan, Mladota…). Děj je vyprávěn s dramatickým spádem, ale tam, kde skladatel komentuje události, se zpomaluje (názor je zdůrazněn tzv. gnómickým trojverším).\n\nJednalo se o dílo velmi oblíbené, bylo proto často opisováno (opisovači někdy přidávali a ubírali některé pasáže, proto je známo v několika verzích). Tento hrdinský epos obsahoval asi 8500 veršů, z nichž se zachovaly pouze dvě pětiny.\n\nAlexandreida má své varianty v téměř každém evropském jazyce. Vzorem byla latinská verze, kterou vytvořil básník Gautier de Châtillon (Alexandreis, sive Gesta Alexandri Magni). Českou verzi zřejmě ovlivnila verze německá autora Ulricha von Etzenbach. (Alexanderlied).\n\nZhruba o sto let později (na přelomu 14. a 15. století) vzniklo méně známé prozaické dílo Alexander.\n\nDochovalo se devět rukopisů staročeské Alexandreidy (všechny ve formě zlomku) z 13.–15. století.\n\n\n\n\n"}
{"id": "107570", "url": "https://cs.wikipedia.org/wiki?curid=107570", "title": "Historický šerm", "text": "Historický šerm\n\nHistorický šerm je druh zábavy či umění, který je velmi rozšířen po celé Evropě a který se snaží bezpečným způsobem napodobit převážně středověký či renesanční šerm.\n\nVznik současného pojetí historického šermu v Česku má mnoho styčných bodů se šermem sportovním a scénickým. Zájemci o historický šerm se sdružují do zájmových skupin nazývající se skupiny historického šermu. Počátek toho zájmového koníčku se dá odsledovat přibližně od roku 1954, kdy pod vedením prof. Skývy a Dr. Černohorského začalo osm vybraných sportovních šermířů klubu ČŠK Riegel nacvičovat šermířská klání v dobových kostýmech pro rozličná divadla a kulturní akce. První samostatné vystoupení této nově zformované první skupiny historického šermu pod názvem „Mušketýři a bandité“ se konalo 18. září 1960 na nádvoří Schwarzenberského paláce na Hradčanském náměstí v Praze jako nábor nováčků pro šermířský klub ČŠK Riegel.\n\nTím byl odstartován vývoj soudobého historického šermu v bývalém Československu. K podobným rekonstrukcím již docházelo v minulosti a to hlavně v období romantismu. Historický šerm vždy přitahoval a stále přitahuje romanticky smýšlející lidi. V mnohém se historický šerm vzájemně proplétá i s hnutím living history (živá historie). Skupiny historického šermu pořádají různé akce: od vystoupení na různých typech kulturních akcí až po bitvy, ve kterých se sejde až několik tisíc šermířů. Nejznámější a největší bitva historického šermu v Česku je „Libušín“ pořádaný u stejnojmenné vesnice Libušín u Kladna. Mezi další velké akce patří například „Bitva na Mělníku“, nebo barokní bitva ve Frýdlantě.\n\nPříklad proplétání living history a historického šermu lze zaznamenat například ve sdružení Curia Vítkov.\n\n"}
{"id": "107572", "url": "https://cs.wikipedia.org/wiki?curid=107572", "title": "Mafie", "text": "Mafie\n\nMafie, často označovaná „skutečnými pány“ Itálie jako Cosa Nostra („naše věc“), je tajná společnost vzniklá v polovině 19. století na Sicílii. Její odnož se objevila ke konci 19. století na východním pobřeží Spojených států společně s vlnou italských imigrantů. Členové mafie byli vždy jen muži.\n\nMoc mafie ve Spojených státech vrcholila v průběhu 20. století, dokud vyšetřování FBI v 70. a 80. letech její vliv nesnížilo. O její oslabení se také stará Interpol. Navzdory úpadku se mafie a její reputace zakořenila v americké populární kultuře, především filmech, seriálech a dokonce reklamě.\n\nI po úpadku zůstala mafie jednou z nejmocnějších kriminálních organizací ve Spojených státech. Ovládá kriminální podsvětí především v Chicagu a New Yorku. Mafie také nadále působí ve své „domovské“ vlasti, Itálii.\n\nOd ostatních forem zločinu se mafie liší nejen svou strukturou, ale také infiltrací do státu – mafie má své členy nebo lidi jí nakloněné na místech státních úředníků, politiků, soudců a policie. Díky tomu se jí daří nejen prosazovat své zájmy, ale také krýt svou činnost.\n\nMezi aktivity mafie patří např. obchod s drogami, obchod s alkoholem (zejm. za prohibice), řízená prostituce a kontrola pornoprůmyslu, hazardní hry (zejm. v minulosti) a obchod se zbraněmi.\n\nSlovo \"mafie\" vzniklo podle některých pramenů ze starého sicilského přídavného jména \"mafiusu\", které má kořeny v arabském \"mahjas\" (byl zde dříve Sicilský emirát), což znamená \"agresivní\", \"chvástavý\", \"vychloubavý\". Doslovně přeloženo \"naparovat se\", ale může to také znamenat \"opovážlivost\" nebo \"odvaha\".\n\nMohlo se také jednat o původní slovo \"maffia\" nebo \"mafia\", které v italském dialektu znamenalo \"chudoba\", \"bída\", \"nouze\". Ve staré toskánštině existovalo slovo \"malfusso\", což znamenalo \"nevěřící\" nebo \"zločinec\".\n\nJiné zdroje tvrdí, že vzniklo ze slov \"ma fia\" znamenajících \"moje dcera\" jež údajně křičela italská žena poté, co jí znásilnili dceru.\n\nJiný populární výklad říká, že slovo MAFIA je složenina prvních písmen z věty Morte alla Francia, Italia avanti!, čili volně přeloženo – „Zabijme všechny Francouze, Itálie vpřed!“ a pochází z doby, kdy byla část Itálie pod francouzskou nadvládou.\n\nKořeny mafie, z nichž vyrůstala bezohlednost, krvelačnost a ctižádostivost, má původ ve dvou tajných bratrstvech, která odpradávna působí v okolí Neapole a Palerma, starobylých měst u Středozemního moře. První z nich byla „la Camórra“, druhou pak ctihodná společnost zvaná „la Mafia“. Tyto dvě organizace našly vynikající podmínky k rozvoji právě v těchto městech.\n\nStaletí společenského a ekonomického vývoje pod cizí nadvládou vypěstovala v lidech charakteristický postoj k oficiálním institucím – úřadům, církvi, bankám nebo sousedům. Na jakoukoliv státní autoritu pohlížel obyčejný člověk jako na nepřítele. Za největší a nejužitečnější umění pokládalo tohoto nepřítele přechytračit a přelstít. Tuto dovednost, zakořeněnou v lidové mentalitě si sebou italští vystěhovalci později přinesli do USA.\n\nla Camórra vznikla na počátku 19. století jako tajná organizace, která si jako název zvolila španělské slovo camorra, značící zápas či půtku. Působila v Neapoli a jejím okolí a soustředila se především na boj proti státní moci. Na počátku 20. století hrála již camorra úlohu jakési stínové vlády, která reagovala na potřeby obyvatel mnohem aktivněji než církev nebo vláda.\n\nPrvní výskyt camorry datujeme okolo roku 1820. Tehdy vznikla Camorra k \"ochraně\" vězňů ve věznicích. Každému novému vězni bylo nabídnuto členství a byl-li přijat, byl pod ochranou spolku. V třicátých letech 19. století zakládali propuštění vězni „pouliční Camorru“. Její noví uchazeči byli přijati teprve po zkoušce, kterou mohla být např. úkladná vražda, či jiný těžký zločin. Přijímání se dělo rituálním aktem. Pravidla spolku byla tradována ústně. Za člena nesměl být přijat policista, člen však mohl být špionem u policie, aby mohl organizaci informovat o jejích plánech. Zrada byla vždy trestána smrtí. Strukturálně se spolek členil na jednotlivé divize (reparto). V čele byl „vicario“, jeho poradními pracovníky byli „mistři“. Každá divize mělo svého účetního, ochránce pokladu, proviantního, písaře a toho, kdo oznamoval členům místo schůzek. Camorristé byli vyškolení v krádežích, loupežích, drancování, falešných hrách a vydírání, např. peněz na ochranu.\n\nDůležitou postavou hierarchie byl Capo, což byl jakýsi místní zástupce camorry, vykonavatel její vůle v dané lokalitě. Právě on zajišťoval obchodníkům a rolníkům smlouvy a staral se o jejich splnění, půjčoval peníze lidem, které odmítaly banky, vystupoval jako \"ochránce\" obchůdků a hospůdek, vybíral daně z loterií a poplatky od trhovců, dohazoval ženichy svobodným matkám, trestal znásilnění a nevěrné záletníky.\n\nDnešní Camorra má svou základnu v Neapoli a její silné základny jsou v okolních městech jako Salerno, Avellino, Caserta a Benevento. Camorra je organizovaná v klanech, z nichž mnohé jsou dále rozděleny do menších skupin nebo frakcí. Italské policejní agentury odhadují, že v současnosti v oblasti Campagnia v Itálii operuje téměř 6000 členů Camorry. V USA byla zjištěna příslušnost několika set osob k této organizaci.\n\nMafie je mohutná zločinecká organizace, podobná neapolské camoře. Jejich zájmy se ale většinou nekřížily, neboť mafie si za sféru vlivu vyvolila Palermo a západní Sicílii.\n\nOd camorry se mafie odlišovala tím, s jakou rychlostí a v jakém rozsahu se zapojila do společenského života Sicílie. Zatímco camorra zůstávala uzavřená ve své části Itálie a její působnost zůstávala víceméně omezená, mafie využila politického vakua, které panovalo na Sicílii poté, co jí roku 1860 osvobodil Giuseppe Garibaldi z bourbonského područí. V palermském dialektu označuje Mafia hrdost, sebevědomí jistotu. V polovině 19. století dostalo označení Mafia příchuť něčeho kriminálního. Od roku 1865 toto slovo úřady používaly pro určitý typ zločinců. V oficiální úřední řeči se objevilo slovo Mafia poprvé roku 1938.\n\nPřijímání do Mafie se dělo rituálním způsobem. Podmínkou pro přijetí bylo prokázat nebojácnost v boji dvou osob. Odvaha a odhodlanost byly ceněny více než zručnost a rafinovanost. Chybějící vědomí státnosti bylo nahrazeno vědomím příslušnosti k rodině, ke klanu. Účelem Mafie od poslední třetiny 19. století již není loupež a krádež, nýbrž absolutní moc v kontrolovaných regionech, nezávislost na státní moci a jejích zákonech. Mlčenlivost (omerta) se stala nejen povinností, ale i ctí rodiny. Proti vrahům a jiným zločincům nesmí vypovídat ani poškození či jiní očití svědkové.\n\nNa počátku 20. století ovládala mafie celý západ ostrova. Podléhaly jí městské rady, dosazovala vedení podniků, rozhodovala o hospodaření statků. Příkazy mafie se rovnaly zákonu. Sociální podmínky tehdejší Sicílie byly pro takový vývoj velmi příznivé. Mafie splňovala představu lidí o tom, jak má fungovat státní správa. Zabezpečovala služby, které vláda nemohla nebo nechtěla zajišťovat. Mentalita typického Sicilana byla navíc takovému typu zřízení historicky nakloněna. Mafie nabízela přesně to, co prostý člověk hledal.\n\nDnešní sicilská mafie má svou základnu v Palermu a její další silná místa jsou v sicilských provinciích Trapani a Agrigento. Sicilské mafiánské rodiny jsou seskupeny v okresech, které jsou kontrolovány provinciálními komisemi. Meziprovinciální komise, která se skládá z představitelů každé provincie, je umístěna v Palermu a kontroluje jak mezinárodní, tak i domácí činnosti sicilské mafie. Italské úřady odhadují, že na Sicílii je v současnosti asi 5000 členů sicilské mafie. V USA je údajně až na 3000 jedinců, kteří jsou na sicilskou mafii napojeni.\n\nItalsko-americká mafie, známá také jako Cosa Nostra, je nejmocnější zločinecká organizace na území Spojených států. Její základ položili italští imigranti, jejichž velké imigrační vlny na konci 19. století změnily demografické složení východního pobřeží USA. Italové se usazovali zejména ve velkých městech, jako New York, Chicago, New Orleans, Detroit a v mnoha dalších. Chudinské podhoubí těchto velkoměst utvořilo ideální prostředí pro růst organizovaného zločinu, čemuž napomohl i fakt, že mezi imigranty bylo mnoho původních sicilských či italských zločinců, kteří si své kriminální zvyklosti přivezli do nové vlasti. Během několika desetiletí italsko-americká mafie absolutně ovládla organizovaný zločin na území Spojených států, ovládla hazard, obchod s alkoholickými nápoji, prostituci, loterie, pronikla do politiky, odborů, obchodů s narkotiky. Na vrcholu moci byla v 60. letech 20. století.\n\nRoku 1860 byla Sicílie připojena k Itálii. Sjednocený právní řád již neumožňoval tradiční aristokratické vynucování práva. Kvůli zhoršující se hospodářské situaci se mnoho Sicilanů odstěhovalo do USA.\n\nPrvní písemná zmínka o této zločinecké organizaci se objevila v protokolu soudní poroty v New Orleans z 24. ledna 1889. Při projednávání případu jistého Vincenza Ottunwa zapisovatel zaznamenal tuto větu:\n\n\"\"Mafie je tajná organizace, která se poskvrnila nejhanebnějšími zločiny a vždycky dokázala umlčet svědky.\"\"\n\nNa přelomu 19. a 20. století přicházelo do Ameriky, zejm. do New Yorku, mnoho italských imigrantů. První město, výrazněji zasaženo italsko-americkým organizovaným zločinem, byl již zmiňovaný New Orleans. Mafie se v New Orleans zpočátku jmenovala Mano nera – Černá ruka. V čele stáli bratři Antonio a Carlo Mantrangové ze sicilského Palerma. Jak byli zvyklí ze staré vlasti, také v Novém světě začali obchodovat s ovocem a zeleninou. Zanedlouho ovládli místní trh a v rušném neworleanském přístavu nevyložili dělníci jedinou loď, dokud majitel či kapitán nezaplatili \"poplatek za ochranu\". Policisté, většinou také přistěhovalci z Itálie, tyto aktivity za úplatu tolerovali.\n\nV roce 1907 založili v Chicagu více tajných společenství „Černé ruky“ a v roce 1908 „Unione siciliano“ v New Yorku, která se rozšířila i do jiných měst a měla v roce 1917 již 40 000 členů, včetně bankéřů, státních úředníků, kuplířů a vrahů z povolání.\n\nChicagskému podsvětí této doby, vládl Giacomo Colosimo, známý jako (Big) Jim Colosimo. V roce 1902 se Jim Colosimo oženil. Vzal si Victorii Moresco, majitelku dvou nevěstinců. Společně si otevřeli další nevěstince a za několik let už jich měli desítky. Kromě toho kontroloval Jim Colosimo oblast hazardních her. Colosimo byl díky svým aktivitám velmi bohatý a v oblasti řízené prostituce a obchodu s ženami neměl v Chicagu konkurenci. V roce 1909 ho začala vydírat skupina Mano Nera (Černá ruka). Paní Moresco proto pozvala na pomoc svého synovce z New Yorku, kterým byl Johnny Torrio. Torrio přijel do Chicaga a připravil předání peněz. Když si tři členové skupiny pro peníze přišli, byli zastřeleni. Jim Colosimo vzal poté Torria k sobě a svěřil mu dohled nad svými záležitostmi. Torrio postupně získal kontrolu nad kriminální říší Colosima, kterého nakonec nechal v roce 1920, v době začínající prohibice, zastřelit. Důvodem bylo Colosimovo negativní stanovisko na Torriův zájem zapojit se do alkoholových kšeftů. Torrio se stal neomezeným vládcem chicagského podsvětí a jako pravou ruku a vykonavatele špinavé práce povolal z New Yorku mladého Al Capona.\n\nOd sedmdesátých let 19. století se v rostoucím New Yorku rozšířil kriminální gang „Whyos“. Od tohoto gangu se někteří členové oddělili a vytvořili „Five-Points-Gang“ ke kterému patřil např. Johnny Torrio,Frankie Yale, Al Capone, nebo Lucky Luciano. Jedinou jeho vážnou konkurencí byl Monk Eastman's Gang. V roce 1903 proběhla v ulicích New Yorku velká bitva, která měla rozhodnout, která z obou skupin získá nadvládu. Výsledek byl nerozhodný, postupně však byla moc gangu Monk Eastman's oslabena. Členové gangu Five Points Gang se pak zařadili do struktur vznikající mafie.\n\nPrvními oběťmi mafie byli vlastní krajané. Nečinili totiž žádné potíže. Chtěla poplatek za opatření práce, za její udržení, za volnou postel, za obchodní prostor, za provozování téměř jakékoliv činnosti. Mafie po několika letech začala vydírat i starousedlíky a obchodníky kteří, pokud \"ochranu\" mafie odmítli, našli druhý den prádelnu, řeznictví či pekárnu bez oken a příště jejich obchody lehly popelem. Italští imigranti se stávali kořistí mafie už v přístavech. Podepisovali smlouvy, jimž nerozuměli a v New Orleansu nebo v New Yorku museli pracovat mnoho hodin denně, samozřejmě pod úrovní běžných mezd. Ve většině případů imigranti přepluli moře v tmavých podpalubích za poslední peníze, ještě častěji na dluh. Mafie tyto nebožáky přivítala nabízenou půjčkou a kdekdo ji z pochopitelných důvodů rád přijal. Ale již při druhém zpoždění splátky mafiáni dlužníkovi zlomili ruku. Kdo našel odvahu a udal tyto vyděrače, byl většinou bez milosti zastřelen. Policisté navíc byli v mnoha případech uplacení a podobné stížnosti většnou smetli ze stolu. Mafie postupně sílila.\n\nMafie postupně, s tím jak získávala stále větší prostředky, přecházela k sofistikovanějším zločineckým metodám. Ve velkých městech organizovala politické kluby, v nichž sjednotili nevědomé čističe bot, dělníky, kuplíře, taxikáře a vystrašené imigranty ze Sicílie. Jejich hlasy pak při volbách rozdávali předem určeným kandidátům, kteří byli k mafii i díky takto získaným hlasům bezmezně loajální. Zvolená městská rada musela tolerovat nevěstince, pouliční prostituci, ilegální nálevny a hazard.\n\nAmerika měla velké množství fanatických nepřátel alkoholu už v občanské válce a na začátku 20. století kampaň za jeho zákaz postupně sílila. Konec alkoholu se přiblížil až když se do díla abstinentů vložily americké ženy. S typickou sveřepostí přinášely petice a požadavky do všech úřadů a Kongresu. Po mnoha jednáních a hlasováních byla 18. dodatkem ústavy, ratifikovaným 16. ledna 1919, zavedena prohibice – nařízení zakazující vyrábět, dovážet a prodávat na území USA alkoholické nápoje.\n\nTento zákon byl pro mafii doslova darem z nebes. Již v prvních dnech platnosti prohibičních zákonů vytvořili spekulanti ilegální sítě pašeráků s lihovinami. Mafie je postupně sjednotila anebo násilím dostala pod kontrolu. Obrovské zisky z černého obchodu s alkoholem jim umožnily investovat peníze do dalšího podnikání. V letech alkoholové prohibice v USA (1920–1933) nedošlo k omezení spotřeby alkoholu, nýbrž k přemístění obchodu s ním do podzemí.\n\nV polovině 20. let byl vůdčí postavou newyorského obchodu s i legálně vyráběným alkoholem Boss Joe Masseria, díky němuž se domohl značného majetku. Spolu s mladým Carlem Gambinem pro něj pracovalo několik perspektivních a ambiciózních mužů, z nichž dva, Joe Adonis a Albert Anastasia, dosáhli později v newyorském podsvětí významné pozice. Brzy se však na scéně objevil další silný soupeř, který Masseriovo výsadní postavení ohrozil. Byl jím Salvatore Maranzano, jenž pocházel z přímořského městečka Castellammare del Golfo, ležícího západně od Palerma. Postupně shromáždil všechny věrné z Castellammare a poté se pustil do velkého díla, kterým nebylo nic jiného, než úplné ovládnutí italsko americké mafie. V té době už v Masseriově gangu byli Lucky Luciano, Meyer Lansky, Bugsy Siegel, Frank Costello a Vito Genovese, kteří teď bojovali po boku Alberta Anastasii a Carla Gambina. Vzájemné potyčky obou gangů nakonec vyustily v tzv. Castellammarskou válku. Ta vyvrcholila v roce 1930 a 1931, kdy byl z popudu Lucky Luciana zavražděn Masseria.\n\nMaranzano se tak stal nejmocnějším vládcem zločineckého světa v USA. Aby tuto skutečnost oficiálně potvrdil a vyhlásil nový řád, jimž se měla od nynějška ctihodná společnost řídit, svolal v květnu 1931 do hotelu Grand Concourse v Bronxu schůzku všech mafiánských rodin. Zde rozdělil Maranzano newyorskou mafii na pět skupin (tzv. rodin), které se později ustálily pod názvy Gambino, Genovese, Colombo, Lucchese a Bonanno. Chicagskému podsvětí vládl tvrdou a nemilosrdnou rukou jeden z nejznámějších gangsterů Al Capone, který nahradil stárnoucího bosse ze \"staré školy\" Johnyho Torria. Sám Maranzano se prohlásil za „capa di tutti capi“, tedy za „bosse všech bossů“ a seznámil shromáždění se zákoníkem, jimž se od této chvíle bude řídit podsvětí v USA. Svou řeč pronášel v sicilském nářečí italštiny a proložil ji několika latinskými větičkami. V tento den také poprvé použil termín Cosa nostra, jimž se od té doby označoval zločinecký spolek, jemuž byl nový řád určen.\n\nMuž s pravděpodobně největší mocí v historii mafie, Lucky Luciano, nechal nakonec v září 1931 odstranit samotného Maranzana, který si ho vybral jako svého zástupce. Sám Maranzano připravoval vraždu Luciana. Tím přebrala moc mafie mladší generace. Luciano stanovil tzv. Komisi, která sestávala z čelných představitelů všech pěti rodin. Byly stanoveny hranice teritorií a každá rodina uznávala autonomii ostatních. Všechny důležité věci měly být řešeny dohromady a každá rodina měla mít při rozhodování stejný hlas. Pokud byla napadena jedna rodina, mohla očekávat podporu ostatních rodin a naopak, pokud některá rodina pravidla porušila, stály proti ní všechny ostatní rodiny. Vývoj tak šel od italských kriminálních pouličních gangů, až k národnímu zločineckému syndikátu, pod vedením nejmocnějšího muže Cosa Nostry, Lucky Luciana.\n\nRáno 5. prosince 1933 skončilo zlaté období mafiánských spekulací s alkoholem. Tehdejší ministr spravedlnosti Ramsey Clark vystihl situaci:\n\n\"„Těžko lze vyjádřit škody, které vznikly z prohibičního sebeklamu. Mezi nejzávažnější důsledky patří skutečnost, že sicilská mafie vytvořila gangsterské impérium, jemuž ilegální výroba a pašování alkoholu vynesly obrovské zisky.\"\"\n\nMafie s nebývalou vervou zaútočila na odborové svazy, které zcela ovládla, čímž získala vlivný politický a ekonomický nástroj. V roce 1934 komise schválila oficiální popravčí firmu Murder Incorporated. Murder Incorporated se týkala hlavně osoby Alberta Anastasii, který byl jejím šefem. Jednalo se o speciální odnož Cosa nostry, zabývající se vraždami na objednávku. Nebyla přímo napojena na žádnou mafiánskou rodinu, neboť jejich bossové chtěli zůstat za všech oklností čistí a nepřáli si, aby jejich jména figurovala v souvislosti s nejtěžšími zločiny. „Murder Incorporated“ byla proto na rodinách jak organizačně, tak i personálně zcela nezávislá.\n\nPo vypuknutí 2.světové války se mafii naskytl další bohatý zdroj příjmů: benzín, který se stal velmi nedostatkovou surovinou. Za pomoci slibů a zbraní vytlačili od benzínových čerpadel dřívější prodavače a do benzinového monopolu dosadili vlastní muže, kteří disponovali falešnými benzinovými kupóny. Americký cenový úřad odhadl, že mafie dennodenně připravila válečné hospodářství o dva milióny litrů benzínu.\n\nV průběhu války využila americká vláda Lucianových kontaktů (Luciano byl v tu dobu ve vězení) a nabídla mu dohodu. Luciano prostřednictvím Franka Costella kontroloval doky v New Yorku a odbory přístavních dělníků. Americká vláda si byla vědoma sabotáží, které měly být způsobeny německými špiony nebo samotnou mafií. Část dohody s Lucianem byla, že ničení lodí přestane. Dále bylo Lucianovým úkolem spojit se s přáteli v Palermu na Sicílii a ulehčit tak vylodění amerických vojsk. Invaze se uskutečnila v roce 1943.\n\nPo válce mafie opouštěla dřívější parazitní úlohu a dávala dolarům nahromaděným za prohibice, z prodeje drog, z heren, prostituce a nakradených peněz z válečného hospodářství, zákonnou tvář. Nejdůležitější postavou Cosa Nostry této doby, je Frank Costelo, který vystřídal uvězněného a následně vyhoštěného Luciana. Mafie ve velkém investovala do nemovitostí, skupovala firmy, stavěla kasina v Las Vegas, Kalifornii, na Floridě a dokonce i na Kubě. Většinu těchto aktivit řídili Meyer Lansky a Bugsy Siegel. Siegel nakonec za své aktivity v Las Vegas zaplatil životem, zejména za souvislosti kolem výstavby kasína Flamingo. Podle předběžných odhadů mělo Flamingo stát 1,5 milionu dolarů. Náklady na Flamingo se nakonec vyšplhaly až k šesti milionům (přibližně 100 milionů dolarů v současných cenách), a to ještě před tím, než byla stavba dokončena. Mafie, která do Flaminga vložila své peníze, nehodlala takovou věc Sieglovi odpustit. Kromě toho sílily obavy, že Bugsy posílá peníze přes svoji milenku do Evropy. Na jaře roku 1947 se uskutečnila havanská konference. Výsledek nebyl pro Siegla příznivý. Bossové se shodli, že Siegel je pro ně po otevření Flaminga hrozbou. 20. června 1947 byl zastřelen ve svém domě Beverly Hills.\n\nDalší nesmírně výnosnou aktivitou z této doby, bylo zřízení tzv. Francouzské spojky, tedy obrovského heroinového obchodu. Joseph Profaci a Lucky Luciano, který toho času žije po nucené deportaci ve 40. letech v Itálii, společně vymyslí způsob jak dostat heroin bezpečně ze Sicílie do USA. Profaciho importní firma se jeví jako ideální řešení. Profaci začne připravovat půdu pro lukrativní obchod. Celý rok buduje odběratelské vztahy na sicilské pomeranče a to i za cenu dumpingových cen. Až je dostatečně velké množství objednávek a pomeranče začnou proudit do USA ve velkém, rozjedou s Lucianem pravou podstatu obchodu. V bednách s pomeranči se zároveň pašují pomeranče falešné, z vosku, v kterých je obsažen heroin. Jedna bednička obsahovala 50 kg heroinu, který by se dnes prodával přibližně za 6 milionů dolarů.\n\nKoncem 50. let se nejvyšším bosem mafie stal Vito Genovese, který násilně vytlačil Franka Costella. Nechal na něj spáchat atentát, který Costello jen čirou náhodou přežil. 14. listopadu 1957 se na popud Genovese konala v Apalachinu ve státě New York konference. V domě Josepha Barbary se sešli bossové největších rodin z různých měst. Genovese si tam chtěl utvrdit svou pozici. Kolem domu Josepha Barbary jeli v té době dva policisté, kteří si všimli množství luxusních aut. Začali si poznamenávat jejich značky. Někteří přítomní se proto snažili rychle odjet, ale ulice byla zablokovaná. Někdo zkoušel utéci pěšky, policisté později našli v blízkém lese několik odhozených zbraní a také značnou peněžní hotovost. Účastníci konference, kteří skončili v rukou policie, byli vyslýcháni a poté propuštěni. Vina za nezdar této konference byla přisuzována Vitu Genovesovi. V roce 1959 připravili Luciano, Lansky a Costello na Genoveseho past. Nalákali ho do fingovaného drogového obchodu, po němž došlo ke Genoveseho zatčení a odsouzení na 15 let vězení. Šlo o odplatu za atentát na Franka Costella a další Genoveseho prohřešky. Genovese zemřel ve vězení v roce 1969.\n\nNa pozici nejmocnějšího bosse ho nahradil Carlo Gambino a jeho rodina Gambino se postupně v 60. a 70. letech stala nejmocnější, nejrespektovanější a nejobávanější rodinou Cosa Nostry. Ostatní rodiny se ocitly v podřízeném postavení a Carlo Gambino dokonce přímo ovlivňoval nástupnictví v ostatních rodinách, čímž se s nimi dostával do konfliktů, zejména s rodinou Bonanno. S rodinou úzce spolupracoval Meyer Lansky, který zajišťoval offshore aktivity rodiny Gambino na Bahamách. Rodina postupně získala značný vliv ve stavebnictví, které postupně zcela ovládla a řídila tak téměř vešerou výstavbu v New Yorku. V druhé polovině 70. let, se ujal vedení rodiny Gambino Paul Castellano, kterého si stářím umírající Carlo Gambino vybral jako svého nástupce. Rodina Gambino, ale i celá mafie se nacházela na svém mocenském vrcholu. Nad bezstarostností mafiánských šéfů se ale pomalu začala stahovat mračna. V roce 1976 byla rodina Bonanno infiltrována špionem FBI Josephem D. Pistonem, známým jako Donnie Brasco, kterému se dařilo po dobu šesti let sbírat důležité informace o fungování rodiny a mapovat zločiny jejích členů.\n\nV roce 1970 vejde v platnost Zákon o zločinných organizacích, resp. zákon proti zločinnému spolčování, známý jako RICO, který se stal velmi účinným nástrojem v potírání organizovaného zločinu. Za zločinné spolčení od té doby hrozí 20 let vězení, čímž přímo ohrožuje každého zainteresovaného spolupracovníka mafie a samozřejmě mafiány samotné. Postupně dojde k výraznému narušení struktury mafie. FBI podniká rozsáhlé razie, odposlechy, využívá práce informátorů nasazených přímo do center rodin (Donnie Brasco) a získává tak důležité svědky z nitra mafie, kteří nechtějí na mnoho let do vězení a rozhodnou se radši vypovídat. Zavádí se důležitý institut ochrany svědků, do kterého se postupně dostává několik vysoce postavených mafiánů. První kdo vypovídá a rozkrývá strukturu mafie je v roce 1963 Joe Valachi. Nejznámějším mafiánem, který se stal informátorem FBI je Sammy Gravano, samotný underboss mocné rodiny Gambino. To je pro mafii těžká rána. Na základě jeho svědectví je v roce 1992 usvědčen samotný velký boss a šéf rodiny Gambino, John Gotti, který nechal v roce 1985 zavraždit svého předchůdce Paula Castellana. Do roku 1990 je zatčeno a odsouzeno 23 šéfů, 13 podšéfů, 43 posádkových kapitánů a více než 1000 \"vojáků\" a spolupracovníků mafie. To vše mělo za následek značný pokles moci Cosa Nostry v USA.\n\nI přesto je v dnešní době Cosa Nostra jednoznačně nejmocnější zločineckou organizací v USA. Po úderu vlády v 70. a 80. letech vznikly nové struktury, které jsou lépe utajené. Cosa Nostra nashromáždila obrovský majetek a finance, které jsou její hlavní silou a proto nebude nikdy možné její aktivity úplně zastavit. Boj s touto organizací je nekonečný, jelikož zločinci jsou vždy o krok napřed a hlavní prioritou FBI tedy zůstává nedovolit opětovný rozmach, jaký mafie zažila v 20.- 60. letech.\n\nMezi hlavní činnosti současné mafie patří nájemné vraždy, vydírání, korupce veřejných činitelů, pronikání do státní správy, hazardní hry, infiltrace legitimního podnikání, nelegální zaměstnávání, úvěrové a daňové podvody.\n\n\n\n\n\nOdhaduje se, že roční obrat zločineckých skupin v Itálii činí na 160 miliard eur. Výrazné zisky plynou z obchodu s drogami nebo z vybírání výpalného. Ještě v roce 2004 platilo až 80% podnikatelů a obchodníků na Sicílii výpalné výběrčímu mafie, kterému se říká pizzo. Díky investicím se hodnota majetku mafie odhaduje až na 1,6 biliónu eur. Mafie také ovládla italský zemědělský a potravinářský sektor. Peníze pak mafie dává do normálního oběhu a tak je legalizuje. K jádru mafie má v současnosti v Itálii patřit přibližně 5 000 lidí a zhruba 20 000 sympatizantů.\n\nV listopadu 2017 zemřel šéf sicilské mafie Salvatore Riina, který nechal v roce 1992 zavraždit italské vyšetřující soudce a bojovníky proti mafii Giovanniho Falconeho a Paolo Borsellina.\n\nKromě mafie v USA a na Sicílii (Cosa Nostra) působí ve světě mnoho dalších mafiánských skupin, mezi nejznámější patří např.:\n\nV Itálii rozvíjí činnost kromě Cosa Nostry také Camorra, 'Ndrangheta, Sacra Corona Unita a Stidda.\n\nStruktura mafie se velmi podobá pyramidové struktuře vedení podniků.\n\n\n\n\n\n"}
{"id": "107578", "url": "https://cs.wikipedia.org/wiki?curid=107578", "title": "Nové Městečko", "text": "Nové Městečko\n\nNázev Nové Městečko má více sídel:\n\n"}
{"id": "107582", "url": "https://cs.wikipedia.org/wiki?curid=107582", "title": "Račín", "text": "Račín\n\nNázev Račín má více sídel:\n\n"}
{"id": "107586", "url": "https://cs.wikipedia.org/wiki?curid=107586", "title": "MC", "text": "MC\n\nSpojení písmen M a C může mít různé významy:\n\n\n\n\n\n\n\n"}
{"id": "107593", "url": "https://cs.wikipedia.org/wiki?curid=107593", "title": "Sexuální výchova ve škole", "text": "Sexuální výchova ve škole\n\nSexuální výchova je školní předmět, který je vyučován na základních a středních školách ve snaze seznámit budoucí dospělé se základními fakty vztahující se k lidské sexualitě a připravit je na zodpovědný sexuální život. Informace by měly být během výuky podávány nezaujatě a pravdivě, bez důrazu na náboženské hledisko, které by ale mělo být uvedeno jako jedna z možností.\n\nPředmět se snaží poučit mladého člověka v otázkách, o kterých se ve společnosti z různých důvodů (stud, snaha o zachování soukromí) málo mluví. Mladý člověk proto často čerpá informace z nevěrohodných zdrojů a může být zatížen předsudky, někdy i nebezpečnými. Tomu má sexuální výchova předcházet.\n\nHlavní náplní jsou otázky bezpečného sexu, psychické připravenosti na sex, uvědomění si nebezpečnosti pohlavních chorob, seznámení s jejich dopady, způsoby šíření a možnostmi léčby. Seznámení žáků s možnostmi ochrany (kondomy, stálost sexuálního partnera, pohlavní zdrženlivost atd.), ochrany proti nechtěnému otěhotnění v podobě antikoncepce. Navazujícím předmětem, který doplňuje a částečně rozvijí učivo, je rodinná výchova.\n\nExistuje několik možných výkladů sexuální výchovy, které se odvíjí od společenského zázemí, ve kterém je předmět vyučován, respektive od přednášejícího, který hodinu vede. Správný výklad by měl předložit podstatu problému a hlavní používané přístupy a ponechat na žákovi, ať si vybere podle svého přesvědčení. Neseznámení s jinými názorovými proudy je považováno za obecnou chybu.\n\n\n\nSexuální výchova v ČR, včetně poučení týkající se pohlavního styku, je v 21. století víceméně závislá na výchově v rodině. Na školách je výuka často omezena na pohlavní choroby a principy rozmnožování nebo jednorázovou přednášku sexuologa.O vlastním pohlavním styku se tak žáci dozvědí některé informace v souvislosti s biologií člověka (oplodnění a genetika) a přírodovědou (o rozmnožování zvířat). Sexuální chování je ovšem i laskavé chování a schopnost komunikace s opačným pohlavím, které má být vyučováno a nacvičeno v rámci sexuální výchovy. V rámci výchovy na školách jsou v\nV rámci sexuální výchovy pro 6. - 9. ročník jsou témata jako vztahy mezi lidmi, první sexuální kontakty, zakládání rodiny, témata týkající se autoerotiky, pettingu, výběru partnera, antikoncepce, léčení a prevence chorob, sexuální orientace, deviace, promiskuita, prostituce, pornografie, ale také sexuální zneužívání a způsoby ochrany, sexuality a zákonných norem.\n\nVzdělávání na 2. stupni má vést žáky k všestranné, účinné a otevřené komunikaci, pomáhat žákům získat vědomosti, dovednosti a návyky, které jim umožní samostatné učení a utváření hodnot a postojů vedoucích k uvážlivému a kultivovanému chování. Sexuální výchova by měla mladé lidi vybavit znalostmi o sexuálním chování, o antikoncepci, pomoci jim zbavit se falešného studu a pomoci jim vyvarovat se sexuálně přenosné nemoci nebo neuváženého chování.\n\nKvalitní sexuální výchova je náročná na schopnosti pedagoga.\n\nOdpor proti sexuální výchově ve školách je v České republice veden především z řad církví a křesťanských věřících.\n\nPohlavní styk, stejně jako další témata týkající se sexuality ve společnosti podléhají omezení, nebo jsou z ne vždy zcela zřejmých důvodů zcela tabuizována. Obvykle je hlavním důvodem tabuizace tradice.\n\nČeská biskupská konference a Výbor na obranu rodičovských práv (VORP) za podpory Akce D.O.S.T. se v roce 2010 pokusila prosadit zákaz nebo omezení sexuální výchovy jako vyučovacího předmětu v plánovaných osnov povinné výuky v ČR. Akce probíhala pod heslem „\"Opravdu chcete, aby se vaše děti učily na základní škole souložit bez zábran a výčitek s kýmkoli, kdekoli a jakkoli?\"“ Podle některých autorů petice a rozpoutaná debata boří mýtus o sekulární povaze české společnosti, v níž se v 21. století pohlavní styk stává ožehavým tématem. Výuka týkající se pohlavního styku je předmětem sporů věřících (příslušníků náboženství) a pedagogů. Odpůrci sexuální výchovy upozorňují, že rodičům není příjemné mluvit s dětmi o věcech týkajících se sexu před druhými a dětmi, cítí stud, protože ke zralé lidské sexualitě patří intimita, která ji chrání před zneužitím druhými. Radí rodičům hovořit s dětmi o sexualitě a bránit děti proti účasti v hodinách Sexuální výuky případně protestovat proti ní i soudně, ve spolupráci s Hnutím Pro Život. Předmětem odporu proti Sexuální výchově je například konkrétně uváděné popírání přirozeného účelu sexuality s tím že \"\"všechny způsoby milování jsou si rovnocenné\"\" a tvrzení o homosexualitě že jde o \"\"normální menšinovou sexuální orientaci\".\" Jednou z výčitek je i fakt, že \"\"...Současná koncepce SV je založená na odbourání studu u dětí v mladším školním věku, což vede k odstranění zábran a touze po povrchních sexuálních zážitcích.\"\"\n\nNavrhovaným alternativním řešením odpůrců sexuální výchovy jsou abstinenční programy, „Č a Z“ programy, tedy \"\"Programy čistoty a zdrženlivosti\"\".PŘEDMANŽELSKÁ ZDRŽENLIVOST Kdy pedagog učí dospívající mládež „prostě říct NE“ pohlavnímu styku.\n\nV USA je debata která se týká školní sexuální výchovy součástí politického boje konzervativních katolíků a evangelikánských křesťanů a podle některých názorů je i je nástrojem pro vzestup politické moci. Spojení dětství či mládí se sexualitou je v důsledku toho patologizováno a místo sexuální výchovy je prosazována abstinence.\n\nKonzervativní odpůrci sexuální výchovy apelují na morálku, normy, tradiční hodnoty a řád. Upozorňují na pro současnou společnost devastující následky stávající sexuální výchovy na děti, jako je delikvence mladistvých, rozpad rodiny, potraty, eutanázie.„\"Četné případy gangsterství, prostituce a kriminality u 10–12letých pramení z násilného přerušení normálního pohlavního vývoje před pubertou a školní sexuální výchovou a předčasně probuzeným zájmem o pohlavní styk\".“\n\nVORP se dočkal i mediální kritiky, avšak MUDr.Ilona Burdová jako zastánce odporu pro Sexuální výchově tvrdí, že VORP nebojuje proti sexuální výchově (dále SV) jako takové, ale možnosti konzervativních rodičů ve škole (nebo jinde) děti sexuálně nevyučovat.\n\nVýzkumy v oblasti sexuální výchovy potvrdily, že poučená mládež začíná s pohlavními styky později než nepoučená. Sexuální výchova má zřetelný vliv na snížení výskytu sexuálně přenosných nemocí a výskyt nechtěných těhotenství a potratů. Naopak nepoučená mládež v rámci kampaní sexuální abstinence se podle statistik snadno nakazí pohlavními chorobami a dochází častěji k nechtěným těhotenstvím. Snahy o předmanželskou sexuální abstinenci mládeže a omezení sexuální výchovy jsou podle průzkumů v USA kontraproduktivní.\n\nZastírání skutečného osobního vztahu k objektu studu, nebo odvádění pozornosti, je nazýváno pokrytectví. Prudérie je označení pro vyžadování chování (nebo úpravy) přísně podle idealizovaného vzoru normy, a nad rámec normy aktuálně platné ve společnosti. Prudérie může bránit prudérní osobě a jejím vlivem jiným, ve vzdělávání. Prudérie v souvislosti s pohlavním stykem může být sociologicky podmíněným jevem. Například bývalo v slušných rodinách společenskou nezbytností zakrývat nohy od nábytku (aby nesváděly k pohlavnímu styku), jako móda a znak náležitosti k společenské vrstvě.\n\n"}
{"id": "107600", "url": "https://cs.wikipedia.org/wiki?curid=107600", "title": "Primošten", "text": "Primošten\n\nPrimošten () je chorvatská vesnice a opčina na pobřeží Jaderského moře na poloostrově u zálivu \"Luka Primošten\", 26 km jižně od Šibeniku. V 60. letech 20. století na sousedním poloostrově Raduća začalo vznikat turistické letovisko. Je zde také rybolov a pěstuje se vinná réva a olivy. Z tohoto regionu pochází červené víno \"Babić\".\n\nPůvodně se vesnice nacházela na malém ostrově v blízkosti pevniny, se kterou byla spojena mostem. Most byl nahrazen hrází a od roku 1564 se nazývalo \"Primošten\" (od slovesa \"přemostit\"). Na nejvyšším bodě poloostrova stojí kostel sv. Jiří (Sveti Juraj) z 16. století, který byl v 18. století barokně přestavěn. Jsou zde i zbytky hradeb ze 17. století.\n\nV Primoštenu se nachází nově postavený památník Panny Marie Loretánské. Jedná se o největší její památník na světě. Monumentální socha s podstavcem o celkové výšce 17 metrů a hmotnosti 45 tun stojí na kopci Gaj nad Primoštenem (173 m n. m.), otočena obličejem k Primoštenu. Historie vesnice je s Pannou Marii Loretánskou spojena legendou od poloviny 19. století. Legenda vypráví o ochránění vesnice před cholerou. Mladík donesl do vesnice obraz Panny Marie, který viděl ve snu a ona pak obyvatele ochránila.\n\n"}
{"id": "107601", "url": "https://cs.wikipedia.org/wiki?curid=107601", "title": "Parson Russell teriér", "text": "Parson Russell teriér\n\nParson Russell teriér (: \"Parson Russell Terrier\") je původní anglické pracovní psí plemeno z 19. století , specializované na lov lišek. Jde o variantu plemene Jack Russell teriér, oficiálně uznanou teprve v roce 1990. Jedná se o aktivní plemeno vyvážené čtvercové stavby těla, velmi podobné ostatním Russell teriérům. Dnes jde navzdory jeho předpokladům spíše o společenské plemeno nežli o pracovního psa. Pro jeho pozitivní povahu a vzhled vzrůstá jeho obliba jako rodinného psa. Hodí se též na kynologické sporty jako jsou agility nebo flyball.\n\nJako všichni Jack Russellové, tak i Parson Russell teriér pochází původně z bílého pracovního fox teriéra užívaného při lovu. Koncem 19. století byli tito psi vedeni v chovu jako „fox teriéři“, ale díky jejich odlišným pracovním předpokladům byli ve 20. století vedeni už jako „Jack Russell“ teriéři, na počest reverenda Johna („Jacka“) Russella. Šlo o lovecky založeného faráře z Devonshireu v jihozápadní Anglii, vyhlášeného lovce lišek známého jako „The Sporting Parson“ \"(lovící kněz)\", který v 19. století toto plemeno šlechtil. Jeho cílem bylo vyšlechtit vytrvalého norníka, který by při lovu dokázal držet krok s honiči i několik hodin.\n\nBěhem doby se vzhled chovných fox teriérů a pracovních Jack Russell teriérů výrazně odlišil. Parson Russell teriéři jsou obecně vyšší než Jack Russell teriéři, i když v klubech ve Spojeném království jsou psi této výšky vedeni běžně jako Jack Russell. Jméno „Parson“ Russell teriér bylo vybráno Americkým klubem chovatelů (\"American Kennel Club\"), protože původní název Jack Russell teriér už bylo chráněno odpůrci zařazení tohoto plemene do seznamu plemen FCI .\n\nBarva je buď celá bílá nebo většinou bílá s tříslovými, citrónovými nebo černými znaky, popřípadě kombinace těchto barev. Barevné znaky bývají umístěné na hlavě nebo kořeni ocasu. Tato definice ale nemá univerzální platnost. Například v USA mohou být „Parsoni“ pouze barevní, zatímco v Austrálii mohou být i úplně bílí. Srst má přirozeně drsnou (\"rough\"), vyskytuje se však i varianta hladká (\"smooth\") nebo středně hrubá (\"broken\"). Štěňata se rodí zpravidla hladkosrstá. Konečný typ jejich srsti lze s jistotou určit někdy až po několika měsících života.\n\nParson je povahou odvážný, hravý a velmi energický teriér. Vychází s dětmi zpravidla velmi dobře. Někteří jedinci však mohou těžce tolerovat hrubé zacházení příliš malých dětí. Jsou velmi inteligentní, učenliví a společenští. Jelikož jde původem o lovecké plemeno, může být pro ně problematické soužití s dalšími domácími zvířaty (např. malými hlodavci). Přesto vychází dobře s kočkami, tedy pokud s nimi vyrůstají, pokud ne, mohou se jich bát nebo naopak jim ošklivě ublížit (jak psi kočkám, tak mohou ublížit i kočky psům). Psi jsou to vesměs věrní a milující.\n"}
{"id": "107604", "url": "https://cs.wikipedia.org/wiki?curid=107604", "title": "John Russell (kynolog)", "text": "John Russell (kynolog)\n\nReverend John „Jack“ Russell (21. prosince 1795 – 28. dubna 1883) byl farář z jihozápadní Anglie (Devonshire), vyhlášený lovec lišek přezdívaný „The Sporting Parson“ (lovící kněz), který v 19. století vyšlechtil po něm nazvané psí plemeno Jack Russell teriér. Jeho cílem bylo vyšlechtit vytrvalého norníka, který by při lovu dokázal držet krok s honiči i několik hodin.\n"}
{"id": "107605", "url": "https://cs.wikipedia.org/wiki?curid=107605", "title": "Spoušť", "text": "Spoušť\n\nSlovo spoušť má několik významů:\n\n\n\n"}
{"id": "107608", "url": "https://cs.wikipedia.org/wiki?curid=107608", "title": "...Baby One More Time", "text": "...Baby One More Time\n\n…Baby One More Time je debutové album americké zpěvačky Britney Spears. Album vyšlo 12. ledna 1999 a produkoval jej Max Martin. Ačkoli hudební kritici album velmi kritizovali …Baby One More Time zažilo velké komerční úspěchy. Díky tomuto albu se stala druhou nejlepší debutantkou hned za Whitney Houston. Řadí se mezi nejlépe prodávaná alba historie hudby.\n\n"}
{"id": "107612", "url": "https://cs.wikipedia.org/wiki?curid=107612", "title": "Drniš", "text": "Drniš\n\nDrniš je město v Chorvatsku, ležící v dalmatském vnitrozemí, na půli cesty mezi městy Šibenik a Knin. V celé samosprávné oblasti podle sčítání lidu v roce 2001 žije 8 595 obyvatel, přičemž ve městě Drniš jich žije 3 332.\n\nVesnice Otavice, ležící poblíž Drniše je rodištěm sochaře Ivana Meštroviće. Skladatel Krsto Odak (20. březen 1888 – 4. listopad 1965) se narodil v obci Siverić nedaleko Drniše. Politici Božidar Adžija a Dražen Budiša pocházeli rovněž z této oblasti. V Drniši se rovněž narodil i slavný centr chorvatského národního basketbalového týmu Stojko Vranković.\n\nV průběhu chorvatské války za nezávislost byl 18. září 1991 Drniš napaden vojskem ze Srbské Krajiny. Následující den srbské síly město obsadily. Po operaci Bouře v srpnu 1995 byl Drniš uveden zpět pod vládu Chorvatska a Srbové odešli do exilu. Většina Chorvatů se pak po válce do města vrátila.\n\n"}
{"id": "107615", "url": "https://cs.wikipedia.org/wiki?curid=107615", "title": "Vodice", "text": "Vodice\n\nVodice je město Šibenicko-kninské župy v Chorvatsku. Leží na pobřeží Jaderského moře, 11 km severozápadně nad Šibenikem. Podle sčítání lidu z roku 2001 zde žilo 9407 obyvatel. Název vznikl od četných vodních pramenů. První zmínka pochází z první poloviny 14. století.\n\nVodice byla ve středověku obléhána Turky, ale díky svému opevnění se nájezdům ubránila. Opevnění se do současnosti nedochovalo, drtivá většina byla rozebrána a použita při stavbě domů v centru města. Dochovala se pouze Čarićova věž (\"Čarićev toranj\"), která pochází ze 16. století. Na západě Vodice se nachází kostel Sv. Kříže (\"Sv. Križ\") ze 17. století a nedaleko Čarićovy věže kostel Nalezení sv. Kříže (\"Našašća sv. Križa\").\n\nVodice je známé přímořské letovisko. Většinu obyvatel zaměstnává cestovní ruch - pracují ve zdejších hotelech, motelech a penzionech. Vodice má silné zemědělské zázemí. V centru města se nachází rozlehlý přístav, ze kterého se konají plavby na blízké ostrovy Prvić, Trijat, Žirje, Kaprije nebo Zlarin. Vodice je též jedním z výchozích míst pro návštěvu Národního parku Kornati nebo Národního parku Krka.\n\nVe Vodici se narodil slavný chorvatský dramatik, spisovatel a scenárista Ivo Brešan.\n\n"}
{"id": "107616", "url": "https://cs.wikipedia.org/wiki?curid=107616", "title": "Zážehový motor", "text": "Zážehový motor\n\nZážehový motor je spalovací motor, u něhož je směs paliva a vzduchu ve válci zapálena (zažehnuta) elektrickou jiskrou, kterou obvykle vytvoří zapalovací svíčka. Tím se liší od vznětového motoru, kde dochází k samovznícení vstříknutého paliva samotnou teplotou stlačeného vzduchu.\n\nZážehové motory pracují s nižším kompresním tlakem. Obvyklý je kompresní poměr v rozmezí 9:1 až 12:1. Nejvyšší točivý moment a výkon leží ve vyšších otáčkách. Chod čtyř- a víceválcových zážehových motorů je, v porovnání zejména se staršími motory vznětovými, tichý a pravidelný. Pro správnou funkci zážehových spalovacích motorů je důležitá odolnost paliva proti samovznícení, kterou udává oktanové číslo. Oproti vznětovému motoru má však motor zážehový nižší účinnost.\n\nU zážehového motoru se jako palivo v drtivé většině používá benzín. Konstrukcí a regulací daného motoru je dáno též minimální oktanové číslo paliva, se kterým lze motor provozovat bez vzniku předčasných škod.\n\nZážehové motory (po přestavbě i ty konstruované na benzín jako palivo) lze provozovat též na methan (zemní plyn), propan-butan, alkohol, dřevoplyn a podobná paliva. Výhodou některých těchto paliv je jejich nižší cena (daná zpravidla nižším zdaněním), případně vyšší oktanové číslo. Díky vyššímu oktanovému číslu lze použít vyšší kompresní poměr, aniž by došlo k nežádoucímu samovznícení směsi („klepání ventilů“). Vyšší kompresní poměr pak umožňuje dosáhnout vyšší účinnosti stroje.\n\n"}
{"id": "107617", "url": "https://cs.wikipedia.org/wiki?curid=107617", "title": "Pavouci", "text": "Pavouci\n\nPavouci (Araneae) jsou členovci se čtyřmi páry nohou a chelicerami (klepítky), do kterých ústí vývod jedových žláz. Jsou největším řádem pavoukovců s vysokou druhovou rozmanitostí. Pavouci se vyskytují na každém kontinentu kromě Antarktidy a téměř v každém prostředí kromě vzduchu a moře. K březnu 2019 bylo zaznamenáno 48 127 druhů a 109 čeledí pavouků; nicméně ve vědecké komunitě panují nejasnosti v tom, jak tyto čeledi klasifikovat, což dokazuje počet více než 20 různých klasifikací, které byly navrženy od roku 1900. V České republice bylo zaznamenáno 879 druhů, z toho 27 je považováno za v ČR již vyhynulé a dalších 483 se dle třetího vydání Červeného seznamu pavouků ČR nachází v různém stupni ohrožení.\n\nAnatomicky se pavouci od ostatních členovců liší tím, že většinou mají tělo rozděleno na dvě tagmata (funkční celky), hlavohruď a zadeček, která jsou spojena malou válcovitou stopkou (pedicelem). Na rozdíl od hmyzu nemají tykadla. Až na nejprimitivnější skupinu, sklípkoše (Mesothelae), mají pavouci ze všech členovců nejvíce centralizovanou nervovou soustavu, protože všechny jejich gangliony (nervové uzliny) se nacházejí v jednom místě v hlavohrudi. Na rozdíl od většiny členovců nemají ve svých končetinách téměř žádné extenzory (natahovače) a namísto toho je natahují hydraulickým tlakem.\n\nZadečkové končetiny pavouků se vyvinuly ve snovací bradavky produkující pavučinová vlákna až z šesti druhů snovacích žláz, jež se nacházejí v zadečku. Pavučiny se mohou lišit velikostí, tvarem a množstvím použitého lepkavého vlákna. Zdá se, že kruhové pavučiny jsou jedny ze starších druhů pavučin. Pavouci vytvářející pavučinové vaky jsou rozšířenější a rozmanitější než křižákovití (kteří vytvářejí právě kruhové pavučiny). Pavoukům podobní pavoukovci s orgány produkujícími pavučinová vlákna se objevili v devonu někdy před 386 miliony lety, ale těmto živočichům chyběly snovací bradavky. Praví pavouci byli nalezeni v horninách z karbonu, přičemž pocházejí z období před 318 až 299 miliony lety a jsou velmi podobní nejprimitivnějšímu žijícímu podřádu, sklípkošům. Nejvýznamnější skupiny moderních pavouků, sklípkani (Mygalomorphae) a dvouplicní (Araneomorphae), se objevily v triasu před 200 miliony lety.\n\nV roce 2008 byla popsána potravní specializace druhu \"Bagheera kiplingi\", ale všechny ostatní druhy jsou predátoři. Živí se převážně hmyzem a ostatními pavouky, i když několik velkých druhů loví i drobné savce, ptáky a plazy. K lovení kořisti pavouci využívají různé strategie: chytají ji do lepkavých pavučin; vrhají na ni lepkavá vlákna; napodobují ji, aby je neodhalila; nebo ji uženou. Většina z nich kořist odhaluje pomocí vibrací, ale aktivní lovci mají dobrý zrak. Lovci z rodu \"Portia\" vykazují znaky inteligentního chování při výběru taktiky lovu a ve schopnosti vytvářet nové. Střeva pavouků jsou příliš úzká na to, aby mohla přijímat pevnou potravu, a proto ji rozmělňují trávicími enzymy a drtí ji makadly (pedipalpy), protože nemají pravé čelisti.\n\nSamečci na sebe upozorňují různými namlouvacími rituály, aby je samičky nesežraly. Samečci většiny druhů přežívají několik páření a umírají z jiných příčin, než že by je sežrala samice. Samičky z pavučinových vláken vytvářejí kokony na vajíčka, z nichž každý může obsahovat až stovky vajíček. Samičky mnoha druhů se starají o svá mláďata, například tak, že je nosí s sebou či se s nimi dělí o potravu. Malá část druhů je sociální a vytváří společné pavučiny, které mohou sloužit několika málo až 50 000 jedinců. Sociální chování sahá od opatrné tolerance až ke společnému lovení a sdílení potravy. Ačkoliv se většina pavouků dožívá maximálně dvou let, sklípkani se v zajetí mohou dožít až 25 let.\n\nI když jed některých druhů je pro člověka nebezpečný, vědci zkoumají potenciální využití pavoučího jedu v lékařství a v zemědělství (jako pesticid neznečišťující prostředí). Pavoučí vlákno představuje lepší kombinaci lehkosti, síly a pružnosti než umělé materiály, a vědci zkoušeli vložit geny produkující tato vlákna do DNA různých savců a rostlin, aby zjistili, zda tyto organismy mohou vlákna vytvářet. Kvůli svému rozmanitému chování se pavouci stali v umění a mytologii symbolem trpělivosti, krutosti a kreativity.\n\nPavouci jsou klepítkatci a tudíž členovci. Jako všichni členovci mají článkovité tělo s párovými končetinami, pokryté kutikulou z chitinu a bílkovin; a hlavu složenou z několika částí, které splývají v průběhu embryonálního vývoje. Jakožto klepítkatci mají tělo složené ze dvou tagmat neboli souborů článků, které mají podobnou funkci: přední část se nazývá hlavohruď neboli cephalothorax a skládá se z článků, které u hmyzu vytvářejí dvě různá tagmata, hlavu a hruď; zadní část se nazývá zadeček neboli abdomen. U pavouků jsou hlavohruď a zadeček spojeny malou válcovitou stopkou, pedicelem. Průběh splývání částí, z kterých vzniká hlava klepítkatců, je mezi členovci jedinečný: část, která obvykle vytváří nejpřednější část hlavy, u nich zaniká v brzkém stádiu vývoje, takže ve výsledku nemají tykadla, která jsou pro většinu členovců typická. Jedinými končetinami nacházejícími se před ústy je pár chelicer (klepítek); klepítkatci nemají žádné „čelisti“. První končetiny za ústy se nazývají makadla a u různých skupin klepítkatců slouží různým účelům.\n\nSpolu se štíry a dalšími skupinami patří pavouci mezi pavoukovce. Chelicery štírů mají tři části a slouží k přijímání potravy. Chelicery pavouků mají dvě části a jsou zakončeny drápky, které jsou většinou jedovaté a když je pavouci zrovna nepoužívají, nosí je ohnuté. Horní části mívají husté ochlupení tvořící „síto“, které nepropouští pevné kusy potravy, protože pavouci mohou přijímat pouze tekutou potravu. Makadla štírů většinou tvoří velká klepeta, kterými štíři loví potravu, zatímco pavouci mají relativně malá makadla, jejichž konce ovšem také slouží ke krmení; navíc samci mají konce zvětšené a využívají je k přenosu spermatu.\n\nStopka, kterou jsou spojeny hlavohruď a zadeček, umožňuje zadečku nezávislý pohyb při vytváření pavučinových vláken. Horní strana hlavohrudi je pokryta konvexním karapaxem a spodní strana je kryta dvěma plochými destičkami. Zadeček je měkký a má vejcovitý tvar. Pouze u sklípkošů je jeho horní strana členitá, jinak je tvořen jedním celkem.\n\nStejně jako ostatní členovci mají coelom (pravou tělní dutinu), který se u nich vyskytuje pouze v malých oblastech v okolí rozmnožovací a vylučovací soustavy. Jeho místo zabírá převážně dutina probíhající téměř celým tělem (tzv. mixocoel), kterou proudí krvomíza - hemolymfa . Srdce je tvořeno trubicí v horní části těla a několika polopropustnými chlopněmi, které umožňují vstup hemolymfy z mixocoelu do srdce. U pavouků ale zaujímá pouze horní část zadečku a hemolymfa je vylučována do mixocoelu jednou tepnou, která ústí do zadní části zadečku, a dalšími rozvětvujícími se tepnami, které procházejí stopkou a ústí do několika částí hlavohrudi. Proto mají pavouci otevřenou oběhovou soustavu. Hemolymfa mnoha pavouků s plicními vaky obsahuje respirační pigment (dýchací barvivo) hemocyanin, který umožňuje efektivnější přenos kyslíku.\n\nU pavouků se vyvinuly různé druhy dýchacích soustav založené na plicních vacích, vzdušnicích (trachejích) či na kombinaci těchto dvou orgánů. Sklípkani a sklípkoši mají dva páry plicních vaků naplněných hemolymfou s otvory na spodní straně zadečku, kterými se k nim dostává vzduch a dochází k přenosu kyslíku. To platí i pro některé vývojově starší druhy z řádu dvouplicní, například z čeledi Hypochilidae, ale u ostatních zástupců tohoto řádu je zachován pouze přední pár plicních vaků a zadní pár je částečně či úplně přetvořen ve vzdušnice, skrze které je kyslík přenášen do hemolymfy či přímo do tkání a orgánů. Dýchací soustava založená na vzdušnicích se vyvinula pravděpodobně u předků menšího vzrůstu za účelem odolávání desikaci (vysoušení). Vzdušnice byly původně propojeny s okolím skrze pár otvorů zvaných spiracula, ale u většiny pavouků tento pár splynul v jedno spiraculum umístěné uprostřed a posunul se dozadu ke snovacím bradavkám. Pavouci se vzdušnicemi mají většinou vyšší metabolický výdej a lépe v těle udržují vodu.\n\nNa rozdíl od ostatních klepítkatců jsou poslední články pavoučích chelicer přetvořeny v drápky, jež velká většina pavouků používá ke vstřikování jedu do své kořisti. Jed je vytvářen jedovými žlázami v kořenech chelicer. Pavouci z čeledi pakřižákovití (Uloboridae) a zástupci rodu \"Holarchaea\" o jedové žlázy přišli a svou kořist usmrcují pevným zabalením a agresivními trávicími enzymy. Stejně jako většina pavoukovců mají pavouci úzká střeva, která jsou schopna přijímat pouze potravu v tekutém stavu. K filtrování pevné stravy slouží dvě sady filtrů. Pavouci používají dva různé druhy externího trávení. Někteří z nich napouštějí svou kořist trávicími enzymy a poté vysávají její rozpuštěné tkáně, až z ní zůstane pouze prázdná slupka. Jiné druhy drtí svou kořist na kaši pomocí chelicer a makadel, zatímco ji napouštějí enzymy; u těchto druhů chelicery a makadla vytvářejí dutinu, která drží zpracovávanou potravu.\n\nŽaludek v hlavohrudi slouží jako čerpadlo, které posouvá potravu hlouběji do trávicí soustavy. Pavouci mají několik slepých střev, ve kterých se z potravy vstřebávají živiny; většina z nich se nachází v zadečku, v němž největší prostor zaujímá právě trávicí soustava, ale několik se jich nachází i v hlavohrudi.\n\nVětšina pavouků přetváří dusíkaté odpadní látky v kyselinu močovou, kterou pak vylučují v suchém stavu. Malpighické trubice tyto odpadní látky extrahují z hemolymfy v mixocoelu a vypouští je do kloaky, odkud jsou vyloučeny řitním otvorem. Vytváření kyseliny močové a její vylučování přes Malpighické trubice slouží k udržování vody v těle a tento proces se vyvinul nezávisle u několika linií členovců, kteří jsou schopni žít daleko od vody; například trubice hmyzu a pavoukovců se vyvinuly z naprosto odlišných částí embrya. Někteří primitivní pavouci, jako například druhy podřádů sklípkoši a sklípkani, si ale zachovali nefridie („malé ledviny“), které spotřebují velké množství vody k vylučování dusíkatých odpadních látek ve formě amoniaku.\n\nV základní podobě se centrální nervová soustava členovců skládá z páru nervových trubic podbíhajících pod střevem a párových ganglií, která slouží jako místní řídící centra ve všech článcích; a mozku, který vznikl splynutím ganglií hlavových článků nacházejících se před a za ústy, takže tento shluk obklopuje jícen. Kromě primitivních sklípkošů mají pavouci nerovovou soustavu více centralizovanou: \"všechna\" ganglia za jícnem splynula do sebe, takže v hlavohrudi se nachází velké množství nervových tkání a v zadečku nejsou žádná ganglia; u sklípkošů zůstávají ganglia zadečku a zadní části hlavohrudi oddělena.\n\nVětšina pavouků má vepředu nahoře na hlavohrudi čtyři páry očí, jejichž rozmístění se liší čeleď od čeledi. Čelní pár je tvořen z takového druhu jednoduchých očí (očí s pouze jednou čočkou), které jsou u většiny členovců schopny rozeznávat pouze směr, z něhož na ně dopadává světlo. U pavouků jsou tyto oči ale schopny vytvářet obrazy. U ostatních očí se předpokládá, že se vyvinuly ze složených očí klepítkatců, ale už se neskládají z jednotlivých oddělených oček, která jsou pro složené oči typická. Na rozdíl od hlavních očí tyto vedlejší oči u mnoha pavouků vnímají světlo odražené od tapeta lucida a slíďákovité lze ve tmě rozeznat podle toho, že jim oči „svítí“. Na druhou stranu například vedlejší oči skákavkovitých tapeta nemají. Zraková ostrost některých skákavkovitých přesahuje až desetinásobně zrakovou ostrost šídel, která mají mezi hmyzem zdaleka nejlepší zrak; lidé mají pouze asi pětkrát ostřejší zrak než skákavkovití. Dosahují toho pomocí čoček poskládaných na způsob teleobjektivu, čtyřvrstvé sítnice a schopnosti otáčet oči a sjednotit obrazy z různých fází snímání okolí. Nevýhodou procesu sjednocování obrazů je jeho pomalost. Někteří pavouci mají menší počet očí, nejčastěji šest (např. čeleď šestiočkovití, ale i jen čtyři nebo dvě. Jeskynní druhy mívají oči zakrnělé.\n\nStejně jako u ostatních členovců by pavoučí kutikula normálně bránila průniku informací z okolního světa. Pavouci a jiní členovci ji ale mají prostoupenou důmyslnou sadou senzorů. Různá dotyková čidla, například štětiny, reagují na síly různých velikostí od silného dotyku po slabé závany větru. Chemická čidla poskytují ekvivalent chuti a čichu, často skrze štětiny. Pavouci mají také v kloubech končetin speciální orgány, které reagují na vibrace. U pavouků, kteří vytvářejí pavučiny, jsou tyto mechanické a chemické senzory důležitější než oči, které jsou naopak nejdůležitějším smyslovým orgánem pro aktivně lovící pavouky.\n\nPavouci, stejně jako většina členovců, nemají čidla pro vnímání stability a zrychlení, a to, kde je nahoře a kde dole, rozpoznávají očima. Proprioreceptory členovců, které vnímají napětí svalů a ohyb kloubů, jsou důkladně prozkoumány. Na druhou stranu se toho příliš neví o tom, jaké další vnitřní smyslové orgány pavouci a členovci obecně mají.\n\nKaždá z osmi nohou sestává ze sedmi částí. Část nejblíže k tělu se nazývá kyčel (\"coxa\"); další částí je příkyčlí (\"trochanter\"), které funguje jako pant pro další část, stehno (\"femur\"); následuje koleno (\"patella\"), které slouží jako pant pro holeň (\"tibia\"); další je nárt (\"metatarsus\"), který spojuje holeň s chodidlem (\"tarsus\"); chodidlo je v závislosti na čeledi zakončeno dvěma nebo třemi drápky. Všichni členovci ohýbají své končetiny pomocí svalů připevněných na vnitřní stranu vnější kostry; k jejich natahování využívají pavouci a několik dalších skupin hydraulický tlak, což je způsob zděděný po předcích členovců. Jediné extenzory (natahovače) v tělech pavouků jsou umístěny ve třech kyčelních kloubech (nacházejících se mezi kyčlí a příkyčlí). Následkem toho pavouk s probodnutou hlavohrudí nemůže natahovat nohy a nohy mrtvých pavouků se kroutí. Pavouci jsou schopni za účelem natažení nohou vyvinout tlak až osmkrát vyšší než v klidovém stavu a skákavkovití dokáží vyskočit do výše až padesátinásobku délky svého těla tím, že zvýší krevní tlak ve třetím či čtvrtém páru nohou. Ačkoliv větší pavouci také používají k natahování nohou hydrauliku, na rozdíl od skákavkovitých ke skokům využívají flexory (ohybače).\n\nVětšina aktivně lovících pavouků má mezi drápky na konci nohou husté chomáče chloupků. Tyto chomáče neboli skopuly obsahují chloupky, jejichž konce jsou rozvětveny až na tisíce konečků a umožňují pavoukům lézt po vertikálně položeném skle a vzhůru nohama po stropě. Tato přilnavost je zřejmě umožněna díky kontaktu s velmi tenkými vrstvami vody na površích. Pavouci při chůzi či při běhu nechávají na povrchu nejméně čtyři nohy, stejně jako ostatní pavoukovci.\n\nZadeček nemá žádné končetiny kromě těch, z kterých se vyvinuly krátké pohyblivé snovací bradavky produkující pavučinová vlákna. Bývá jich jeden až čtyři páry, přičemž nejčastěji jsou to tři páry. Každá snovací bradavka má několik vývodů (spigotů), z nichž každý je propojen s jednou žlázou. Existuje alespoň šest druhů snovacích žláz, z nichž každá vytváří jiný druh vláken. Sklípkani mají snovací žlázy také v nohou.\n\nPavučinové vlákno je složeno převážně z bílkoviny podobné té, která se nachází v hmyzích hedvábných vláknech. Původně se jedná o kapalinu, která tvrdne ne kvůli kontaktu se vzduchem, ale protože proces vylučování mění vnitřní strukturu bílkoviny. Má podobnou pevnost v tahu jako nylon a přírodní materiály jako chitin, kolagen a celulóza, ale je mnohem elastičtější, což znamená, že ho lze více natahovat, aniž by se přetrhlo či ztratilo tvar.\n\nNěkteří pavouci mají sítko (cribellum), což je speciální orgán s až 40 000 spigoty, z nichž každý vytváří jedno malé vlákno. Vlákna jsou rozčesávána hřebínkem (calamistrum) a výsledné vlákno je velmi účinné při zachycování ochlupených hmyzích končetin. Původní pavouci měli cribella, která produkovala první vlákna schopná chytat hmyz, a až poté se vyvinuly žlázy produkující lepkavé kapičky. Většina novodobých skupin pavouků již cribellum ztratila.\n\nI druhy, které nevytvářejí pavučiny, využívají pavučinová vlákna několika různými způsoby: jako obal pro samčí pohlavní buňky a pro oplodněná vajíčka; jako „záchranný provaz“; pro budování hnízd; a mláďata některých druhů jako „padák“.\n\nPavouci se rozmnožují pohlavně a oplodnění probíhá vnitřně, ale nepřímo, což znamená, že samec nevnáší sperma do samičího těla svým pohlavním ústrojím. Na rozdíl od mnoha suchozemských členovců samci pavouků nevytvářejí spermatofory, ale vytvářejí malé pavučiny, do kterých ejakulují, a poté sperma přenesou do objektů podobných injekční stříkačce na konci makadel. Když samec ve svém okolí zaznamená přítomnost samice, zjistí, zda se jedná o samici stejného druhu a zda je připravena na páření; například u druhů, které vytvářejí pavučiny či „záchranné provazy“, rozpoznává samec druh a pohlaví pomocí „čichu“.\n\nMalí samci často využívají složité namlouvací rituály k tomu, aby je velké samice nesežraly před oplodněním, ale u některých druhů jsou samci tak malí, že by se samicím stejně nevyplatilo je jíst. U pavouků vytvářejících pavučiny je hlavní součástí rituálu důmyslný systém vibrací, zatímco u aktivně lovících pavouků hrají velkou roli doteky samičího těla, které dokážou samici „zhypnotizovat“. Pro skákavkovité, kteří mají dobrý zrak, jsou důležité různé posunky a tance. Při úspěšných námluvách samec vnese spermie ze svých makadel do samičího pohlavního otvoru skrze pohlavní destičku (\"epigyne\") na spodní straně jejího zadečku. Samičí rozmnožovací soustava může sestávat pouze z jednoduchých trubic či může obsahovat i schránky, ve kterých samice skladuje spermie do doby vhodnější pro oplodnění.\n\nSamcům z rodu \"Tidarren\" před dospěním upadává jedno makadlo. U těchto pavouků představují makadla 20 % hmotnosti samčího těla, a když se jednoho z nich zbaví, zvýší se jim pohyblivost. U jemenského druhu \"Tidarren argo\" zbývající makadlo utrhává samice. To poté asi čtyři hodiny zůstane zachycené v její pohlavní destičce a zřejmě dále funguje. Mezitím samice samce sežere. Ve více než 60 % případech samice australské snovačky Hasseltovy zabije a sežere samce ve chvíli, kdy do jejího pohlavního otvoru vloží své druhé makadlo; samci jí v tom dokonce pomáhají tím, že se snaží nabodnout na její drápky. Většina samců tohoto druhu totiž nikdy nedostane možnost se pářit a ti, kterým se to podaří, se snaží navýšit počet mláďat tím, že zajistí, aby byla samice dobře krmena. Ale samci většiny druhů přežijí několik páření a umírají z jiných příčin než usmrcením samicí. Někteří dokonce nějakou dobu žijí v pavučinách svých partnerek.\n\nSamice kladou až 3000 vajíček do jednoho či více kokonů z pavučinových vláken, které si udržují víceméně konstantní vlhkost vzduchu. Samice některých druhů poté zemřou, ale samice jiných druhů kokony chrání tak, že je uchytí ke své pavučině, schovají v hnízdě, nosí v chelicerách nebo přichytí ke snovacím bradavkám.\n\nMláďata tráví celé své larvální stadium uvnitř vajíčka a když se vylíhnou, jsou podobná dospělým jedincům, jen jsou menší. Někteří pavouci o svá mláďata pečují, například samice slíďákovitých nosí kokon s vajíčky připevněný na zadečku a samice některých druhů reagují na „škemrání“ svých mláďat tak, že jim dávají svou kořist či dokonce vyvrhují potravu.\n\nStejně jako ostatní členovci se při růstu musí svlékat, protože jejich kutikula se nedokáže roztáhnout. Samci některých druhů se páří s čerstvě vysvlečenými samicemi, které jsou příliš slabé na to, aby pro ně byly nebezpečné. Většina pavouků žije pouze jeden až dva roky, ale někteří sklípkani mohou v zajetí přežít více než 20 let.\nPavouci dorůstají různorodých velikostí. Délka těla těch nejmenších, mezi které patří například \"Patu digua\" z Kolumbie, nepřesahuje 0,37 milimetrů. Tělo největších sklípkanů dorůstá až do délky 90 milimetrů a rozpětí nohou mají až 250 milimetrů.\n\nNejznámější metodou lovu kořisti je její chycení do lepkavé pavučiny. Různá umístění pavučiny umožňují různým druhům pavouků v jedné oblasti chytat odlišné druhy hmyzu, například horizontálně umístěné sítě zachycují hmyz, který vzlétá z rostlin pod nimi, zatímco vertikálně umístěné sítě zachycují hmyz v horizontálním letu. Pavouci, kteří budují pavučiny, mají špatný zrak, ale jsou velmi citliví na vibrace.\n\nSamičky vodního pavouka vodoucha stříbřitého (\"Argyroneta aquatica\") stavějí pod vodou „zvon“ z pavučin, který plní vzduchem a využívají ho k trávení potravy, svlékání, páření a kladení vajíček. Pavouci tohoto druhu tráví ve zvonech téměř celý svůj život a vylézají jenom za účelem chycení kořisti, která se zvonu nebo k němu přilehlých vláken dotkla. Několik druhů využívá hladiny jezer a rybníků podobně jako pavučiny tak, že na nich rozpoznává vibrace, které způsobuje hmyz spadlý do vody a snažící se dostat ven.\n\nPavouci, kteří loví vrháním vláken, vytvářejí pouze malé pavučiny, kterými následně hýbají. Zástupci rodu pakřižák (\"Hyptiotes\") a čeledi křižáčkovití (Theridiosomatidae) své pavučiny natahují, a když se jich kořist dotkne, tak je uvolní. Jedinci z čeledi vrhačovití (Deinopidae) vytvářejí ještě menší pavučiny, které drží mezi prvními dvěma páry nohou. Když zahlédnou potenciální kořist, pavučinu roztáhnou, vyrazí s ní vpřed a kořist chytí. Plocha pavučiny se tímto roztažením může zvětšit až desetkrát. Několik druhů vrhačovitých využívá dvě různé techniky lovu: útočí buď nahoru na létající hmyz (který detekuje pomocí vibrací) nebo dolu na hmyz pohybující se po zemi (který zpozoruje). Převážnou část potravy většiny vrhačovitých tvoří pozemní hmyz, ale byla pozorována i populace druhu \"Deinopis subrufa\", která se živila hlavně létajícími tiplicemi (Tipulidae).\n\nDospělé samice bolasových pavouků vytvářejí „pavučiny“ sestávající z jediného vlákna, které střeží. Loví pomocí „lasa“, což je pavučinové vlákno zakončené velkou lepkavou koulí. Vylučují látky připomínající můří feromony a poté na můry vrhají svá lasa. Ačkoli asi v polovině případů minou, za noc jsou schopny ulovit hmyz zhruba o stejné hmotnosti jako pavouci stejné velikosti, kteří vytvářejí pavučiny. Když se jim zhruba do půl hodiny nepodaří ulovit žádnou potravu, sežerou laso, chvíli si odpočinou a poté vytvoří nové. Mláďata a dospělí samci jsou mnohem menší a lasa nevytvářejí. Místo toho vylučují feromony, kterými lákají koutulovité (Psychodidae), a tyto molům podobné mušky chytají předními páry nohou.\nSklípkošovití (Liphistiidae), sklípákovití (Ctenizidae), a mnoho sklípkanů přepadává kořist ze svého doupěte, které je často kryto poklopem a/nebo obklopeno systémem pavučinových vláken, které pavouky upozorňují na přítomnost potenciální kořisti. Několik druhů, které se živí včelami, dokáže nastavit odrazovost ultrafialového záření od svého těla tak, aby výsledek byl podobný rostlinám, mezi kterými se ukrývají. (Včely vidí ultrafialové záření.) Slíďákovití, skákavkovití, běžníkovití a lovčíci (\"Dolomedes\") svou kořist honí a spoléhají se převážně na svůj zrak.\n\nNěkteří pavouci z rodu \"Portia\" loví ostatní pavouky způsobem, ve kterém lze spatřit náznaky inteligentního chování. Laboratorní výzkumy ukázaly, že instinktivní způsob lovu je pro tyto pavouky jen počátečním bodem a svou lovící taktiku pilují metodou pokus a omyl.\n\nPavouci napodobující mravence se od ostatních pavouků liší v několika věcech: mají užší zadeček a umělý „pas“ v hlavohrudi, aby napodobili tři oddělená tagmata mravenčích těl; prvním párem nohou napodobují tykadla, protože je nemají a protože mravenci mají jen tři páry nohou; okolo jednoho páru očí mají velké barevné skvrny, aby zakryli fakt, že (většinou) mají osm jednoduchých očí a mravenci mají dvě složené oči; a pokrývají své tělo chloupky odrážejícími světlo, aby tak napodobili lesklé tělo mravenců. U některých druhů samec a samička napodobují odlišné druhy mravencovitých, protože samičky jsou většinou mnohem větší než samci. Imitátoři také uzpůsobují své chování tak, aby připomínalo chování jejich mravenčích protějšků: například napodobují jejich způsob pohybu a vyhýbají se skákání. Napodobování mravenců slouží u mnoha pavouků a dalších členovců jako ochrana před predátory, kteří k lovu využívají zrak, jako jsou například ptáci, ještěrky a pavouci. Někteří z nich se ale živí mravenci či živočichy, které mravenci opečovávají, což jsou například mšice. Pavouk rodu \"Amyciaea\" v klidu nevypadá jako mravenec rodu \"Oecophylla\", ale loví tak, že napodobuje chování umírajícího pavouka a láká tak mravenčí dělnice.\n\nPavouci jsou většinou draví živočichové, ale \"Bagheera kiplingi\" z čeledi skákavkovití přijímá více než 90 % své potravy ve formě rostlinného materiálu, který produkují akácie v rámci vzájemně prospěšného vztahu s mravenci.\n\nMláďata některých druhů z čeledí šplhavkovití (Anyphaenidae), hlavounovití (Corinnidae), zápředníkovití (Clubionidae), běžníkovití (Thomisidae) a skákavkovití (Salticidae) se živí rostlinným nektarem. I v laboratorních pokusech dávají tito pavouci přednost sladkým roztokům před vodou, z čehož lze usuzovat, že vyhledávají živiny. Nektar kromě cukru obsahuje aminokyseliny, lipidy, vitamíny a minerály a z různých studií vyplývá, že některé druhy pavouků žijí déle, když ho mají k dispozici. Živení se nektarem odstraňuje riziko spojené s lovením potravy a potřebu vytváření jedu a trávicích enzymů.\n\nNěkteré druhy se živí mrtvými členovci (mrchožroutství), pavoučími vlákny nebo svou svléknutou kutikulou. Někdy žerou i pyl zachycený v pavučinách a z pozorování vyplývá, že mláďata mají větší šanci přežití, pokud mají možnost ho žrát. V zajetí se pavouci některých druhů živí také banány, marmeládou, mlékem, žloutky či klobásami.\n\nPavouci mají rozličné predátory, pro mnohé z nich představují důležitý či dokonce jediný zdroj potravy. Mnohé druhy ptáků intenzivně loví pavouky, kteří mohou tvořit i tři čtvrtiny celkového objemu jejich kořisti. Rejsci, žáby, ještěrky, někteří hadi a jiní menší obratlovci rovněž zařazují pavouky do svého jídelníčku. Důležitými predátory respektive parazitoidy pavouků jsou zástupci hmyzího řádu blanokřídlých. Jde například o některé lumky z čeledi Ichneumonidae, kutilky (například rod \"Sceliphron\") a především hrabalky (Pompilidae). Využívají pavouky jako zásobárnu živin pro své larvy. Nepřáteli pavouků mohou být i jiní pavouci. Ostníci se například specializují na lov síťových pavouků, skákavky rodu \"Portia\" loví širokou škálu jiných pavouků. Pavouky dále napadají a paraziticky využívají některé houby (\"Gibellula\"), hlístice, kulatěnky, pakudlanky jižní a další.\n\nExistují silné důkazy podporující myšlenku, že zbarvení pavouků slouží jako maskování, které je chrání před hlavními predátory v podobě ptáků a parazitoidních vos (kutilek, hrabalek), kteří mají dobré barevné vidění. Mnoho druhů pavouků je zbarveno tak, aby zapadlo do okolí, a někteří mají rušivé zbarvení, které predátorům znemožňuje rozeznat jejich obrysy. U několika málo druhů, mezi které patří například \"Theridion grallator\", se vyskytuje mnoho různých typů zbarvení, což má za účel zmást predátory, kteří tak mohou mít problémy tyto druhy rozeznat. Většina pavouků není dostatečně nebezpečná či nepoživatelná na to, aby se u nich vyskytovalo varovné zbarvení. Několik druhů se silným jedem či velkými chelicerami má ale skvrny varovných barev, které ukazují, když se cítí ohroženi.\n\nMnoho zástupců čeledi Theraphosidae má na zadečku dráždivé chloupky, které svýma nohama hází na predátory. Tyto chloupky mají na konci háčky, které dokážou silně dráždit, i když podle všeho neobsahují žádný jed. Několik pavouků se chrání před vosami tak, že do pavučiny zaplétají zvláště odolná vlákna, s jejichž protrhnutím mají vosy problémy, takže pavouk má čas na útěk. Pavouci druhu \"Carparachne aureoflava\" žijící v Namibské poušti unikají parazitoidním vosám tak, že se převrátí na bok a skutálí se z písečných dun.\n\nNěkolik druhů, které vytvářejí pavučiny, žije spolu ve velkých koloniích a vykazuje sociální chování, i když ne tak důsledné jako u sociálního hmyzu. Například \"Anelosimus eximius\" z čeledi snovačkovití (Theridiidae) vytváří kolonie čítající až 50 000 jedinců. V rodu \"Anelosimus\" se vyskytuje několik sociálních druhů: všechny druhy žijící v Americe jsou sociální a druhy na Madagaskaru jsou alespoň částečně sociální. U různých druhů patřících do stejné čeledi se sociální chování může vyvinout nezávisle na sobě. Například druh \"Theridion nigroannulatum\" patří do rodu, ve kterém se žádný jiný sociální druh nevyskytuje, a přitom vytváří kolonie až o několika tisících jedincích, kteří spolupracují při lovu potravy, kterou mezi sebou sdílejí. Mezi další sociální pavouky patří například několik druhů rodu \"Philoponella\" (čeleď pakřižákovití), pokoutník společenský (\"Agelena consociata\", čeleď pokoutníkovití) a \"Mallos gregalis\" (čeleď cedivečkovití). Draví sociální pavouci musí chránit svou potravu před kleptoparazity a větší kolonie jsou v plnění tohoto úkolu úspěšnější. Býložravý pavouk \"Bagheera kiplingi\" žije v malých koloniích, které chrání vajíčka a mláďata. Dokonce i snovačky (\"Latrodectus\"), které jsou známé kanibalismem, v zajetí vytvářejí malé kolonie, ve kterých jedinci sdílí pavučiny a společně žerou.\n\nNeexistuje žádný pevný vztah mezi klasifikací pavouků a typem pavučin, které vytvářejí: druhy ve stejném rodu mohou vytvářet velmi podobné či výrazně odlišné pavučiny. Totéž platí o chemickém složení pavoučích vláken. Vzájemně podobné techniky vytváření pavučin nejčastěji vznikají konvergencí. Většina pavouků snová nekruhové pavučiny, přičemž se předpokládá, že kruhové pavučiny jsou evolučně starší.\n\nZhruba polovina potenciální kořisti, která se zachytí do kruhové pavučiny, unikne. Pavučina má tři funkce: zachycení kořisti; pohlcení její hybnosti, aniž by se roztrhla; a zadržení kořisti. Neexistuje ideální struktura pavučiny. Větší mezery mezi vlákny například zvětšují plochu pavučiny a tím pádem zvyšují šanci na zachycení kořisti, na druhou stranu ale snižují šanci na její zadržení; menší mezery, větší lepkavé kapky a silnější vlákna zase kořist lépe zadrží, ale ta si tím spíše pavučiny všimne a vyhne se jí. Neexistují žádné pevné rozdíly mezi kruhovými pavučinami používanými přes den a těmi používanými přes noc.\n\nMísto, kde pavouci číhají, se většinou nachází přímo nad středem pavučiny, protože pavouci se dolů pohybují rychleji než nahoru. Pokud existuje nějaký směr, kterým pavouk může uniknout do bezpečí před svými predátory, většinou je vyčkávací místo pavouka vychýleno tímto směrem.\n\nCelkem běžné jsou horizontální sítě, i když jsou méně efektivní při zachycování a zadržování kořisti a více náchylné k poškození deštěm a padajícími objekty. Na druhou stranu ale mají některé výhody: nejsou tolik poškozovány větrem; kořist letící vzhůru je nevidí tak dobře kvůli slunci v pozadí; a lze je rozkmitat tak, aby chytily hmyz v pomalém horizontálním letu.\n\nPavouci často na pavučiny přidělávají silné pásky vláken, takzvaná stabilimenta. Podle výzkumníků se v takto ozdobených pavučinách za hodinu zachytí více kořisti. Jak ukázala laboratorní studie, když pavouci cítí přítomnost predátorů, vytváření stabiliment omezují.\n\nExistuje několik neobvyklých variant kruhových pavučin, z nichž se mnohé vyvinuly konvergentně. Patří mezi ně například pavučiny připevněné k vodní hladině, možná kvůli chytání hmyzu plovoucího ve vodě; pavučiny s větvičkami uprostřed, za kterými se pavouk může schovat před predátory; či pavučiny podobné žebříku, které se zdají vhodné na chytání můr. Význam mnoha variací však zůstává nejasný.\n\nV roce 1973 vzala kosmická loď Skylab 3 pavouky vytvářející kruhové sítě do kosmického prostoru za účelem otestování snovacích dovedností ve stavu beztíže. Zpočátku pavouci snovali nekvalitní pavučiny, ale brzy se novému prostředí přizpůsobili.\n\nPavouci z čeledi snovačkovití snovají nepravidelné, propletené trojrozměrné pavučiny, kterým se také říká pavučinové vaky. Zdá se, že existuje evoluční trend směřující k redukci použitých lepkavých vláken, což u některých druhů vyústilo až v jejich úplnou absenci. Snování pavučinových vaků je méně stereotypní než snování kruhových pavučin a může trvat až několik dnů.\n\nPlachetnatkovití (Linyphiidae) vytvářejí horizontální hrbolaté „plachetky“, nad kterými jsou smotaná zastavovací vlákna. Když do těchto vláken narazí hmyz, spadne do plachetky, kde se zachytí v lepkavých vláknech. Pavouk na něj potom zaútočí zespoda.\n\nI když je fosilní záznam pavouků považován za slabý, bylo z fosilií popsáno téměř 1000 druhů. Protože těla pavouků jsou křehká, většina z fosilizovaných pavouků byla zachována v jantaru. Nejstarší známá fosilie členovce v jantaru pochází z rané křídy z doby před 130 miliony lety. Fosilie neslouží pouze ke zkoumání anatomie pavouků, ale v jantaru byli zachyceni také pavouci při páření, lovení zvěře, snování vláken a možná i při péči o mláďata. Zachovaly se i zkameněliny kokonů s vajíčky a pavučin se zachycenou kořistí; nejstarší známý fosilní záznam pavučiny je starý 100 milionů let.\n\nNejstarší známý pavoukovec je \"Palaeotarbus jerami\" z období siluru z doby asi před 420 miliony lety. Měl trojúhelníkovou hlavohruď, členitý zadeček, osm nohou a makadla. \"Attercopus fimbriunguis\" z devonu z doby asi před 386 miliony lety má nejstarší známé spigoty vytvářející pavučinová vlákna a byl tudíž označen za pavouka. Tyto spigoty se ale možná nacházely na spodní straně zadečku namísto na snovacích bradavkách, jejichž pohyblivost je důležitá při stavění pavučin. Proto \"Attercopus\" a jemu podobný permský pavoukovec \"Permarachne\" možná nebyli pravými pavouky, protože pavučinová vlákna využívali spíše na stavbu hnízd a kokonů než na vytváření pavučin. Největším známým fosilním pavoukem je \"Mongolarachne jurassica\" z doby asi před 165 miliony lety, který byl objeven ve Vnitřním Mongolsku. Délka jeho těla dosahuje téměř 25 mm a délka nohou asi 56,5 mm.\n\nNěkolik pavouků z karbonu je z primitivního podřádu sklípkoši (Mesothelae), z něhož do dnešní doby přežila pouze čeleď sklípkošovití (Liphistiidae). Ačkoliv v období permu před 299 až 251 miliony lety probíhala rychlá diverzifikace létajícího hmyzu, zachovalo se z tohoto období velmi málo fosilií pavouků.\n\nDvě hlavní skupiny moderních pavouků, sklípkani (Mygalomorphae) a dvouplicní (Araneomorphae), se poprvé objevily v triasu před více než 200 miliony lety. Někteří z pavouků z tohoto období se zdají být z čeledi sklípkancovití (Hexathelidae) a jejich snovací bradavky byly zřejmě uzpůsobené k vytváření pavučin ve tvaru trychtýřů. Dvouplicní zahrnují velkou většinu současných pavouků, mezi než patří pavouci snovající kruhové sítě. Z jury a křídy se zachovalo velké množství fosilizovaných pavouků včetně zástupců mnoha současných čeledí.\n\nPavouci jsou rozděleni do dvou podřádů, sklípkoši a Opisthothelae, přičemž Opisthothelae zahrnuje dva infrařády: sklípkani a dvouplicní. Je známo přes 40 000 žijících druhů pavouků, které arachnologové rozřazují do zhruba 110 čeledí a zhruba 3700 rodů.\n\nJediní žijící zástupci z podřádu sklípkoši jsou z čeledi sklípkošovití a vyskytují se pouze v jihovýchodní Asii, Čínské lidové republice a Japonsku. Většina sklípkošů si vytváří doupata s poklopem lemovaná pavoučími vlákny, i když někteří zástupci rodu \"Liphistius\" stavějí zakryté pavučinové trubice s druhým poklopem, kterým můžou uniknout v případě nouze. Zástupci rodu \"Liphistius\" natahují vlákna mimo tunely, aby lépe dokázali zaznamenat blížící se kořist, zatímco zástupci rodu \"Heptathela\" se spoléhají pouze na vnitřní senzory vibrací a vlákna nenatahují. Pavouci z rodu \"Heptathela\" nemají žádné jedové žlázy, i když v drápcích mají jejich vývody.\n\nSklípkani, kteří se poprvé objevili v triasu, jsou většinou mohutní a chlupatí a mají velké silné chelicery a drápky. Většina z nich tráví většinu života v doupatech, ale někteří snovají pavučiny. Na rozdíl od dvouplicních ale nedokáží produkovat takový druh pavoučího vlákna, který se okamžitě lepí na další vlákna či na jiné povrchy, a toto jim vytváření pavučiny ztěžuje.\n\nKromě členovců se živí také žábami, ještěrkami a šneky.\n\nDvouplicní zahrnují asi 90 % pavoučích druhů a patří mezi ně například křižákovití, slíďákovití a skákavkovití, jakožto i jediný známý býložravý pavouk, \"Bagheera kiplingi\". Vyznačují se drápky orientovanými proti sobě, na rozdíl od sklípkanů, jejichž drápky jsou téměř rovnoběžné.\n\nVětšina pavouků napadá lidi jen při sebeobraně a jen málo kousnutí způsobuje horší následky než bodnutí komára či včely. Většina těch se silnějším jedem, jako jsou například snovačky (mezi které patří i známá snovačka jedovatá) a pavouci z rodu \"Loxosceles\", je plachá a kousá pouze tehdy, když se cítí ohrožená. Sklípkanec jedovatý má agresivní obrannou taktiku a jeho jed způsobil úmrtí minimálně 13 lidí. Z 20. století existuje asi 100 věrohodných nahlášených případů úmrtí na pavoučí kousnutí.\n\nVaření sklípkani představují pro Kambodžany a pro indiány kmene Piaroa z jižní Venezuely pochoutku.\n\nPavoučí jedy by mohly být šetrnější variantou k běžným pesticidům, protože jsou smrtelné pro hmyz, ale většina z nich je neškodná pro obratlovce. Vhodným zdrojem by mohli být australští sklípkanci jedovatí, protože většina hmyzích druhů na jejich jed nemá vybudovanou imunitu a sklípkancům jedovatým se daří v zajetí a jed z nich lze lehce dostat. Jednotlivé škůdce by možná bylo možné zaměřit pomocí genetického inženýrství tak, že by se geny zodpovědné za tvorbu pavoučích toxinů implantovaly do virů, které napadají například populace černopásky bavlníkové.\n\nPavoučí jed má potenciální využití v lékařství například při léčbě srdeční arytmie, Alzheimerovy choroby, mozkové mrtvice a erektilní dysfunkce.\n\nProtože pavoučí hedvábí je zároveň lehké a pevné, probíhají pokusy o jeho umělou syntézu. Geny pro tvorbu proteinů pavoučích vláken jsou také pomocí metod genetického inženýrství přenášeny do genomu dalších potenciálních producentů, například některých rostlin, bakterií, kvasinek či koz.\n\nArachnofobie je specifická fobie – abnormální strach z pavouků nebo čehokoliv připomínajícího pavouky, jako jsou například pavučiny a pavoučí tvary. Je jednou z nejběžnějších specifických fobií a některé statistiky uvádějí, že se projevuje u 50 % žen a 10 % mužů. Může se jednat o přehnanou formu instinktivní reakce, která pomohla prvním lidem k přežití, či o kulturní jev běžný hlavně v evropských společnostech.\n\nPavouci byli předmětem zájmu příběhů a mytologií různých kultur. Kvůli své technice lovu spočívající ve vytváření sítí a čekání na kořist symbolizují trpělivost, na druhou stranu kvůli jedovatým (a někdy smrtelným) kousnutím symbolizují krutost. Snování pavučin také zapříčinilo spojení pavouků s mýty o stvoření, protože pavouci jako by si vytvářeli vlastní světy.\n\nMočikové ze starodávného Peru vzývali přírodu a často ve svém umění zobrazovali pavouky.\n\n\n"}
{"id": "107623", "url": "https://cs.wikipedia.org/wiki?curid=107623", "title": "Serif", "text": "Serif\n\nSerif (nepřesně patka) je strukturální detail v typografii, který na znacích některých písem (takzvaná serifová nebo též patková písma) tvoří příčné ukončení některých tahů. Pro bezpatková písma se používá také označení sans-serif.\n\nEdward Catich v knize \"Origin of Serif\" z roku 1968 poskytuje většinovou leč ne univerzálně přijímanou hypotézu vzniku serifů – jako zarážek značící konce tahů jednotlivých písmen při vytváření daného nápisu – tesáním do dřeva nebo častěji do kamene.\n\nPůvod názvu není zcela jasný, v britském standardu pro kapitálky z roku 1813 se vyskytuje možný předchůdce, surripses (v plurálu) nebo suriph /syryf/, Julian Hibbert je v roce 1827 nazývá syrifs nebo cerefs, a má je za ornamenty. Nejstarší citace v současném tvaru je z oxfordského slovníku angličtiny z roku 1830 pro serif a 1841 pro sans serif. V dánštině existuje foneticky a významově podobné slovo schreef (ve významu linie nebo tah pera), a tomu je též podobný německý tvar schrift ze slovesa schreiben. Slovo \"sans\" znamená francouzsky \"bez\".\n\nKvalitní patkové písmo je typografy doporučováno pro dlouhé statě (obsahy celých kapitol, článků atp.), protože patky u základní čáry se (subjektivně) lépe spojují do této pomyslné linie a vedou po ní oči čtenáře. Pro zobrazení na displejích s nízkým rozlišení (např. na monochromatických maticových displejích) naopak vychází pravděpodobně lépe bezpatkové písmo.\n\nV CSS figuruje slovo \"serif\" jako zavedená hodnota reprezentující patkové písmo podle nastavení prohlížeče nebo grafického prostředí operačního systému. Hodnota \"sans-serif\" pak zastupuje vybrané bezpatkové písmo. Častým písmem zastupujícím \"serif\" bývá Times New Roman.\n\n"}
{"id": "107629", "url": "https://cs.wikipedia.org/wiki?curid=107629", "title": "Kostel svatého Mořice (Olomouc)", "text": "Kostel svatého Mořice (Olomouc)\n\nKostel svatého Mořice je gotický proboštský farní kostel v Olomouci. Patří do farnosti svatého Mořice. Farní kostel svatého Mořice vždy plnil roli hlavního městského chrámu, zatímco katedrála svatého Václava byla metropolitním biskupským chrámem.\n\nChrám a jeho bezprostřední okolí patří k nejdéle osídleným místům ve městě. V bezprostřední blízkosti kostela byly v 70. letech 20. století při stavbě obchodního domu Prior nalezeny zbytky románské rotundy z 11. století a rovněž zbytky románského kamenného dvorce ze 12. století. Tyto základy byly vyzvednuty a umístěny do depozitáře Národního památkového ústavu v Olomouci. V místě mořického kostela bývala dříve také řemeslnicko-kupecká česká (slovanská) osada, blízká ulice se ostatně až do počátku 20. století jmenovala Česká (dnešní ulice 8. května). Lokalita byla křižovatkou obchodních cest, fungovalo zde tržiště a tak zdejší nejstarší svatyně plnila zřejmě roli „trhového kostela“. Archeologický průzkum v sousední ulici Pekařské prokázal souvislé osídlení od příchodu Slovanů na přelomu 5. a 6. století (velkomoravské a po-velkomoravské pohřebiště). Do poloviny 13. století byla osada z vůle panovníka právně scelena s královským městem. \n\nAsi v polovině 13. století zde byl postaven druhý kostel v románsko-gotickém slohu, první písemná zmínka o něm pochází z roku 1257. Na počátku 15. století byl vybudována jižní (1403) a severní věž (stavba severní věže zahájena asi 1412) a v roce 1572 byla při severní straně kostela postavena renesanční Edelmannova hrobka. Ve druhé polovině 19. století došlo k celkovému restaurování kostela, přičemž se projevila snaha o neogotické navýšení obou věží západního průčelí podle návrhu Gustava Meretty, Augusta Prokopa a jiných (nakonec nebylo realizováno). V roce 1985 bylo sousoší Kristus na hoře Olivetské přeneseno z jižní strany kostela do interiéru. O deset let později byl celý kostel svatého Mořice podle nařízení vlády č. 262/1995 Sb. ze dne 16. 8. 1995 \"o prohlášení a zrušení prohlášení některých kulturních památek za národní kulturní památky\" zařazen mezi národní kulturní památky. V roce 2007 pak byla v rámci oslav 750. výročí první zmínky o kostele při jižní zdi kostela na původní místo osazena kopie sousoší Olivetské hory, nejcennější památky gotického sochařství v Olomouci.\n\nV rámci Programu záchrany architektonického dědictví bylo v letech 2009-2011 na opravu památky čerpáno 2 710 000 Kč.\nOd prosince roku 2018 prochází chrám nejrozsáhlejší rekonstrukcí za posledních 100 let. Součástí oprav má být i rekonstrukce Englerových varhan, vznik muzea varhanářství v severní věži a bezpečnostní úpravy na vyhlídkové jižní věži. Práce mají být ukončeny v roce 2021.\n\nKostel sv. Mořice je významnou pozdně gotickou halovou stavbou, má dvě asymetrické hranolové věže a bohatě klenuté trámové trojlodí. \n\nVarhany jsou 7. největší ve střední Evropě. Jejich stavba byla zahájena počátkem 30. let 18. století, uvedeny do provozu byla roku 1745. Postavil je mistr Michael Engler. Manuálů je 5, rejstříků je 135.\n\nRoku 1725 byla při kostele vystavěna loretánská kaple za finančního přispění hraběnky Kateřiny Beckertové a její dcery Mariany, provdané za barona Josefa Petrasche. Kaple byla přistavěna k severní straně trojlodní haly. Při regotizaci kostela bylo odstraněno barokní členění vnějších stěn lorety, sanktusník a závěrová střešní valba. Donátorky loretánské kaple jsou pod kaplí pohřbeny.\n\nHroby: V kryptě i v podlaze chrámu byla od středověku pohřbena řada významných osob, kromě zmíněné hraběnky Beckertové s dcerou také benediktinský historik Magnoald Ziegelbauer.\n\nVyhlídková věž kostela nemá žádné bezpečnostní zábrany na svém ochozu a je proto vyhledávaným místem pro sebevraždy. Zatím nedošlo ke zranění dalších kolemjdoucích osob, ačkoliv každý sebevrah přitom ohrožuje náhodné chodce i návštěvníky přilehlé kavárny. \n\n\n"}
{"id": "107630", "url": "https://cs.wikipedia.org/wiki?curid=107630", "title": "Ostředek", "text": "Ostředek\n\nOstředek je obec ve Středočeském kraji, okres Benešov, která se nachází mezi městy Sázava (od Ostředku na severovýchod) a Benešov (od Ostředku na jihozápad) velmi blízko dálnice D1 (exit 34). Žije zde obyvatel.\n\nObec je rozdělena na pět místních částí, které leží na třech katastrálních územích:\n\nPrvní zmínky o osídlení této lokality pochází z 14. století, kdy se zde měla rozprostírat tvrz vybudovaná Slávkem z Ostředka. Tvrz spolu s vesnicí často měnila majitele, vlastnili ji Zdeněk a Mojek z Ostředka, Bořita a Lipolt z Malovic, Habartovi z Čeňovic i další. Na přelomu 14. a 15. století vlastnil Ostředek loupeživý rytíř Mikuláš Zúl z Ostředka, který byl jako zemský škůdce v roce 1404 popraven v Praze a rozsáhlý uloupený majetek, který zahrnoval nedaleké hrady Čejchanov, Stará Dubá a městečko Divišov, byl králem Václavem IV. konfiskován.\n\nNa začátku 18. století byl v Ostředku vystavěn zámek barokního stylu, který se nachází ve středu dnešní vesnice a nyní slouží jako sanatoruim pro osoby s Alzheimerovou chorobou, takže není veřejnosti přístupný až na světničku básníka Svatopluka Čecha, který se zde roku 1846 narodil.\n\nV 18. a 19. století existovala v Ostředku sklárna, kterou měl od roku 1830 v nájmu František Kavalír, zakladatel sázavských skláren Kavalier.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Ostředek \"(přísl. Mžížovice, 342 obyvatel, četnická stanice)\" byly v roce 1932 evidovány tyto živnosti a obchody: lékař, cihelna, 3 hostince, kolář, kovář, krejčí, mlýn, 3 obuvníci, pila, řezník, sedlář, 2 obchody se smíšeným zbožím, Spořitelní a záložní spolek pro Ostředek, 2 trafiky, truhlář, velkostatek, zednický mistr.\n\nV obci Třemošnice \"(205 obyvatel, samostatná obec se později stala součástí Ostředku)\" byly v roce 1932 evidovány tyto živnosti a obchody: 5 hostince, 2 koláři, 2 kováři, krejčí, obuvník, řezník, obchod se smíšeným zbožím, trafika, truhlář.\n\nKatastrem obce vedou dálnice D1 s exitem 34 (Ostředek), silnice II/110 Benešov – Ostředek – Sázava a II/113 Chocerady – Ostředek – Třemošnice – Divišov. Dále tudy vedou silnice III. třídy:\n\nŽelezniční trať ani stanice na území obce nejsou.\n\nV obci zastavovaly v roce 2012 autobusové linky jedoucí např. do těchto cílů: Benešov, Chocerady, Praha, Sázava, Vlašim.\n\n\n\n\n"}
{"id": "107634", "url": "https://cs.wikipedia.org/wiki?curid=107634", "title": "Tour de France 2006 – 1. etapa", "text": "Tour de France 2006 – 1. etapa\n\n\n\nNejaktivnější jezdec: Walter Beneteau\n\n"}
{"id": "107636", "url": "https://cs.wikipedia.org/wiki?curid=107636", "title": "Kijevo", "text": "Kijevo\n\nKijevo je malá vesnice v dalmatské oblasti, jihovýchodně od města Knin v Šibenicko-kninské župě (Chorvatsko). Kijevo leží na úpatí Dinárského pohoří, poblíž pramenů řeky Cetiny. Populace dosahuje počtu 623 obyvatel (2005).\n\nKijevo bylo jedním z prvních míst, na které během války v Chorvatsku v roce 1990 zaútočili rebelové ze Srbské Krajiny. Chorvatské ministerstvo vnitra zřídilo v Kijevu policejní stanici, která se následně rozrostla ve vesnici s 1261 obyvateli (99,6 % Chorvati), jež byla ale obklopena srbskými vesnicemi Polača, Civljane a Cetina. Kijevo však bylo 17. srpna 1990 obklíčeno a odzbrojeno srbskými silami v čele s Milanem Martićem, který nechal vystavět barikády a bránil vstupu do vesnice. Den poté vydal Martić ultimátum, ve kterém požadoval odchod obyvatel a místní policie.\n\nPo několika dnech (26. a 27. srpna 1991) Jugoslávská lidová armáda pod vedením Ratka Mladiće zaútočila na vesnici těžkou válečnou silou a obsadila ji, což přinutilo chorvatské vojáky prchnout do Drniše. Zbytek chorvatských obyvatel odešlo poté, co většinu jejich sídel zničilo dělostřelectvo. Tyto události zaznamenala reportérka bělehradské televize Vesna Jugović. Díky těmto záznamům byli Martić a Mladić usvědčeni mezinárodním trestním tribunálem pro bývalou Jugoslávii (ICTY) z etnických čistek.\n"}
{"id": "107639", "url": "https://cs.wikipedia.org/wiki?curid=107639", "title": "4AD", "text": "4AD\n\nBritskou nezávislou nahrávací společnost 4AD založil v roce 1979 Ivo Watts-Russell a Peter Kent, který však již v roce 1980 společnost opustil a založil jinou nahrávací společnost Situation Two Records. Krátce nato Watts-Russell přizval ke spolupráci na tvorbě obalů desek grafického designéra Vaughana Olivera. Tím dosáhla 4AD vizuálně svéráznou identitu, která doplňovala tak typickou rafinovanou a melancholicky náladovou hudbu. Hudebním skupinám na značce jako např. Cocteau Twins, Dead Can Dance nebo This Mortal Coil se podařilo vytvořit silný hudební kult, který vydržel téměř do konce 80. let. Přibližně tou dobou se dostal experimentální singl s ranými prvky house music „Pump Up The Volume“ od M/A/R/R/S na 1. místo v britském žebříčku. Začátkem 90. let se však 4AD začala orientovat více na nezávislou kytarovou scénu a undergroundovou americkou rockovou hudbu. Toto období reprezentují skupiny Throwing Muses či Pixies.\n\nV roce 1990 4AD otevřelo úspěšnou pobočku v Los Angeles s kapelami jako The Breeders, Red House Painters, Unrest a His Name Is Alive. V roce 1999, prodal Watts-Russell svůj podíl ve 4AD společnosti Beggars Group a značka nadále pokračuje ve vydávání hudby.\n"}
{"id": "107641", "url": "https://cs.wikipedia.org/wiki?curid=107641", "title": "Petrinja", "text": "Petrinja\n\nPetrinja ( a \"Petrinia\") je město ležící ve středním Chorvatsku poblíž města Sisak v historické oblasti Banovina. Město spadá do Sisacko-Moslavinské župy. V Petrinji žije 13 801 obyvatel, zatímco v celé samosprávné oblasti žije 23 413 obyvatel (2001).\n\nPřed vypuknutím chorvatské války za nezávislost zde bylo obyvatelstvo rozděleno etnicky půl na půl mezi Chorvaty a Srby.\n\nZápadně od Petrinje se nachází Petrova gora (Petrova hora), dějiště bitvy o horu Gvozd mezi chorvatským králem Petarem Svačićem a Colomanem, panovníkem Maďarského království.\n\n"}
{"id": "107642", "url": "https://cs.wikipedia.org/wiki?curid=107642", "title": "Zimní stadión Štvanice", "text": "Zimní stadión Štvanice\n\nZimní stadión Štvanice byl první stadión s umělou ledovou plochou na území Československa. Stával na ostrově Štvanice, tedy v širším centru Prahy. V tomto stadionu poprvé v roce 1947 vyhrál československý národní tým Mistrovství světa v ledním hokeji. V roce 2000 byl prohlášen kulturní památkou. V květnu 2011 byl pro havarijní stav zbořen.\n\nTýmy hokejové reprezentace Čech a nástupnické československé hokejové reprezentace v ledním hokeji musely nejprve získat pět titulů mistra Evropy, než se hráči dočkali prvního stadiónu s umělou ledovou plochou, což v Evropě nemělo obdoby. Rada hlavního města Prahy rozhodla o přidělení pozemku ke stavbě na ostrově Štvanici Pražským vzorkovým veletrhům 15. března 1929. Stalo se tak pod vlivem úspěchu na mistrovství Evropy v ledním hokeji 1929, které českoslovenští reprezentanti vyhráli.\n\nStavba podle návrhu architekta Josefa Fuchse však započala až o rok a půl později. Chladírenské zařízení dodané Brněnskými strojírnami bylo údajně schopno za dvě hodiny vyrobit 4 cm silný led. Stavba pokračovala takovým tempem, že se zde již 17. ledna 1931 mohlo v provizorních podmínkách uskutečnit utkání LTC Praha s Manitoba University Graduates z Kanady, které skončilo 0:2. Již další den sehrála první mezistátní utkání proti Kanaďanům na tomto stadiónu též československá hokejová reprezentace. Bezgólovou remízu přiblížil posluchačům u rozhlasových přijímačů Josef Laufer. Stadion byl v tomto stavu v provozu tři měsíce s tím, že přes léto proběhne dostavba.\n\nTu se však nepodařilo pro finanční náročnost v nastávající hospodářské krizi dokončit. Původní investor nebyl schopen dostát svým závazkům a magistrát musel přislíbit nízký roční nájem i úlevu na daních, aby stadión se všemi závazky převzala do nájmu firma Ing. Keclíka, která na něm původně prováděla pouze stavební práce. Mistrovství Evropy v roce 1932 se zde přes nové započetí stavebních prací ovšem přesto konat nemohlo. Stadión byl oficiálně otevřen až 6. listopadu 1932, kdy zde českoslovenští reprezentanti remizovali před 6 000 diváky s Francouzi 4:4.\n\nPlocha stadiónu 90 na 34 m byla rozdělena na dvě části. Pro hokejové zápasy byl určen prostor 60 na 30 metrů. Na tribuny, z nichž některé byly i kryté a jiné dokonce pojízdné, se mohlo vejít až 10 000 diváků, kteří měli k dispozici též kavárnu. Sportovci měli na stadiónu kromě skříněk také ohřívárnu a posilovnu.\n\nStadión postupně hostil čtyři mistrovství světa v ledním hokeji (1933, 1938, 1947 a 1959). Domácímu reprezentačnímu celku se na všech podařilo získat medaili. Zastřešen byl až v roce 1956 kvůli mistrovství Evropy v basketbalu žen. Projektantem zatřešení stadionu byl Ing. Josef Zeman. Na klubové úrovni stadion nejprve využíval především LTC Praha, ale v 50. letech sloužil pěti různým klubům. A právě výběr z pražských mužstev se zde 11. února 1955 střetl se švédským klubem Leksand IF poprvé před televizními kamerami. Konala se zde také Mistrovství Československa v krasobruslení v letech 1951–1976.\n\nV roce 1968 byl stadión sice opraven, ale jeho jednotlivé části byly v dalších letech pro neudržitelný stav postupně uzavírány. Od roku 1998 bylo nájemcem stadiónu občanské sdružení APeX CLUB, které z vlastních zdrojů znovu zprovoznilo stadion, jenž byl dva roky mimo provoz. V roce 2000 byl stadion prohlášen kulturní památkou. Stadión poškodila povodeň v roce 2002, a občanské sdružení APeX CLUB bez jakékoliv pomoci zvenčí podruhé obnovilo provoz, a to v rekordně krátkém čase dvou měsíců. V roce 2008 vypovědělo město nájemci smlouvu bez udání důvodu. Nájemce se sice soudně bránil, ovšem v roce 2011 soud platnost výpovědi potvrdil.Stadion, stále ještě v majetku MHMP, byl uzavřen a začal chátrat.\n\nKoncem roku 2010 si magistrát od Technického a zkušebního ústavu nechal vypracovat posudek na stav budovy. Posudek doporučoval dvě možná řešení. Zbourat nebo opravit. Tehdejší vedoucí oddělení správy movitého majetku Tomáš Dolanský přiměl znalce posudek \"„aktualizovat, protože se změnily klimatické podmínky“.\" A když znalci vzali v úvahu „změnu klimatických podmínek“, zůstala jen jedna varianta. Demolice s tím, že podle aktualizovaného posudku hrozilo zřícení konstrukce jako celku a stavba bezprostředně ohrožovala zdraví a životy osob; proto byly stadion i jeho okolí dlouhodobě uzavřeny. 10. ledna 2011 vydal odbor výstavby a územního rozhodování Úřadu městské části Praha 7 rozhodnutí o nařízení vyklizení stavby a magistrát jakožto správce městského majetku téhož dne vydal firmě Liga-servis s.r.o. pokyn k zabezpečení objektu. 28. května 2011 začala demolice, která trvala přibližně 20 dnů.\n\nObecně prospěšná organizace Kverulant.org proti zbourání historického stadionu protestovala a tvrdila, že stadion byl do zanedbaného stavu uveden úmyslně,  protože tehdejší radní pro majetek Aleksandra Udženija byla zkorumpovaná  firmou Meridianspa, která na místě zbořeného stadionu chtěla postavit hotel.\n\n"}
{"id": "107674", "url": "https://cs.wikipedia.org/wiki?curid=107674", "title": "Smiřice", "text": "Smiřice\n\nSmiřice () jsou město v okrese Hradec Králové. Žije zde obyvatel. Obcí protéká řeka Labe.\n\n\nV dnešní době existuje několik pověstí:\n\nTři jetelové lístky na stříbrném pozadí v horní polovině symbolizují úrodnost, bohatost a pastviny. Zlatý most na modrém pozadí pak symbolizuje mokřady kolem města a občasné velké záplavy, kdy byly ulice pod vodou a lidé chodili po lávkách.\n\nÚzemí bylo osídleno od mladší doby kamenné. K významným archeologickým nálezům patří monoxyl z 11. až 12. století, vystavený v muzeu v Josefově.\n\nPrvní písemná zmínka o obci pochází z roku 1361, kdy je uváděna Eliška ze Smiřic. Ze zdejší tvrze pochází šlechtický rod Smiřických ze Smiřic, který vymřel v první polovině 17. století smrtí Jana Albrechta Ze Smiřic. V roce 1659 byly Smiřice vyhlášeny za město. Po první světové válce zde byl postaven jez s nejvyšším převýšením na Labi.\n\nJiž před rokem 1755 si M. Mautner pronajal místnosti zámku a pivovaru a založil závod Malburg a syn. Závod se neustále rozrůstal až na velikost 60 000 m². Po městě byla vystavěna vlečka, hlavně kvůli problémům s dovozem melasy po silnicích – neustále kapala ze sudů a byly jí plné ulice. Za druhé světové války byl závod zkonfiskován Němci a částečně předělán na výrobu výbušnin. Po druhé světové válce se několik firem pokoušelo obnovit tradici, ale všechny pokusy se setkaly s nezdarem. Dnes v prostorech lihovaru sídlí chemička.\n\nBarokní kaple byla postavena mezi lety 1699 a 1711. Autorem většiny maleb je Petr Brandl. Na hlavním oltáři je jedna z jeho nejvýznamnějších olejomaleb, \"Klanění tří králů\". V roce 1971 byla kaple odsvěcena. Konají se zde koncerty (např. Smiřické svátky hudby), či jiné akce. Kaple je národní kulturní památkou.\n\nPůvodně vodní tvrz ze 14. století, v 16. století přestavěna na renesanční zámek, kolem roku 1700 byl barokně upraven. Na zámeckém dvoře byl provozován pivovar. Dnes je zámek v soukromém vlastnictví belgicko-české rodiny a probíhá zde rekonstrukce.\n\nLiberecký podnikatel Johann Liebig nesouhlasil s původním návrhem budovy místního nádraží na Pardubicko-liberecké dráze a nabídl, že postaví budovu podle svých představ a na svůj náklad. Díky tomu mají Smiřice jediné nádraží na území ČR, která je postaveno ve stylu loveckého zámečku včetně tzv. „zvířecího příkopu“. Dostalo zvláštní ocenění v anketě „Nejkrásnější nádraží ČR roku 2007“.\n\nV současné době se v obci nachází základní škola, mateřská škola, Kulturní dům Dvorana, Dům dětí a mládeže, pobočka České pošty, chemička, pila a sklárny. Dále se zde nachází vlakové nádraží na trati Hradec Králové – Jaroměř (– Liberec). Odbočná lokální trať do Hněvčevsi je už pouze sporadicky užívána pro nákladní dopravu.\n\nSmiřická Obora je ekologická rezervace spravovaná městem Smiřice. Byla uměle vytvořena v letech 1995–1999 kvůli úbytku přirozených mokřadů a slepých ramen Labe, které sloužily jako hnízdiště či rozmnožovací území obojživelníků. Obora je rozdělena na dvě části, ekologickou a rekreační zónu, oddělené dřevěnou lávkou. Nejdůležitějším prvkem ekologické části je strmý severovýchodní břeh určený pro hnízdění břehulí. Pozorování dokazují, že záměr se povedl, roku 2005 bylo možno vidět přes 90 párů břehulí říčních. Mimoto je zaznamenán zvýšený výskyt ještěrek obecných, slepýšů i užovek. Na údržbě se podílí Přírodovědný kroužek ANAX. V rekreační části je možnost plavání a rybaření s rybářským lístkem, obojí na vlastní nebezpečí. Vstup do rezervace je přísně zakázán.\n\n\n\n"}
{"id": "107676", "url": "https://cs.wikipedia.org/wiki?curid=107676", "title": "Troubsko", "text": "Troubsko\n\nTroubsko (německy \"Strutz\") je obec v okrese Brno-venkov v Jihomoravském kraji, v Bobravské vrchovině. Žije zde obyvatel. Součástí obce je také osada Veselka.\n\nPrvní písemná zmínka o obci pochází z roku 1237.\n\nNa počátku 17. století zde bylo 33 domů, pouze tři z nich byly po třicetileté válce pusté. Roku 1750 zde bylo 40 domů. V roce 1790 zde bylo už 81 domů s 531 obyvateli, roku 1834 to bylo 104 domů a 624 obyvatel. Škola zde byla už v 18. století. Nově byla postavena roku 1838.\n\nV Troubsku se v 17. a 18. století nacházel pivovar.\n\nJako znak má obec vinařský srp, vinařský nůž a vinnou révu na modrém poli. Vlajku obec nemá.\n\n\nÚzemím obce prochází dálnice D1 a silnice II/602 v úseku Brno – Kývalka. Na území dále zasahují silnice III. třídy:\n\nSamospráva obce od roku 2016 vyvěšuje 5. července moravskou vlajku.\n\n\n"}
{"id": "107679", "url": "https://cs.wikipedia.org/wiki?curid=107679", "title": "Těchonín", "text": "Těchonín\n\nTěchonín () je obec v okrese Ústí nad Orlicí. Žije zde obyvatel.\nDolní částí obce protéká řeka Tichá Orlice, větší část obce a její centrum se nachází v údolí Těchonínského potoka, jenž je jejím levým přítokem. V obci je prosperující textilní továrna a vojenský výzkumný ústav.\n\nProchází tudy železniční trať Letohrad – Lichkov s výhybnou.\n\nPrvní písemná zmínka o obci pochází z roku 1543.\n\nJiž od 70. let je na území obce neveřejná speciální vojenská nemocnice, v letech 2003–2007 byla nákladem 1,2 miliardy Kč přebudována a modernizována jako Centrum biologické ochrany zaměřené na zvlášť nebezpečné nemoci se stupni biologického rizika BSL 3 (například korejská hemoragická horečka, tyfus, HIV, tuberkulóza nebo anthrax) a BSL 4 (například SARS, lassa, variola nebo ebola), a to smluvně i pro některé další země NATO. Nemocnice je dlouhodobě udržována v pohotovosti, pacienti se v ní vyskytli jen ojediněle, například zde byli několik dní na vyšetření a pozorování vojáci po návratu ze zahraničních misí. Roční provozní náklady udává ministerstvo obrany ve výši 126 milionů Kč, podle některých zdrojů však musí být mnohem vyšší. Zařízení nemá smlouvy se zdravotními pojišťovnami, činnost je hrazena ze státního rozpočtu. Zaměstnává i řadu místních lidí.\n\n\n\n"}
{"id": "107680", "url": "https://cs.wikipedia.org/wiki?curid=107680", "title": "Rýmařov", "text": "Rýmařov\n\nRýmařov (německy \"Römerstadt\") je nejzápadnější město v Moravskoslezském kraji, leží v okrese Bruntál. Žije zde obyvatel.\n\nPrvní písemná zmínka o obci pochází z roku 1351. V roce 1406 se Rýmařov stal městem. Dne 3. dubna 1790 postihl město ničivý požár, při kterém shořely téměř všechny domy. Po této události bylo město znovu postaveno v duchu klasicismu a empíru.\nV roce 1938 se stal převážně německy mluvící Rýmařov jako pohraniční město součástí Říše. Počátkem května 1945 bylo město osvobozeno, přičemž došlo k poškození barokní kaple sv. Josefa v historickém středu města (kaple byla později zbourána). Původní německé obyvatelstvo bylo na základě Benešových dekretů podrobeno odsunu.\n\nPo zrušení Země moravskoslezské v roce 1949 se Rýmařov stal součástí Olomouckého kraje. V roce 1960 přišel Rýmařov o postavení okresního města a téměř celé území okresu Rýmařov se stalo součástí okresu Bruntál, tehdy jednoho z největších v republice. V roce 2001 při tvoření nových krajů měli původně zastupitelé města usilovat o přidružení města k Olomouckému kraji. Pak se ale radní rozhodli jinak, k nevoli nemalé části obyvatel města. Nakonec o tom, že Rýmařov zůstane součástí okresu Bruntál a tím i Moravskoslezského kraje, rozhodla nízká účast voličů v referendu. Rýmařov se pak alespoň stal obcí s rozšířenou působností.\n\nHistorické jádro města bylo v roce 2003 vyhlášeno městskou památkovou zónou, a to i navzdory tomu, že je narušeno novodobou výstavbou. K největšímu narušení historického rázu města došlo mezi lety 1955–1974, kdy zmizela většina domů na západní straně náměstí, dále původní zástavba v Radniční a Jungmannově ulici, ale především dvě kaple, jedna barokní, druhá novogotická. Několika nevhodných zásahů se ale historický střed města dočkal i po roce 1989. Mezi významné objekty památkové zóny patří rovněž dochovaná zástavba na Třídě hrdinů, na severní straně náměstí a v neposlední řadě i dvojice funkcionalistických domů v Radniční ulici. Historický střed města je postupně rekonstruován; opravami dosud prošly Horní ulice (2009), Náměstí míru (2013, slavnostně otevřeno v roce 2014), Radniční ulice (2014-15) a Školní náměstí (2015). Mimo památkovou zónu jsou výraznými budovami pivovar a hotel Excelent, budova Komerční banky a několik secesních vilek (např. budova Policie ČR), ale především areál filiálního kostela Navštívení Panny Marie v Lipkách.\n\nMěstský znak tvoří na modrém poli zlatá, heraldicky vpravo otočená, vlčice ve skoku shora šikmo prostřelená zlatým šípem. Tento motiv nese nejstarší rýmařovské pečetidlo z roku 1543. Tento znak se rovněž nachází vytesán na pískovcovém kameni s datem 1844 zasazeném nad vchodem do radnice. Zde je však vlčice otočená nesprávně heraldicky vlevo.\n\nV roce 1994 byl předsednictvem Poslanecké sněmovny Parlamentu České republiky schválen městský prapor, na kterém se opakuje stejný motiv jako na městském znaku.\n\nPo roce 1989 starosty města postupně byli:\n\nPočet obyvatel celého města Rýmařova podle sčítání nebo jiných úředních záznamů:\nV celém městě Rýmařov je evidováno 1 643 adres: 1 608 čísel popisných (trvalé objekty) a 35 čísel evidenčních (dočasné či rekreační objekty). Při sčítání lidu roku 2001 zde bylo napočteno 1 323 domů, z toho 1 190 trvale obydlených.\n\nPočet obyvatel samotného Rýmařova podle sčítání nebo jiných úředních záznamů:\nV samotném Rýmařově je evidováno 1 041 adres: 1 039 čísel popisných a 2 čísla evidenční. Při sčítání lidu roku 2001 zde bylo napočteno 870 domů, z toho 842 trvale obydlených.\n\nCharakteristickým znakem Rýmařova je velké množství domů s černými střechami, ať už s původní břidlicí či s novějšími krytinami. Výše zmíněná ochrana historického centra v rámci památkové zóny se mimo kulturních památek a budov dotvářejících charakter památkové zóny týká i poměrně cenného celkového pohledu na město od jihu, který není narušen žádným vysokým sídlištěm.\n\n\nRýmařov se skládá, mimo samotné město, z dalších celkem šesti místních částí. Ty však netvoří ve všech případech jedno katastrální území. Místní část Janovice je rozdělena na dva historické katastry, a to Janovice u Rýmařova (dříve \"Janowitz\") a Janušov (\"Johnsdorf\"). Naopak osada Harrachov, ležící přibližně dva kilometry severně od Rýmařova, svůj vlastní katastr nemá a s Rýmařovem tvoří jednu součást.\n\n\n\nV Rýmařově je tradice ochotnické kultury, ať už se týče divadelních spolků či hudebních těles. Proto je následující výčet pouze orientační.\nBudova městského divadla (a zároveň kina) se od divadelní sezóny 2013–2014 nevyužívá, spolek Mahen v současnosti působí při Středisku volného času, které bylo rekonstruováno a předáno do využívání v roce 2013. Nyní se uvažuje o přestavbě budovy divadla na prostory ZUŠ.\n\nZUŠ Rýmařov nabízí zájemcům kurzy zpěvu, hry na různé hudební nástroje, dramatický obor a výtvarný obor.\n\nMěstem prochází silnice první třídy č. 11 spojující Hradec Králové s Ostravou. Rýmařov je rovněž konečnou stanicí na trati č. 311. Vlakové spoje provozuje ČD v rámci linky Esko S10 z Opavy do Rýmařova. Ve městě staví dálkové autobusové linky jedoucí do Olomouce, Přerova, Šumperku a Ostravy. Autobusové nádraží prošlo v červnu 2015 rekonstrukcí.\n\n\n\n\n"}
{"id": "107681", "url": "https://cs.wikipedia.org/wiki?curid=107681", "title": "Tismice", "text": "Tismice\n\nObec Tismice se nachází zhruba 28 km východně od centra Prahy a 3 km jihozápadně od Českého Brodu, v okrese Kolín, kraj Středočeský. Žije zde obyvatel. V roce 2011 zde bylo evidováno 214 adres. Součástí obce je i vesnice Limuzy.\n\nTismice je také název katastrálního území o rozloze 3,53 km².\n\nPrvní písemná zmínka o obci pochází až z roku 1295, románská bazilika je ale už z konce 12. století.\n\nV r. 1319 tu jsou doloženi Hájkové z Tismic a později Vrbíkové z Tismic, kteří Tismice prodali Českému Brodu. V 16. století také krátce Tismice patřily Ichtricům z Ichtric.\n\nRoku 1623 se Tismice dostaly do vlastnictví Lichtenštejnů a byly až do roku 1848 součástí černokosteleckého panství. Během pozemkové reformy byl z hospodářského dvora vytvořen zbytkový statek Tismice a propachtován statkáři p. Kummermannovi.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Tismice \"(480 obyvatel, poštovna, katol. kostel)\" byly v roce 1932 evidovány tyto živnosti a obchody: dlaždič, 2 hostince, kolář, kovář, 3 krejčí, mlýn, 3 obuvníci, pokrývač, porodní asistentka, povoznictví, 5 rolníků, 2 řezníci, 3 obchody se smíšeným zbožím, 3 tesařští mistři, trafika, truhlář, zednický mistr.\n\nVe vsi Limuzy \"(363 obyvatel, samostatná ves se později stala součástí Tismic)\" byly v roce 1932 evidovány tyto živnosti a obchody: cihelna, 2 hostince, kolář, kovář, obuvník, 2 rolníci, řezník, sedlář, 2 obchody se smíšeným zbožím, trafika, velkostatek.\n\n\nDopravní síť\n\nVeřejná doprava 2011\n\n"}
{"id": "107682", "url": "https://cs.wikipedia.org/wiki?curid=107682", "title": "Slatinice", "text": "Slatinice\n\nSlatinice (německy \"Großlatein\") jsou obec v okrese Olomouc. Žije zde obyvatel.\n\nPrvní písemná zmínka o obci je z roku 1247.\n\n\n\n\n\n"}
{"id": "107683", "url": "https://cs.wikipedia.org/wiki?curid=107683", "title": "Toušice", "text": "Toušice\n\nToušice jsou obec, která se nachází asi 15 km západně od Kolína v okrese Kolín ve Středočeském kraji. Obec je členem Svazku obcí mikroregionu Kouřimsko. Žije zde obyvatel. V roce 2011 zde bylo evidováno 175 adres. Součástí obce je i vesnice Mlékovice. Protéká tudy řeka Výrovka, která je levostranným přítokem Labe.\n\nToušice je také název katastrálního území o rozloze 4,84 km².\n\nPrvní písemná zmínka o obci pochází z roku 1207. V obci byl usazen zemanský rod Trmalů z Toušic. Jeho potomek Emanuel Trmal byl v 19. století českým právníkem a politikem.\n\nOd 21. září 2005 obec užívá znak a vlajku.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Toušice \"(540 obyvatel)\" byly v roce 1932 evidovány tyto živnosti a obchody: 2 hostince, kolář, 3 kováři, mlýn, obuvník, rolník, 3 obchody se smíšeným zbožím, trafika, truhlář, zámečník.\n\nV obci Mlékovice \"(225 obyvatel, samostatná obec se později stala součástí Toušic)\" byly v roce 1932 evidovány tyto živnosti a obchody: 2 hostince, kolář, kovář, lom, mlýn, obchod s ovocem a zeleninou, obchod se smíšeným zbožím, trafika.\n\n\nDopravní síť\n\nVeřejná doprava 2011\n\n"}
{"id": "107684", "url": "https://cs.wikipedia.org/wiki?curid=107684", "title": "Vlčkov", "text": "Vlčkov\n\nVlčkov je obec v okrese Svitavy. Žije zde  obyvatel.\n\nPrvní písemná zmínka o obci pochází z roku 1292.\n\nV dobách protireformace (zde za vlády Marie Terezie) v Čechách zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Už v době pobělohorské vycházela různá nařízení, např. místodržitelský patent vydaný dne 29. ledna 1726, který zpřísnil tresty pro usvědčené nekatolíky – a to od jednoho roku nucených prací až po trest smrti. Protestantům mohly být odebrány děti a předány do péče katolickým opatrovníkům, denuncianti tajných nekatolíků byli odměňováni. Sedlák Václav Proksa z Vlčkova by čtyřikrát vyšetřován a uznán vinným ve 40. letech 18. století. V roce 1750 byl vyšetřován i sedlák Jan Proksa. Z obce Vlčkov uprchl v roce 1750 do Münsterbergu v pruském Slezsku:\n\n\nNejdostupnější informace jsou v knihách Edity Štěříkové (a to včetně dalších zdrojů a údajů z matrik). Některé osudy exulantů a jejich potomků lze vysledovat i přes Rodokmeny exulantů, které pro Exulant (spolek) spravuje badatel Petr Hlaváček. Potomci českých exulantů žijí v Německu, Polsku, USA, Kanadě, Austrálii... jen někteří se po 2. světové válce vrátili.\n\n"}
{"id": "107688", "url": "https://cs.wikipedia.org/wiki?curid=107688", "title": "Zákupy", "text": "Zákupy\n\nZákupy (, ) jsou město v okrese Česká Lípa, které bylo založeno ve 14. století. Vzniklo u tvrze, později stejnojmenného zámku u říčky Svitávky, která se jižně od města vlévá do Ploučnice. Žije zde  obyvatel.\nRozvoj zámku (nyní je národní kulturní památkou) i městečka byl ovlivněn šlechtickými rody Vartenberků, Berků z Dubé, Novohradských, později pak císařskou rodinou Habsburků. Jejich zásluhou došlo k vybudování řady historicky cenných objektů, z nichž se zachovaly zámecký areál, morový sloup na náměstí a několik sakrálních staveb.\n\nPůvodně zemědělský charakter osídlení byl zčásti změněn v 19. století rodinou Leitenbergerů, kteří zde vybudovali velkou textilní manufakturu a založili první hasičský sbor v Rakousku. Po zániku manufaktury v Nových Zákupech zde sídlil cukrovar a pak střední lesnická škola. Areál v Nových Zákupech, ale i některé církevní stavby v Zákupech a připojených obcích jsou nyní v havarijním stavu. V roce 1883 bylo vybudováno železniční spojení s Českou Lípou a Mimoní. Silnice protínající město jsou II. a III. třídy a potřebám města nepostačují, zejména kvůli nárůstu nákladní dopravy středem města do rozšiřující se továrny IAC v Nových Zákupech.\n\nŽivot ve 20. století ovlivnily změny politických režimů (nacismus, socialismus), vysídlení původního obyvatelstva, ve městečku se střídaly vojenské posádky (česká, německá, sovětská), řada stavebních památek byla jimi zničena. V roce 1947 byl ve zdejší posádce založen první československý výsadkový prapor, nyní zde žádné vojsko nesídlí. Díky vojsku bylo ve městě postaveno mnoho domů. V letech 1960 až 1980 bylo připojeno k Zákupům několik okolních vesnic.\n\nHlavní kulturní akcí města jsou Zákupské slavnosti, na nichž má velký podíl nejstarší ochotnický soubor v okrese DS Havlíček. Turisté jezdí do Zákup především kvůli veřejnosti přístupnému státnímu zámku a Eduard Held muzeu. O sportovní vyžití obyvatelstva se stará zejména základní škola se svým sportovním areálem Emila Zátopka, s tradičním programem Zákupských sportovních her, dále TJ Zákupy s řadou oddílů různých sportovních odvětví.\n\nHistorické jádro města kolem náměstí i se státním zámkem Zákupy je od roku 2003 městskou památkovou zónou.\n\nPrvní název dnešního města byl uváděn roku 1315 Reichstadt.\n\nJméno Zákupy souvisí se zákupným, tedy dědičným právem. V roce 1378 se objevuje vedle českého pojmenování Zákup německé jméno Richinstadt, pak Reichenstadt a nakonec do roku 1945 opět Reichstadt. Od roku 1945 se město jmenuje jen Zákupy.\n\nZ četných kronik města i okolních farností se zachovala řada pověstí. Jejich obsah uvedl kronikář města J. Šimek v knize \"Povídání o Zákupech\".\n\nPoprvé jsou písemně Zákupy (tehdy Reichstadt) zmiňovány roku 1315\n\nJe pravděpodobné, že na místě, kde nyní stojí zámek, stála jednoduchá tvrz a nedaleko ní vznikly dvě vesničky, Česká Ves a v místech dnešního náměstí Reichstadt s německými osadníky.\nObě vsi časem splynuly. Od roku 1359 byly Zákupy považovány za městečko. Po úmrtí Fridmana ze Smojna se území ujal roku 1320 jeho syn stejného jména.\nZhruba v období let 1363–1460 patřily pánům z Vartenberka, kteří nechali postavit koncem 14. století v Zákupech opevněnou tvrz či hrad. Když zemřel koncem roku 1383 majitel Zákup Vaněk Bílý z Vartneberka, nárokoval listinou z 20. prosince 1383 pro sirotka Beneše Veselského pevnost Zákupy. Pozdější průzkumy objevily na místě nynějšího zámku zbytky středověkého opevnění a pozůstatek gotického okna. Je tedy pravděpodobné, že v té době byla pevnost gotickým hradem, jehož zbytky zanikly v 16. století při stavbě renesančního zámku.\n\nPancířové ze Smojna zůstali jako jejich manové. Beneš z Vartemberka nechal postavit před rokem 1458 u hradu původní kostel.\n\nNěkdy v letech 1460–1463 získali zdejší panství Berkové z Dubé, pocházející ze starého rodu Ronovců. Prvním z nich v Zákupech byl Jindřich Berka z Dubé a po něm společně čtyři jeho synové. V roce 1502 si majetek rozdělili, Zákupy získal Václav Berka. O dva roky později jeho bratr Petr Berka z Dubé. Od jeho synů panství získal v roce 1518 jejich bratranec Zdislav Berka a ten zde zůstal až do své smrti v roce 1553.\n\nZmíněný Zdislav Berka v letech 1541–1552 postavil na místě původního hradu (či tvrze) v renesančním slohu zámek, dosáhl povýšení Zákup na město a získání městského znaku, zahájil úplnou přestavbu kostela. V roce 1553 značná část obyvatelstva včetně Zdislava Berky zemřela na mor a panství užívala tři roky jeho vdova Anna z Vartenberka. Po vyplacení se jej ujal příbuzný z rodu Berků, syn otcova bratrance Zbyněk Berka. Ten v Praze zastával úřad velkopřevora a byl často u královského dvora, přesto v Zákupech dokončil stavbu kostela a nechal zde zbudovat kryptu rodu Berků z Dubé, kde byl také pohřben. Po jeho smrti roku 1578 se zámeckým pánem stal mladší syn Václav Berka, který se ovšem zadlužil i díky podpoře králi a Zákupy musel prodat. Zemřel roku 1608. Císař Rudolf II. v březnu 1586 potvrdil městský statut města a udělil mu pečeť. Po významném českém rodu Berků panství převzal 27. června 1612 spřízněný rod pánů Novohradských z Kolovrat a po roce 1632 vévoda Julius Jindřich Sasko-Lauenburský.\nNěkolikrát krutě postihla Zákupy, zejména zámek tažení vojsk za třicetileté války a později znovu mor. Šlechta v Zákupech začala stavět: roku 1680 byla hotova kaple sv. Anny na morovém hřbitově, 1681 zahájena stavba kapucínského kláštera, 1683 přestavba zámkudo barokního slohu, 1698 kaple sv. Josefa u Kamenického vrchu, 1708 sousoší Nejsvětější Trojice. Později postihly Zákupy války o rakouské dědictví, konkrétně nájezdy a plundrováními pruskými vojsky roku 1744 a 1757, byli zde ubytováni rakouští vojáci a několikrát se měnili majitelé panství. Obdobně tomu tak bylo i za napoleonských válek o 50 let později.\n\nRoku 1805 panství převzal arcivévoda Ferdinand Habsburský, o 10 let později jej převzal císař. Habsburkové zde zůstali až do roku 1918. Zajímavé je také období let 1818–1832, kdy zde bylo vytvořeno Zákupské vévodství císařským diplomem pro Napoleona II, přezdívaného Orlík, syna francouzského císaře Napoleona I. Ten se však do Zákup za svého krátkého života nikdy nepodíval. V roce 1848 byl zapsán jako majitel Zákupského panství Leopold II. Toskánský, zastupující Habsburky. V roce 1849 získal zámek Ferdinand V. Dobrotivý. V revolučním roce 1848 se vzdal trůnu a protože byla zrušena robota, zámek přestal být střediskem panství. Zákupští se marně a opakovaně snažili o získání úřadu nově vznikajících soudních a berních okresů. V tehdy nově vzniklém Českolipském kraji se stala sídlem okresního úřadu Česká Lípa a sídlo okresního soudního okresu bylo přiřčeno do Mimoně.\n\nV letech 1850–1874 byl zámek letním sídlem excísaře Ferdinanda V. po jeho vynucené abdikaci 2. prosince 1848. Žil na Pražském hradě a přes léto každoročně jezdíval na své zámky v Zákupech a Ploskovicích. V Zákupech jezdíval do přírody, na zámku si nechával hrát a přijímal zde mnoho význačných návštěv. Roku 1874 byl v Zákupech naposledy již starý a nemocný a roku 1875 v Praze zemřel sešlostí věkem. Zámek pak zdědil jeho nástupce a synovec, císař František Josef I., který sem jezdil jen zřídka.\n\nFerdinand V. se významně o zámek i městečko zasloužil. Hlavně tím, že mnoha lidem zadával práci pro zámek a jeho zahrady, přispíval chudým dětem na ošacení, podporoval stavbu silnic, nechal postavit klášter boromejek s opatrovnou malých dětí, budovu děkanství, přispěl na novou radnici. V době zastavení provozu továrny Leitenberga v Nových Zákupech s 650 pracovníky byla jeho pomoc velmi cenná.\n\nV roce 1876 se i zde konala jedna z řady schůzek evropských panovníků kvůli případnému dělení Evropy, byl tu jednak domácí pán, rakouský císař František Josef I. a ruský car Alexandr II. Nikolajevič, oba doprovázeni velvyslanci obou zemí i početným doprovodem. 8. července 1876 pak ministři zahraničí obou zemí podepsali tzv. Dohodu ze Zákup.\nV relativní tichosti se odehrála 1. července 1900 v kapli na zámku svatba následníka trůnu Františka Ferdinanda d'Este s hraběnkou Žofií Chotkovou, později zastřelených v Sarajevu. Kvůli nerovnému sňatku byla z vídeňského dvora přítomna jen matka a sestry, ovšem bylo zde veliké zastoupení hostů z českých kruhů i města samotného. Svatebčany oddával zákupský děkan Vilém Hikish a ke svatbě do města přijeli vlakem. Po svatbě se už do Zákup nikdy nevrátili. Zákupský zámek i další majetek zabavil Habsburkům československý stát v roce 1918.\n\nV období 1. republiky se naplno projevila v několikerých volbách naprostá převaha obyvatelstva německé národnosti, které po útěku české menšiny přivítalo příchod nacistů. Ve volbách 19. května 1935 do parlamentu a senátu ČSR zdejší Henleinova strana SdP získala přes 73 % hlasů oprávněných voličů. V obecních volbách o tři roky později již 90 %. Téhož roku, přesněji 9. října 1938 byly Zákupy obsazeny po předchozí Mnichovské dohodě německým vojskem. A 4. prosince 1938 v dalších volbách hlasovalo pro NSDAP plných 100 % voličů.\n\nV období let 1938 až 1945 byly Zákupy (tehdy Reichstadt) součástí okresu (landrat) Česká Lípa se spolu s ním ve vládním kraji Ústí nad Labem. Tento kraj byl jedním ze tří krajů říšské župy Sudety.\n\nUž 7. května 1945 německá armáda opustila město, o dva dny později dorazily jednotky polské, po nich i sovětské armády. Po osvobození byly Zákupy dosídleny Čechy, německé rodiny byly v několika etapách vysídleny. Odsun byl doprovázen nehumánním postupem vůči mnoha německým rodinám (rabování, pracovní tábory) a byl ukončen na jaře 1946. Vznikla zde československá posádka, pro niž se v roce 1953 postavily první domy sídliště, kláštery byly zrušeny, v letech 1968–1991 byla v Nových Zákupech a okolí sovětská okupační posádka několika tisícovek vojáků a rodinných příslušníků.\n\nV roce 1960 byly k Zakupům připojeny Lasvice, roku 1964 Božíkov, roku 1971 Brenná, roku 1980 Kamenice a Bohatice, roku 1981 Velenice. V roce 1990 se Velenice a Bohatice opět oddělily. V roce 1992 se do Nových Zákup, opuštěných, městem zrenovovaných domů po sovětské posádce přistěhovala řada rodin.\n\nPo vzniku ČSR v roce 1918 byly dislokovány v Zákupech vojenské jednotky. Na sklonku roku 1920 zde byl z Hradce Králové převelen dělostřelecký oddíl 263, poté byl převelen do Liberce. V letech 1921 až 1923 zde byly ubytovány roty z 42. pluku z Terezína. Vojenská velitelství byla v České Lípě a Mimoni, po ztrátě pohraničí byly české posádky odveleny do vnitrozemí.\n\nDne 1. října 1947 byl v místní vojenské posádce utvořen historicky první výsadkový útvar čs.armády s názvem \"Pěší prapor 71 (výsadkový)\". Dne 3. března 1948 bylo praporu prezidentem Benešem uděleno pojmenování \"Československých parašutistů\". Koncem roku 1950 se otevřený název útvaru změnil na 71. výsadkový prapor. Na podzim 1952 prapor přešel do složení nově zřízené výsadkové brigády a současně se přemístil ze Zákup do Prešova. Na náměstí Svobody je na jeho počest pamětní deska a v Nových Zákupech od roku 2009 malý pomníček.\n\nMěstečko i připojené vesnice leží na ploše 32,27 km v lesnaté krajině v nadmořské výšce 264–436 metrů. Nejnižší bod je při odtoku Svitávky k Ploučnici pod Brennou (264 m), nejvyšší těžbou snížený Kamenický kopec (zhruba 436 m.) Zdejší dominantní Kamenický kopec je v geomorfologickém členění součástí Zákupské, jí podřazené Cvikovské pahorkatiny, její Kamenické části. Převážně pískovcová Zákupská pahorkatina vznikla v období třetihor a na řadě míst je poznamenána vyvřelými sopečnými horninami, zejména čediče.\nMěsto i okolí patří mezi oblasti s mírně teplým klimatem, průměrná roční teplota je nad 7 stupňů Cesia. Ročně zde spadne v průměru 700 mm srážek. Větry převažují severovýchodní a jihovýchodní, dále západní a jihozápadní.\n\nPřes Zákupy protéká říčka Svitávka (též Svitava, Svitavka), která území dotvářela mnohými naplaveninami. Na Zákupském katastru má tři přítoky: Kamenický potok, Rybniční potok a Bohatický potok. Povodí říčky je místy bažinaté, na katastru města je několik menších rybníčků, zejména Velký zákupský (dnes Zákupské koupaliště), Malý zákupský (nazýván i Štefanův), Bohatický rybník a ještě menší jezírka.\n\nZe zvěře je zde velký počet běžné nízké a vysoké zvěře, divokých prasat. Jsou zde i kuny, jezevci, lišky, u vodních ploch je mnoho kachen a žab. Zajímavou událostí bylo po roce 1945 trojí objevení losí krávy na Kamenickém vrchu.\n\nLesní porost v okolí města tvoří převážně jehličnany, na Kamenickém vrchu je buková habřina s bikou chlupatou. U zámku je park s francouzskou a anglickou zahradou, spolu s ním chráněn státem. V Nových Zákupech je obnovováno arboretum, založené zde po roce 1904.\n\nNa katastrech města není evidována žádná přírodní památka či rezervace. Od 1. září 2014 zasáhla k Zakupům (u Brenné, Veselí a Ploučnice) nově vytvořená CHKO Kokořínsko – Máchův kraj.\n\nOkraj Veselí a Branné (části Zákup) je součástí Evropsky významné lokality Horní Ploučnice (CZ0513506).\n\nV samotném městě žilo v roce 2003 2201 obyvatel, zbývajících 525 v připojených částech města – Božíkov 142, Brenná a Veselí 111, Kamenice 170, Lasvice s oběma Švidlovy 102.\n\nKatolíctví bylo zaznamenáno v Zákupech od 14. století, kde jej zde prosadili majitelé panství Vartenberkové. Počátkem 15. století byly Zákupy sice pod vlivem husitských vojsk a hejtmanů, zůstaly však katolické. Jiná situace nastala koncem 16. století, kdy se i zde nadlouho prosadilo protestanství, bylo povoleno přijímání pod obojí. Až po bitvě na Bílé hoře se i zdejší kostely vrátily k výhradně katolickému ritu.\n\nV Zákupech sídlí Římskokatolická farnost – děkanství Zákupy. Je začleněná do českolipského vikariátu litoměřické diecéze. Do farnosti patří jednak samotné Zákupy, k nim administrativně připojené Božíkov, Kamenice, Lasvice, Nové Zákupy, Starý Šidlov a nyní samostatná obec Bohatice. v České provincii. Ze zákupské fary jsou ještě spravovány Římskokatolická farnost Velenicea Římskokatolická farnost Brenná. Duchovním správcem, administrátorem, farářem je od roku 2009 P. Mgr Grzegorz Jacek Wolanski. Na území farnosti je řada kostelů a kaplí, zejména děkanský kostel sv. Fabiána a Šebestiána, kde jsou konány pravidelné mše. Ostatní kostely ve správě farnosti (ve Velenicích, v Brenné, kapucínský v Zákupech) jsou velmi poškozené a pro veřejnost uzavřené.\n\nMěsto se skládá ze 7 částí a stejného počtu katastrálních území\n\n\n\nDo říjnových voleb 15členného zastupitelstva bylo vytvořeno 7 volebních uskupení. Účast ve volbách byla 50,6% voličů. shodný počet 4 mandátů získala \"KSČM\" a \"Nezávislé moderní Zákupy\", po 2 mandátech \"ČSSD\" a \"Nájemníci obecních bytů\", ostatní po jednom: \"ODS\", \"Zákupy v Evropě\" a \"Změna pro Zákupsko\". Na prvním zasedání zastupitelstva byla zvolena nová rada ve zcela jiném složení a také nový starosta – Ing Radek Lípa. Že přetrvává silný vliv KSČM ve městě je zřejmé i z výsledků voleb do Evropského parlamentu v květnu 2014, v Zákupech se ziskem 24,43% hlasů suverénně komunisté zvítězili. Druhé hnutí Ano zde získalo 17.24%.\n\nDo voleb kandidovalo pět seskupení, zúčastnilo se jich 50% voličů. Suverénně zvítězily \"Nezávislé moderní Zákupy\" v čele se starostou Ing Radkem Lípou, které obsadí 10 míst v zastupitelstvu, jen dva posty získala KSČM a po jednom zbývající tři, ČSSD, TOM 09 s NK a SNK Pro Zákupy.\nMěstské zastupitelstvo je patnáctičlenné, Rada města je pětičlenná.\n\nMěsto má znak původem již z roku 1541. Návrh na vzhled praporu předložili Městské radě městský kronikář Mgr. Jiří Šimek a Ing. Aleš Brožek v listopadu 1993, po projednání v radě a zastupitelstvu města v prosinci 1993 byl předložen \"Podvýboru pro heraldiku a vexilologii PS PČR\" v dubnu 1994 a 5. května 1994 prapor městu udělil předseda Poslanecké sněmovny.\n\nAž do sklonku 18. století v Zákupech a okolí se obyvatelstvo i vrchnost věnovala převážně zemědělství, zakládání rybníků, vznikl pivovar, mlýn i přádelna vlny, cihelna, sklářská huť, řada obyvatel se věnovala plátenictví a drobným řemeslům. V letech 1564 až 1770 ve městě existovalo několik cechů, např. obuvnický a truhlářský. Opravdový rozvoj nastal s příchodem bohaté rodiny Leitenbergerů, vlastnící po celé monarchii řadu manufaktur. Nejprve v předzámčí Josef Leitenberger zbudoval přádelnu, která zde fungovala v letech 1786–1799, poté (roku 1788) koupil dvůr v Nových Zákupech a tady postavil manufakturu s tkalcovnou, bělidlem, kartounkou, kde pracovalo 400 dělníků. Po jeho smrti roku 1802 ji postupně jeho syn Ignác přebudoval na moderní továrnu pro 650 dělníků, vnuk Edward však továrnu neudržel a po jeho smrti zanikla. V letech 1880–1889 zde byl cukrovar, nakonec se do budov připomínajících zámek přestěhovala vyšší lesnická škola z Bělé pod Bezdězem. Ve středu města vznikla továrna rodiny Heldových na výrobu dárkových a ozdobných předmětů, exportující je do celého světa. Byl zde otevřen kamenolom, pekárna, další papírna, cihelna, provaznická dílna.\n\nV letech 1930–1938 zde Willibald Gatter provozoval malou automobilku Gatter. Vyrobil asi 40 malých aut, pak kvůli dluhům výrobu ukončil. Město si jej dodnes připomíná prodejem turistické známky č.333 Gatter.\nŘada průmyslových objektů koncem 20. století osiřela, pro zaměstnanost byly citelné ztráty uzavřením Retexu, Carborundu, mlékárny, Státního statku Zákupy.\n\nV současné době je nejvýznamnější firmou IAC Group Czech s.r.o. (dříve Vest-Izol a. s.) v Nových Zákupech v oboru izolačních materiálů pro automobilový průmysl. V jejím sousedství fungovala do jara 2013 firma na zpracovávání odpadů LADEO. Mediálně známá byla firma VETT a. s., která provozovala do konce roku 2007 městskou autobusovou dopravu v České Lípě, než ji nahradila dopravní firma ČSAD Semily a.s. U výpadovky na Českou Lípu byla řada velkých hal distribuční společnosti Willi Betz Logistik s.r.o., která zaměstnávala asi 100 pracovníků. Haly a část pracovníků převzala v roce 2012 česká pobočka německé firmy LGI Logistics Group International GmbH. V sousedství je nový větší objekt prodejního střediska Instalcentrum s.r.o. a jiné další ve starších objektech. Žádný z větších potravinářských obchodních řetězců ve městě prodejnu nemá.\n\nNěkdejší hotel Orlík, Restaurace Rychta a mnohé další restaurace, střediska někdejší kultury a společenského života z období před rokem 1960 jsou již mimo provoz (Orlík a Rychta nabízely stravování ještě v roce 1989), mnohdy i zbourané (např. Modrá hvězda), v období po roce 1989 zde jiná ubytovací restaurační zařízení vznikaly a zas v konkurenčním prostředí zanikaly. Možnost stravování poskytuje Restaurace a Penzion v Podzámčí, přes léto areál Koupaliště, restaurací s teplou kuchyní byla ještě v roce 2011 Zámecká restaurace u Maxmiliána (zrušena), pivnicemi bez podávání jídel jsou U Vlků a vietnamská pivnice s názvem Kavárna-vinárna na náměstí. V připojených částech města fungují jen Restaurace u Sherifa v Kamenici a Novozákupská restaurace a pivnice v Nových Zákupech. V areálu základní školy je v provozu školní turistická ubytovna.\n\nMěstské koupaliště bylo vybudováno roku 1923 z jednoho z místních rybníků. Bylo postupně doplněno restaurací, stánky, toboganem, bylo a je uváděno jako veřejné tábořiště s parkovištěm, několika velkými chatkami a možností stanování. Občas je zde koupání omezeno kvůli sinicím či jinak nevyhovující vodě. Město oplocený areál využívá i pro pořádání městských slavností.\nV části Nové Zákupy je umístěn Dům s pečovatelskou službou (kapacita 55 lůžek), který stavebně i personálně navazuje na Domov důchodců (35 lůžek). Ve středu města jsou pak v budově bývalé školy na Mimoňské ulici dvě ordinace praktických lékařů a lékárna. Ve městě má sídlo větší firma Jirásek soukromé zdravotní přepravy, která zabezpečuje hlavně potřeby nemocnice v České Lípě.\n\nKaždou první sobotu v měsíci pořádal řadu let na parkovišti a sousední louce Veteran Car Club z České Lípy motoristické burzy, z kterých se staly bleší trhy navštěvované mnoha tisíci lidmi z širokého okolí. V ten den byly některé ulice města ucpané.\n\nAž do roku 1854 byly všechny ulice a výpadovky k okolním vsím i městům ve špatném stavu. Lépe na tom byla pouze cesta do České Lípy a na Mimoň. První silnice byla vybudována roku 1854 směrem na Brennou a postupně došlo ke zpevnění mj. štěrkem i u dalších komunikací.\n\nMěstem vedou dvě silnice II. třídy. Od jihu je to silnice II/268 z Mimoně, která prochází městem jako Mimoňská ulice kolem vlakové zastávky Božíkov, kde z ní odbočuje silnice II/262 směrem na Českou Lípu. Silnice dále pokračuje jako Borská ulice. Prochází přes Lasvice a Šidlov na Nový Bor.\n\nČást českolipské silnice II/262 se v Zákupech nazývá ulicí Nádražní, její tvar byl změněn přeložkou mimo střed města.\n\nKromě nich prochází území i silnice III. třídy:\n\nAutobusy začaly jezdit ze Zákup po okolí kolem roku 1935. Jejich frekvence vyvrcholila otevřením uranové těžby u Stráže pod Ralskem (intenzivní v letech 1970–1980), kam ze Zákup a hlavně České Lípy jezdilo mnoho lidí za prací. Přes Zákupy vede šest pravidelných linek ČSAD Česká Lípa a.s., od roku 2012 je navíc zajištěna doprava linkami ČSAD Česká Lípa a Compag CZ s.r.o. z Mimoně od továrny IAC v Nových Zákupech.\nV roce 1883 byla vybudována Rakouskou společností místních drah 16,4 km dlouhá lokální železniční trať Česká Lípa – Mimoň vč.nádraží, když předtím byla nejbližší \"zákupská\" zastávka až v Srní. Z místního nádraží byla zbudována (již zrušená vč.kolejí) vlečka do cukrovaru (také zrušen) v Nových Zákupech a také dodnes funkční zastávka v Zákupech-Božíkově. V letech 1897 až 1900 byla trať z Mimoně rozšířena jinou železniční společností Ústecko-teplická dráha až do Liberce a z České Lípy do Litoměřic. Trať roku 1894 přešla do vlastnictví státu, který ji za 2 660 000 korun prodal zmíněné Ústecko-teplické dráze.\n\nJednokolejná trať je i nyní funkční a využívaná pro nákladní i osobní přepravu pod číslem 086.\n\nV roce 2005 byla otevřena první část několikakilometrové naučné stezky Zákupy. Začíná u školy, pokračuje k úpatí Kamenického vrchu, odkud se větví do dvou směrů. Hlavní zatím vytvořená část pokračuje podél Kamenického potoka a na počátku Kamenice odbočuje na vybudovaný okruh. Trvale upravovaná stezka je doplňována desítkami panelů, podávajících informace o zdejší fauně, flóře, historii lesnické školy i města.\n\nU vlakového nádraží začíná turistická značená trasa 3953 vyznačená zeleným pásovým značením KČT. Vede středem městečka na náměstí, kde jsou rozcestníky, kolem zámku a dál na SZ směrem ke Svojkovu poblíž Sloupu v Čechách. Tam se napojuje na červenou trasu od České Lípy. Je vyznačena na mapě Máchův kraj, edice KČT 15. Středem města a podél potoka Svitávky vede i průjezdná cyklotrasa 3045, u Brenné ae kříží s cyklotrasou 3054. Ve městě je řada velkoplošných turistických map, informačních cedulí u památných míst, v přízemí radnice je ve všední dny přístupné informační středisko.\n\nPoprvé byla existence školy doložena v roce 1458, kdy Beneš z Vartenberka nařídil žákům školy existující při faře a kostelu zpívat při zádušních mších. V roku 1765 je záznam o založení přadlácké (učňovské) zákupské školy. Další zprávy o obecní škole jsou až z roku 1855. V roce 1866 se ze školy vyčlenily dívky, které byly vyučovány ve škole při klášteře. V roce 1903 byla otevřena nová školní budova proti kostelu sv. Fabiána a Sebestinána pro chlapce. V roce 1920 byla zřízena zemědělská pokračovací škola, vlastní budovu však neměla, takže se učilo na radnici a v chlapecké škole. Totéž platí i o živnostenské pokračovací škole otevřené roku 1924, která byla v roce 1932 přemístěna do České Lípy. V roce 1919 byla otevřena česká menšinová škola, která učila zprvu v klášteře, později se statku a od roku 1922 v předzámčí zámku. V roce 1945 byla obecná škola otevřena v bývalé chlapecké škole v Mimoňské ulici a nová měšťanská škola roku 1946 na náměstí, v budově kláštera. Nová základní škola byla postavena v roce 1963. a postupně k ní byla přistavěna ubytovna a sportovní areál. K zateplení řady budov došlo po získání dotace v létě 2014.\n\nV roce 1904 se do opuštěných továrních budov v Nových Zákupech přestěhovala z Bělé pod Bezdězem lesnická škola. V roce 1940 bylo vyučování kvůli válce ukončeno a v roce 1945 se škola přestěhovala do jiného města. Objekty využívali vojáci, nyní jsou v havarijním stavu, arboretum se město snaží obnovit\n\nMimo tradičního centra kultury, sbírek ve zdejším zámku Zákupy, byla a je v Zákupech živá tradice hudební a divadelní. Už od roku 1923 zde působí s přestávkami český divadelní spolek, dodnes aktivní divadelní soubor Havlíček, který míval dříve i svou loutkovou scénu. V letech 1974–1995 zde fungoval Kruh vážné hudby, dnes bývají koncerty organizovány radnicí průměrně dvakrát ročně v kostele sv. Fabiána a Šebestiána. Řada společenských organizací i radnice pořádaly ve zdejším kulturním domě každý rok plesy, maškarní a další zábavy. Nosnou akcí jsou od roku 1997 každoroční Zákupské slavnosti pořádané v posledních letech vždy druhý víkend v září. Jich se zúčastňují některé zdejší spolky, radnice, podnikatelé, zámek, českolipský Klub vojenské historie i škola i přizvané soubory z jiných měst. Společenský život doplňují svými akcemi škola a zdejší TJ Zákupy např. pořádáním celoročních Zákupských sportovních her, v roce 2013 byl sehrán již 53. ročník volejbalového turnaje o pohár města Zákupy.\nV červenci 2008 bylo otevřeno na náměstí Svobody, v budově bývalé Heldovky (nyní firma P.V.O) soukromé muzeum Eduard Held muzeum přístupné veřejnosti a mapující historii výroby karnevalového zboží (masky, mávátka atd) v Zákupech. V srpnu téhož roku ve stejné budově vznikla galérie výtvarných prací. Z popudu muzea se začaly pořádat na náměstí i v ulicích městské karnevaly s vyhodnocením masek, či akce k období vánoc. V květnu 2014 se na zámku a v parku konaly druhé Císařské slavnosti.\n\nV sousedství hlavního náměstí (Mimoňská ulice) je sídlo Městské knihovny, patřící mezi tzv. neprofesionální s omezeným provozem. Své knihovny měl i zákupský zámek, kapucínský klášter, fara, lesnická škola – jejich fondy většinou převzala knihovna Vlastivědného muzea a galerie v České Lípě, pokud nebyly zničeny vojskem v letech 1939–1952. Také městská knihovna se několikrát ve městě stěhovala.\n\nMěsto vede své kroniky. Kronikářem města je Mgr. Jiří Šimek. Nyní je místnost kronikáře s velkým archivem dislokována ve škole. Posledním velkým a nečekaným přírůstkem byla německy psaná kronika z roku 1835 po nezbytném restaurování.\n\nOd roku 1974 dodnes s přestávkou 1977–1992 vydává Městský úřad měsíčník Zákupský zpravodaj. V čele redakční rady je Mgr. Jiří Šimek (také kronikář města). Některá vydání jsou k dispozici na webu Města Zákupy ve formátu pdf.\n\nZákupy se pyšní založením prvního plně organizovaného dobrovolného hasičského sboru v Českém království i Rakousku-Uhersku, a to Ferdinandem Leitenbergerem roku 1850. V seznamu jsou jak ryze společenské organizace, spolky, tak i základní či městské organizace politických stran a v poslední době i občanská sdružení.\n\nPrvní známé spolky zde působily od počátku 19. století, například Podpůrný spolek dělníků, Ostrostřelci, Lesní pokladna, Střelecký kroužek, Konzumní spolek, Spolek vojenských veteránů, Horský spolek, turneři. V době 1. republiky národnostní a politické rozpory daly vzniknout prvním odbočkám politických stran českým i německým. Během válečných let tu vládla NSDAP. Při skončení války všechny německé organizace zanikly a s příchodem Čechů zde začaly vznikat organizace tělovýchovné, mládežnické, ryze zájmové a také místní organizace politických stran. Po roce 1948 se celá struktura podřídila Národní frontě. V období do roku 1990 zde působilo hlavně několik ZO KSČ, TJ Zákupy, ČSM-SSM a jeho PO ČSM, PO SSM, Svazarm, ČSPB, PS VB, SČSP, ROH, Červený kříž, Český svaz žen a pak řada ryze zájmových sdružení, jako jsou myslivci, hasiči, včelaři. Vesměs obvyklé zkratky tehdejších organizací Národní fronty známé z celé ČSSR.\n\n\n\n\n\n\nV registraci Národního památkového úřadu je 18 objektů ze Zákup (a připojených obcí Brenné a Kamenice) označených jako kulturní památka, z toho je zámek navíc v kategorii Národní kulturní památka České republiky. Chráněny jsou mimo již zmíněných např. dva mosty a 9 domů, resp. venkovských stavení. Na opravu jednoho z nich na Mírovém náměstí město získalo v letech 2013 až 2014 velkou dotaci z ministerských fondů.\n\nDo roku 1532 jsou data nejistá, zámek ještě nebyl postaven a vlastníci (Pancířové ze Smojna, Vartenberkové, první Berkové) jsou co do prokazatelných dat nedostatečně prokazatelní.\n\n\n\n\n\n\n"}
{"id": "107695", "url": "https://cs.wikipedia.org/wiki?curid=107695", "title": "Kopčany", "text": "Kopčany\n\nNázev Kopčany je nejednoznačný a odpovídají mu tyto sídla:\n\n"}
{"id": "107698", "url": "https://cs.wikipedia.org/wiki?curid=107698", "title": "Marta", "text": "Marta\n\nMarta je ženské jméno. Má aramejský původ \"מרתה (Martâ)\" znamená „paní domu“.\n\nPodle českého kalendáře má svátek 29. července.\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -1,7%.\n\n\n\n\n"}
{"id": "107703", "url": "https://cs.wikipedia.org/wiki?curid=107703", "title": "Želešice", "text": "Želešice\n\nŽelešice (německy \"Schöllschitz\") jsou obec v okrese Brno-venkov v Jihomoravském kraji. Rozkládají se nedaleko města Modřice, na okraji Dyjsko-svrateckého úvalu. Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční tratě Hojnary, Kopečky, Myšák).\n\nPrvní písemná zmínka o obci pochází z roku 1228.\n\nNa počátku 17. století zde bylo 68 domů, z nich bylo po třicetileté válce 11 pustých. V roce 1750 to už bylo 78 domů, roku 1790 zde bylo už 88 domů se 657 obyvateli, roku 1834 to bylo 107 domů a 746 obyvatel.\n\nDo roku 2006 byla starostkou Hana Slámová, v letech 2006–2014 vedl obec starosta Jiří Kvasnička. Po komunálních volbách jej nahradila Magda Kvardová.\n\n\n\n"}
{"id": "107704", "url": "https://cs.wikipedia.org/wiki?curid=107704", "title": "Dubá", "text": "Dubá\n\nDubá (něm. \"Dauba\") je město ležící vzdušnou čarou 16 km jižně od České Lípy a 9 km jihozápadně od Máchova jezera. Leží v nadmořské výšce 266 m a je obklopeno členitou krajinou, bohatou na lesy a rokle mezi pískovcovými skalami. Jde o přirozené středisko chalupářů z okolních vsí a osad, z nichž většina je k Dubé přičleněna. Městem prochází tranzitní silnice I/9, je zde evidováno asi 830 adres. Žije zde  obyvatel.\n\nPrvní písemná zmínka o Dubé (německy Dauba) pochází z roku 1253, listina dosvědčuje \"nadání\" Dubé a dalších vesnic králem Václavem I. a dalších šlechticů nově založenému řádu křížovníků s červenou hvězdou. Dubský statek byl pro řád příliš odlehlý a proto jej po roce 1257 prodali rodu Ronovců, kteří Dubou drželi téměř 400 let. Predikát „z Dubé“ používala nejvýznamnější větev rodu Ronovců, například nejvyšší pražský purkrabí Hynek Berka z Dubé († 1348). Prvním z Berků, který byl vlastníkem Dubé byl kastelán Častolov ze Žitavy. Dalším byl v letech 1276 až 1288 Hynek Berka.\n\nV té době již existoval hrad Dubá, kostel sv. Petra a Pavla a ves při něm. Archeologické vykopávky, nalezené při stavbě vilové čtvrti u kostela Nalezení sv. Kříže a na dalších místech, dokládají osídlení mnohem starší, z 11. století. Poblíž města v 3 km vzdálených Pavličkách byla nalezena staroslovanská popelnice pražského typu z 7. století.\n\nMěsto bylo založeno kolem roku 1300 v údolí, zároveň byl postaven i druhý kostel sv. Kateřiny v místech dnešní pošty, při něm byla zřízena kolem roku 1408 i škola. Po bitvě na Bílé hoře roku 1620 poslední zdejší z Berků Václav propadl majetkem i hrdlem, městečko bylo konfiskováno a stalo se majetkem Albrechta z Valdštejna. Po jeho násilné smrti roku 1634 v Chebu se panství i s hradem a zámkem dostalo do vlastnictví jeho vraha Richarda Waltera Butlera. Po jeho smrti byla Dubá vdovy regentky Anny Marie z Donína, která se provdala za hraběte z Heissensteinu. Pak nastalo období soudních sporů s irskou rodinou Butlerů. Butlerové zde tvrdě panovali až do roku 1723. Roku 1680 vymřelo mnoho obyvatel na mor a roku 1695 město poničil požár.. Původní obyvatelstvo bylo české, až během 17. století sem přišli němečtí kolonisté.\n\nV letech 1723 až 1806 správu nad městečkem převzal hrabě Karl Rudolf Sweerst-Sporck (z rodiny Šporků). Měl umělecké sklony a jeho zásluhou se zde začaly stavět barokní stavby, chrám, kaple, sochy ve městě.\n\nV letech 1744–1760 byl postaven kostel Nalezení sv. Kříže, oba starší kostely byly posléze zrušeny a zanikly. Dubský hrad se rovněž nedochoval, v polovině 16. století postavil Adam Berka z Dubé nedaleko města zámek Nový Berštejn.\n\nV roce 1843 se Dubá dočkala povýšení na město.\n\nPo zrušení nevolnictví a v důsledku revolučních událostí roku 1848 došlo v Rakousko-Uhersku k radikálním změnám státní správy. Byla zrušena panství šlechty, ustanoveny během roku 1850 nové kraje, politické a soudní okresy. Dubá byla v roce 1848 součástí panství Berštejn, které vlastnil hrabě Kristián z Valdštejna a Vartenberka. Panství Berštejn náleželo pod kraj Mladá Boleslav.\n\nPo reformě se stala Dubá politickým okresem Dubá (Politischer Bezirk Dauba), jehož součástí byly dva soudní okresy (Dubá a Štětí). Do politického okresu náleželo 42 obcí, z nichž dvě byla městem, Dubá a Doksy. Dubá byla i sídlem berního úřadu. Okresní soud v Dubé spadal pod krajský (zemský) soud v České Lípě.\n\nPři další státní reformě byl roku 1855 Českolipský kraj zrušen a byly ustaveny jiné kraje. Okres Dubá zůstal v kraji Mladá Boleslav, který se rozsahem území změnil. Změnil se i seznam obcí v okresu Dubá.\nSoud v Dubé byl převeden pod krajský soud v Mladé Boleslavi.\n\nV roce 1862 byly zcela zrušeny kraje a poté řada politických okresů. Okres řízený okresním hejtmanstvím Dubá a také soudní okres v Dubé zůstaly. Tento stav s menšími úpravami zůstal do roku 1918.\n\nOd 18. století se v Dubé rozšířilo pěstování chmele, které znamenalo rozkvět celé oblasti Dubska, postupné upadání chmelařství po roce 1900 znamenalo ekonomický i demografický pokles. Podíl na něm měla i absence železničního spojení s okolním světem. Po posledním velkém požáru v roce 1845 bylo město přestavěno do klasicistní podoby, postavena byla i nová radnice, kde sídlily od roku 1850 okresní úřady a soud.\n\nV roce 1869 byla v Dubé ustavena Jednota bratrská, vybudováno středisko a konala se pravidelná náboženská kázání.\n\nDubá leží na silnici I/9 spojující Prahu přes Mělník a Českou Lípu se Šluknovskem. Z Dubé vycházejí též silnice II/260 přes Tuhaň do Úštěku, II/259 přes Mšeno do Kosmonos, z místní části Nový Berštejn vychází silnice II/270 na Doksy, Mimoň a Jablonné v Podještědí. Nejbližší železniční Trať 080 prochází přes Doksy asi 9 km východoseverovýchodně od Dubé, Trať 076 přes Mšeno asi 14 km jihojihovýchodně od Dubé, asi 14 km jihozápadně prochází trať 072 přes Štětí a asi 12 km severoseverozápadně Trať 087 přes Zahrádky (a Úštěk).\n\nDvě státní poštovní autobusové linky, v trase Dubá – Liběchov a Dubá – Doksy, zřídila C. k. provozní správa státních autobusových linií v Dubé 30. července 1908. V prosinci 1909 přibyla linka Dubá – Jestřebí, čímž se správa v Dubé spolu s pardubickou a opavskou stala jednou ze tří největších autobusových správ v českých zemích; v červenci 1914 ujely dubské autobusy 7751 km a přepravily 6995 cestujících, čímž se po Opavě umístila tato správa na druhém místě. Provoz dubských linek byl z důvodu válečného stavu ukončen 29. července 1914.\n\nZa první republiky se Dubá opět stala centrem místní autobusové dopravy. K roku 1929 odtud vyjížděly autobusové linky státní poštovní automobilní správy:\n\nPo začlenění dosavadní Správy poštovní automobilní dopravy, dominantního státního dopravce, do ČSD v letech 1933–1934 existovala podle ročenky pro rok 1938 autospráva ČSD Česká Lípa, pod niž patřily garáže Dubá a Mladá Boleslav a pobočné garáže Bělá pod Bezdězem, Bor u České Lípy, Cvikov, Děčín, Litoměřice dolní nádraží, Jablonec nad Nisou, Nové Benátky, Turnov. Po osvobození Dubé v roce 1945 byla zahájena výstavba nových garáží ČSD. V roce 1949 došlo k zásadní reorganizaci a Autospráva ČSD byla převedena pod nově založený národní podnik ČSAD. Dubá se stala součástí okresu Doksy nově zřízeného Libereckého kraje. Výstavba garáží ČSAD v Dubé byla ukončena a následně byl vybudován nový dopravní závod v Bělé pod Bezdězem a Dubá se stala provozovnou dopravního závodu 610 Bělá pod Bezdězem. K další změně dochází v roce 1960, kdy provozovna Dubá je začleněna do nově zřízeného Dopravního závodu se sídlem v České Lípě. K další změně dochází v roce 1963 kdy je ustaven národní podnik Československá státní automobilová doprava,Ústí n. L. s Dopravním závodem 402 Česká Lípa, který sdružuje 4 provozovny (Česká Lípa, Dubá, Mimoň a Nový Bor)\n\nV současné době se v centru Dubé nachází poněkud zanedbané autobusové nádraží. Zdejší dominantní dopravce ČSAD Česká Lípa a. s. neuvádí v Dubé ani provozovnu, ani informační kancelář. Na autobusovém nádraží zastavují kromě regionálních a dálkových linek tohoto dopravce též dálkové linky dopravců Quick Bus a.s., Josef Hemelík a BusLine a. s. z Prahy na Šluknovsko a linka dopravce Jaroslava Štěpánka z Prahy do Jablonného v Podještědí. Na území města Dubá se nachází celkem 25 zastávkových bodů (názvů zastávek), z toho jen 2 (Dubá, aut. nádr. a Dubá, školka) přímo v místní části Dubá, ostatní v připojených vsích či na rozcestích mimo zástavbu.\n\nDnešní podobu město získalo po bombardování 9. května 1945 a následných demolicích. Dubá byla součástí Sudet, po II. světové válce došlo k odsunu německého obyvatelstva a příchodu nových osídlenců. Roku 1949 byl zrušen okres Dubá, posléze se město stalo jen střediskovou obcí. Statut města byl Dubé vrácen v roce 1992.\n\nV Dubé žila a působila spisovatelka Markéta Reichmannová-Bělská a profesorka Mia Visconti-Pollitzer.\n\nMěsto Dubá se skládá z celkem 20 částí, které se rozkládají na 11 katastrálních územích:\n\nMěsto má znak, který vychází z městského pečetidla z roku 1727. Návrh praporu zpracovala Mgr Markéta Myšková. V listopadu 1999 návrh projednalo zastupitelstvo města, v květnu 2000 jej posoudil Podvýbor pro heraldiku a vexilologii PS PČR a 13. listopadu 2000 jej městu předseda Poslanecké sněmovny udělil.\n\nHistorické jádro města je městskou památkovou zónou.\n\nKostel Nalezení svatého Kříže byl postaven v letech 1744–1760 nákladem hraběte Sweert-Sporcka pravděpodobně architektem Anselmem Luragem. Barokní báně věží shořely při požáru v roce 1845 a věže byly následně zastřešeny jen nízkými stříškami. Kostel byl poškozen i při bombardování v roce 1945. Zařízení je rokokové od Fr. Adámka a J. Chládka, hlavní oltářní obraz je signován „FB 1755“, obraz Nanebevzetí Panny Marie od F. J. Richtera z roku 1729 pochází ze zrušeného kostela, původně zasvěceného sv. Kateřině, posléze Nanebevzetí Panny Marie. Hřbitov kolem kostela byl zrušen v roce 1855, sochy sv. Václava a sv. Ludmily, které stály na schodišti u bočního vchodu kostela, byly v nedávné době zcizeny. U kostela stojí socha sv. Jana Nepomuckého z roku 1740, přenesená sem od farní zdi. Nedaleko kostela je farní budova z roku 1736.\n\nNejstarší písemný doklad o existenci sušárny a sířírny chmele na jižním okraji města Dubá je z roku 1877. V Dubé je doloženo v době největší produkce chmele šest sušáren a síříren, z nichž se pouze tato dochovala víceméně v původním stavu, proto je cennou technickou památkou. Protože byly zničeny stavební spisy z předválečného období, není možné vysledovat průběh stavby a přestaveb objektu. Prvními majiteli a pravděpodobně i staviteli byli manželé Langhansovi z čp. 133 v Dubé. Počátkem roku 1877 sušárnu koupili obchodníci s chmelem J. Grundfest z Horní Vidimi a A. Sommer z Prahy. Koncem 19. století došlo k rozšíření sušárny, přistavěna byla severní část. Tomu odpovídá i datum nad jedním z vchodů – 1889. V roce 1904 získali sušárnu manželé Grundfestovi z Dubé a v listopadu roku 1924 ji koupili i s vybavením manželé Reichmannovi z čp. 40 v Dubé, kteří ale vše s obavou před hrozící rasovou perzekucí v roce 1936 odprodali chmelařskému spolku Hopfenbau-Verband des Daubaer Grünlandes v Dubé. V prosinci 1943 se majitelem sušárny stala společnost Hopfenverkehrsgenossenschaft v Dubé.\n\nPo II. světové válce byla sušárna konfiskována a v únoru 1950 přidělena Hospodářskému družstvu skladištnímu a výrobnímu v Dubé. Později se stala majetkem Státního statku, který zde choval kuřata – brojlery. Státní statek objekt posléze předal Městu Dubá. Dosud zachovaná jižní věž byla opravena státním statkem, druhou provizorně zastřešilo a zdivo nechalo opravit Město Dubá. Tyto věže jsou svým kruhovým tvarem v Čechách neobvyklé, obdobné se častěji nacházejí v Anglii. Sušení v nich probíhalo na sítech a dřevěných roštech, který je v jižní věži dosud zachovaný, pravděpodobně pomocí přímého vytápění v přízemí věží.\n\nVlevo od sušárny v místech dnešních zahrádek býval morový hřbitov pro oběti velkého moru v roce 1680, velký kříž, který místo označoval se nyní nachází u kostela.\n\nSocha sv. Prokopa stojí asi 1 km jihovýchodně od Dubé nedaleko místa, kde Ignác Schiffner ubil chmelovou tyčí k smrti svého otce. Brzy po vraždě byl popraven vpletením do kola v Mladé Boleslavi. Tato příhoda byla inspiračním zdrojem pro báseň \"Máj\" Karla Hynka Máchy.\n\n\n\nDubá leží na severní hranici CHKO Kokořínsko a začíná zde přírodní rezervace Mokřady horní Liběchovky, v níž se vyskytují některé vzácné druhy rostlin a živočichů. Tato rezervace je součástí území chráněných mokřadů dle Ramsarské úmluvy.\n\nNa katastrech městečka a k němu připojených částí jsou přírodní památky Martinské stěny a Deštenské pastviny.\n\nV současnosti se Dubá profiluje jako turistická obec. V autokempu Nedamov na břehu Černého rybníka funguje letní kino. V okolních osadách jsou zřízeny turistické penziony (Nedamov, Horní Dubová Hora, Heřmánky), samotné město Dubá ubytovací kapacity nenabízí. Naučná stezka Dubsko - Kokořínsko, která vede nejzajímavějšími místy, má delší a kratší trasu a začíná nedaleko autobusového nádraží. Okolní krajina je protkána sítí turistických značených stezek a vedou odtud cyklostezky směrem na Mšeno, Doksy, Štětí či Holany. Dostupnost většiny osad veřejnou dopravou je o víkendu či o letních prázdninách velmi problematická, ve městě nenabízí své služby ani taxi.\n\nV létě 2014 se začalo se stavbou přeložky silnice I/9 z Prahy na Českou Lípu, vedoucí dosud středem města (zhruba 5000 vozidel za den, z toho tisíc nákladních). Přeložka má být dlouhá 2922 metrů, se třemi mosty, hotová v říjnu 2016 a náklady jsou plánovány na 440 milionů Kč bez DPH. \n\nV Dubé funguje několik spolků a občanských sdružení:\n\n\nVe městě jsou k dispozici dva sály pro společenské akce – diskotéka v bývalém kině a sálek bývalého Svazarmu. Chátrající budova hotelu Slavie s divadelním sálem není využívána. Od roku 2006 funguje Galerie Pošta a příležitostně výstavní prostor bývalé šatlavy. V autokempu Nedamov se každoročně v polovině srpna pořádá jazzový festival. V srpnu 2008 se akce prezentuje jako 14. ročník Mezinárodních jazzových dnů. Město vydává svůj měsíčník Dubáček a na internetu je jeho obdoba.\n\n\n\n"}
{"id": "107706", "url": "https://cs.wikipedia.org/wiki?curid=107706", "title": "Jablonné v Podještědí", "text": "Jablonné v Podještědí\n\nJablonné v Podještědí (dříve \"Německé Jablonné\", něm. \"Deutsch-Gabel\") je město v okrese Liberec. Žije zde  obyvatel. Historické jádro města je městskou památkovou zónou.\n\nPrvní písemná zmínka o obci pochází z roku 1241.\n\nPo roce 1940 s Jablonným splynuly malé osady Markvartice a Česká Ves. V roce 1980 došlo v rámci integrace obcí k připojení dalších vesniček u Jablonného k městu. Byly to Heřmanice, Kněžice, Lvová, Petrovice a Postřelná. A také malé osady: Kněžičky, Kunová, Pole u Jablonného, Valdov, Zámecká, Zpěvná a Židovice\n\nK 1. lednu 2007 bylo město vyňato z okresu Česká Lípa a začleněno do dopravně bližšího okresu Liberec, a to včetně připojovaných vsí.\n\nVe městě se nachází pobočka č. 17 Jablonecké společnosti Preciosa, výrobce křišťálového skla. Vyrábějí se zde umělé kameny z kubické zirkonie o velikosti 0,6 - 3 mm v brusírenském tvaru diamant a briliant, lze též vyrábět různé jiné tvary do velikosti 1 cm.\n\nMěsto se člení na části: Jablonné v Podještědí, Česká Ves, Heřmanice v Podještědí, Kněžice, Lada v Podještědí, Lvová, Markvartice, Petrovice, Pole, Postřelná, Valdov a Zámecká.\n\n\n\nOd roku 1900 obcí prochází železniční trať 086 z Liberce do České Lípy. Je zde i železniční stanice, na níž za normálního provozu zastavují osobní vlaky i rychlíky. Při povodních v červnu 2013 se sesunula trať v délce 70 metrů poblíž stanice Křižany a osobní vlaky v úseku Křižany - Jablonné musely být nahrazeny náhradní autobusovou dopravou. Rychlíky Ústí nad Labem - Liberec byly nahrazeny autobusovou dopravou v celé délce trati. Opravy začaly v listopadu 2013 a ukončeny byly v červnu 2014. V minulosti odbočovala v Jablonném další železniční trať do Svoru. Zrušena byla v roce 1973.\n\nAutobusové linky firem ČSAD Česká Lípa, ČSAD Liberec, BusLine i dalších soukromých dopravců Jablonné spojují s okolními obcemi (např. s Mimoní, Strážem pod Ralskem, Libercem, Českou Lípou nebo Hrádkem nad Nisou), ale i se vzdálenějšími sídly, třeba s Prahou, Ústím nad Labem, Vrchlabím nebo Trutnovem.\n\nV obci se kříží silnice I/13 se silnicí II/270.\n\nV obci je sídlo CHKO Lužické hory, které se sem přestěhovalo z Nového Boru. Do katastru obce zasahuje národní přírodní rezervace Jezevčí vrch.\n\n\n"}
{"id": "107707", "url": "https://cs.wikipedia.org/wiki?curid=107707", "title": "Ostopovice", "text": "Ostopovice\n\nOstopovice jsou obec v okrese Brno-venkov v Jihomoravském kraji, na rozhraní Bobravské vrchoviny a Dyjsko-svrateckého úvalu. Severním krajem obce protéká potok Leskava. Žije zde obyvatel.\n\nPrvní písemná zmínka o obci pochází z roku 1237 z majetkoprávní transakce krále Václava I., která je podepsána svědky Robertem z Troubska a mistrem Štěpánem z Ostopovic. Dokument je zapsán v Moravských zemských deskách. Ostopovice bývaly samostatným statkem a panským sídlem, později rozděleným. Stávala zde tvrz a svobodnické dvory.\n\nNa počátku 17. století zde bylo 22 domů, 3 z nich byly po třicetileté válce pusté. V roce 1790 zde bylo už 40 domů s 262 obyvateli, roku 1834 to už bylo 99 domů a 368 obyvatel. Škola v obci byla postavena roku 1834.\n\nO vzniku vsi vypráví místní legenda. Podle ní vesnici založili dva bratři, poutníci. Po dlouhém cestování se chtěl jeden z nich zastavit a odpočinout si. Druhý mu navrhl, aby šli ještě „o sto stop více“. A právě na onom místě měly vzniknout Ostopovice.\n\nV roce 2018 získaly Ostopovice první místo v národním kole soutěže Entente Florale a zúčastnily se i kola mezinárodního.\n\n\nSeverním krajem území obce prochází dálnice D1 s exitem 190 Brno-západ a z této křižovatky vychází silnice I/23 na Brno. Dále územím prochází silnice III. třídy:\n\nKatastrálním územím obce prochází též železniční trať Brno – Jihlava, vybudování železniční zastávky v obci je plánováno na rok 2022.\n\n\n"}
{"id": "107708", "url": "https://cs.wikipedia.org/wiki?curid=107708", "title": "Štěpánovice (okres České Budějovice)", "text": "Štěpánovice (okres České Budějovice)\n\nŠtěpánovice jsou obec ležící v okrese České Budějovice v Jihočeském kraji, zhruba 3,5 km jihovýchodně od Lišova a 14 km vsv. od Českých Budějovic. Obcí prochází silnice I/34, která spojuje České Budějovice a Třeboň. Žije zde obyvatel.\n\nPrvní písemná zmínka o vsi (\"Sczepanow\") pochází z roku 1363. Ve starších dobách se vesnice nazývala též Štěpánov, tvar Štěpánovice je doložen roku 1424.\n\n\n"}
{"id": "107709", "url": "https://cs.wikipedia.org/wiki?curid=107709", "title": "Jáchymov", "text": "Jáchymov\n\nJáchymov (německy \"Sankt Joachimsthal\") je lázeňské město v okrese Karlovy Vary, nedaleko hranic s Německem, 7 km od hraničního přechodu Boží Dar. Žije v něm obyvatel.\n\nHistorické jádro Jáchymova z šestnáctého století je dnes městskou památkovou zónou. Jedná se o ucelený soubor goticko - renesančních patricijských domů. Ve 20. století v blízkosti města probíhala těžba uranu, do které byli nasazováni (zejména političtí) vězni.\n\nDoly dnes (s výjimkou Svornosti) již nejsou v provozu a například v areálu dolu Eduard se dnes nacházejí tratě a střelnice na biatlon. Štoly Bratrství slouží jako úložiště mediciálních radioaktivních látek a materiálů. V okolí Jáchymova je i několik lyžařských vleků, sjezdových a běžkařských tratí a občas se tu konají i závody v lyžařském orientačním běhu. Přibližně 3 km od Jáchymova se nachází dolní stanice sedačkové lanovky na Klínovec.\n\nNěmecky , v letech 1938–1939 \"Sankt Joachimsthal\", v letech 1939–1945 \"Radiumbad Sankt Joachimsthal\". Při počátku osídlení \"Thal (Údolí), Ioachimsthal, Iochinstal, Iochom, Iochemstal, Jochimystal, Ioachimithal, Iochomsdal, Iochimstal, Iacomsdal\".\n\nMěsto Jáchymov, nesoucí jméno svatého Jáchyma, vzniklo na počátku 16. století jako středisko těžby stříbra. První písemná zmínka o obci však pochází již z roku 1300 v souvislosti s kolonizační činností kláštera premonstrátů v Teplé, kdy byly založeny osady \"Werlesgrün\", \"Hanau (Hagenau)\" a právě \"Conradsgrün\" s železným hamrem a nevýznamnou těžbou stříbra. Osada byla nazvána podle Konráda Wohlsbugského, správce Východofranské marky sídlícího v Chebu.\n\nMěsto Jáchymov bylo založeno v roce 1516 na troskách zaniklého \"Conradsgrünu\" poté, co zde bylo objeveno velké naleziště stříbra. Téhož roku zažilo město obrovský vzestup, kdy Šlikové rozběhli těžbu stříbra. V souvislosti s tím bylo město v roce 1517 podobně jako nedaleké saské horní město Sankt Annaberg (\"Hora svaté Anny\") přejmenováno na „Údolí svatého Jáchyma / Sankt Joachimsthal“. V roce 1520 získal hraběcí rod Šliků, jejichž zástavním panstvím Jáchymov byl, mincovní právo a Jáchymov byl králem Ludvíkem II. Jagellonským povýšen na svobodné horní město. Nad městem vyrostl Šlikovský hrádek (něm. Freudenstein), jehož úkolem bylo chránit město. Jáchymovský tolar (\"Joachimstaler\") byl poprvé vyražen zřejmě již v roce 1519, tedy jako druhý v pořadí po tolaru, raženém od roku 1486 v Hallu v Tyrolsku, ten dal jméno tolaru (\"Taler\") a následně také dolaru.\n\nObrovský výtěžek stříbrných dolů udělal z hraběcího rodu Šliků jeden z nejbohatších v Českém království. Od roku 1517 měl hrabě Štěpán Šlik se svými bratry svrchovanost nad celým „údolím“. Po bitvě u Moháče roku 1526 až do roku 1528 nemělo město majitele. Po prohlášení Štěpána Šlika za mrtvého, dosáhl nový český král Ferdinand I. vrácení uděleného mincovního privilegia pod výhradní správu Koruny. Šlikové poté razili mince ještě jako zmocněnci jménem krále, a po roce 1528 byla ražba šlikovského tolaru ukončena. V roce 1535 v Jáchymově stálo kolem 1200 domů a žilo kolem 18 000 obyvatel. Jednalo se tak o druhé nejlidnatější město Českého království. Roku 1547 byla Šlikům odebrána veškerá práva na Jáchymov.\n\nPozději po vyčerpání hlavních zásob stříbra došlo k úpadku města, takže roku 1601 v Jáchymově nestálo ani 500 domů (zanikla především provizorní hornická obydlí) a počet obyvatel klesl asi na 2000. Po neúspěchu v bitvě na Bílé hoře byl Jáchym Ondřej Šlik popraven na Staroměstském náměstí v Praze v roce 1621. V témže roce také začala rekatolizace města, kvůli čemuž množství protestantských obyvatel a horníků odešlo do nedalekého Saska. V roce 1636 vyhořel hrad Freudenstein.\n\nV 19. století bylo město sídlem okresní správy, okresního soudu a horní a hutní správy. V té době byla těžba ještě stále poměrně významná, vykonávaly ji částečně státní a částečně soukromé společnosti. Vedle stříbra (1885: 227 malých centů), také nikl, bismut a uranová ruda. Ve městě byla také c. k. tabáková továrna, která zaměstnávala asi 1000 žen. Kromě toho také výroba rukavic, korkovna s výrobou zátek a také bylo paličkování. 31. března 1873 město téměř zcela vyhořelo.\n\nNa konci 19. století objevila Marie Curie-Skłodowská v jáchymovské uranové rudě prvek radium, za což později získala Nobelovu cenu.\n\nV blízkosti Jáchymova i v samotném městě jsou bývalé doly na uranovou rudu (obsahující uraninit – Svornost, Rovnost, Bratrství, Mariánská, Eduard, …), těžba v nich probíhala vletech 1939 až 1962 (na jaderné projekty nacistů i komunistů) a během té doby se vytěžilo přibližně 8000 tun uranu. Za dob socialismu byly při těchto dolech zřizovány koncentrační a pracovní tábory, v nichž držení vězni (zejména političtí) sloužili v dolech jako levná pracovní síla. Přes rozvoj těžby v té době zažíval městský urbanismus spíše úpadek. V roce 1930 stálo v Jáchymově 926 domů a žilo 5954 obyvatel, v roce 1991 už to bylo jen 622 domů a 2456 obyvatel. Řada památkově hodnotných objektů v té době zanikla, jiné se dostaly do havarijního stavu. V roce 1957 Jáchymov přišel i o železniční trať z nedalekého Ostrova vybudovanou v roce 1896. Od roku 1963 v Jáchymově končila zkušební trolejbusová trať, na které byly zkoušeny trolejbusy vyráběné podnikem Škoda v Ostrově. Po ukončení výroby v ostrovském závodě v roce 2004 byla tato trať zrušena. Od 3. května 2005 má Jáchymov jednu linku městské autobusové dopravy.\n\nJáchymov leží na strmém jižním svahu Krušných hor, na silnici I/25 z Božího Daru do Karlových Varů. Vjezd do města od severu leží v nadmořské výšce 776 metrů, léčebné středisko na jižní straně Jáchymova je ve výšce 600 metrů.\n\nJáchymov se člení na pět částí, které leží na dvou katastrálních územích (\"Jáchymov\" a \"Popov u Jáchymova\"):\n\nNa území města se také dříve nacházely již zaniklé vesnice Popov a Zálesí.\n\n\n\n\n\n\n\nV Jáchymově se nacházejí jedny z nejunikátnějších lázní v ČR, ale i ve světě. Pohybový aparát se zde léčí radonovou vodou a přímým ozařováním. Tato léčba je indikována při chorobách cévních (Raynauldova choroba, arterioskleroza velkých cév, cévní křeče). Dále při chorobách nervových (poruchy periferních nervů), revmatických chorobách, či zánětech nervů. Nejvýznamnějším využitím je léčba chorob pohybového aparátu (dna, ostruha (zkostnatění Achillovy šlachy), záněty a degenerativní změny kloubů, Bechtěrevova choroba.\n\nLázně byly založeny v roce 1906 na základě práce ing. Josefa Štěpa a dr. Leopolda Gottlieba. Zpočátku byla voda využívána k pitným kúrám (voda z dolu Werner). Později se začaly používat koupele. První koupelová vana stála v ordinaci doktora Gottlieba v domě pekaře Kuhna na dnešním náměstí Republiky. Později byly zřízeny koupelové kabiny v továrně na uranové barvy. V roce 1911 byla otevřena první lázeňská budova – dnešní Aquacentrum Agricola. Téhož roku také vzniká Akciová společnost pro radiové lázně Jáchymov.\n\n\nŽelezniční trať Ostrov nad Ohří – Jáchymov byla postavena při příležitosti výstavby železnice z Chomutova do Chebu.\n\n\n\nNedaleko města se na úpatí Plešivce také nacházel kapucínský klášter v Mariánské, který byl v šedesátých letech 20. století zbořen.\n\n\n\nSeznam táborů na Jáchymovsku. Písmeno za názvem značí krycí znak.\n\n\n\n\n\nZa nejvýznamnější renesanční osobnost, která kdy navštívila Jáchymov, je považován učenec Georgius Agricola, jenž mimo jiné přispěl do Jáchymovské latinské knihovny velmi významným spisem De re Metallica Libri XII. (Dvanáct knih o hornictví a hutnictví). Agricola ve městě působil již dříve pod svým jménem – Johann Bauer – jako městský lékař. Za další významnou osobnost je považován luterský pastor, žák a přítel Martina Luthera Johannes Mathesius. Ten svým spisem Sarepta oder Bergpostill popsal postavení horníků k víře.\n\n\n\n\n\n\n"}
{"id": "107711", "url": "https://cs.wikipedia.org/wiki?curid=107711", "title": "Štěpánovice", "text": "Štěpánovice\n\nNázev Štěpánovice má více sídel:\n\n"}
{"id": "107713", "url": "https://cs.wikipedia.org/wiki?curid=107713", "title": "Nový Bor", "text": "Nový Bor\n\nOsada Bor vznikla v roce 1692 rozparcelováním pustého dvora statku arnultovického sedláka Raškovského (Arnultovice jsou dnes součástí města, někdy jsou označovány jako Nový Bor II.). Roku 1710 panství převzal rod Kinských. V roce 1757 byla tato osada mající 21 domů prohlášená na žádost hraběte Kinského císařovnou Marií Terezií městem. Povýšením na město získal Nový Bor základní privilegia, např. právo na pořádání čtyř výročních trhů a pondělního trhu týdenního. To značně napomohlo rozvoji obchodu a díky exportním firmám byl zajištěn odbyt i do zahraničí. Největší poptávka byla po skle vyráběném v lesních hutích. Hrabě Kinský podporoval město i proto, že leželo na obchodní cestě z Prahy do Německa při císařské silnici Praha – Rumburk. Do města se začal soustřeďovat sklářský průmysl. Ustavila se první kompanie obchodníků se sklem, která působila až do roku 1835 a pomohla městu získat světovou sklářskou proslulost. Z dalších významných událostí zmiňme založení piaristického gymnázia roku 1766. V roce 1788 byl dostavěný kostel Nanebevzetí Panny Marie, v roce 1804 dům, v němž je dnes sklářské muzeum. Roku 1851 byla přestavěna budova dnešní radnice a roku 1870 byla postavena sklářská průmyslová škola.\n\nMěsto je známé i Rumburskou vzpouru v květnu 1918, která byla pod městem ukončena porážkou a následně popravou 7 účastníků za plotem Lesního hřbitova.\n\nV roce 1942 došlo ke spojení do té doby samostatných obcí Bor u České Lípy a Arnultovice.\n\nV poválečném období 1945–1989 zaznamenalo město výrazný odsun místního německého obyvatelstva a přistěhování českého obyvatelstva z vnitrozemí. Název \"Nový Bor\" se používá od roku 1948.\n\nV druhé půli 20. století začala výstavba panelových domů a počet obyvatelstva začal v 70. a 80. letech výrazně růst.\n\nV září roku 2011 došlo ve městě k řadě násilných útoků romských mladíků, po nichž následovaly různé demonstrace. Na žádost města byly posíleny policejní hlídky těžkooděnci ze speciální pořádkové jednotky z Jihomoravského kraje, která již předtím zasahovala při obdobných rasových nepokojích ve Šluknově.\n\nNový Bor i Arnultovice byly v roce 1848 součástí panství Sloup, které patřilo Karlovi, hraběti Kinskému. Sloupské panství spadalo pod kraj Litoměřice. Po zrušení nevolnictví a v důsledku revolučních událostí roku 1848 došlo v Rakousku k radikálním změnám státní správy. Byla zrušena panství šlechty, ustanoveny během roku 1850 nové kraje, politické a soudní okresy. Po reformě byl utvořen Českolipský kraj s 10 politickými okresy. V Novém Boru byl vytvořen samostatný soudní okres, který náležel pod okresní hejtmanství Česká Lípa. To bylo jedním z deseti okresů Českolipského kraje. Nový Bor byl sídlem i okresního soudu.\n\nPři další státní reformě byl roku 1855 Českolipský kraj zrušen a byly ustaveny jiné kraje. Politický okres Nový Bor se stal součástí kraje litoměřického. V roce 1862 byly zcela zrušeny kraje a poté řada politických okresů. Soudní okres Nový Bor se stal součástí politického okresu řízeného okresním hejtmanstvím v České Lípě.\n\nV období protektorátu byly kraje obnoveny. Na území Sudet vznikly tři kraje, okres Česká Lípa včetně Nového Boru a Arnultovice byly zařazeny pod kraj Ústí nad Labem. Po roce 1945 byl zřízen okresní národní výbor v České Lípě, kam patřil i Nový Bor s jeho soudním okresem. V českolipském okrese zůstává Nový Bor dodnes.\n\n\n\"Znak města Nový Bor\": Na modrém štítě stojí na zeleném trávníku stříbrná nízká městská brána budovaná z kvádrů, se čtyřmi stínkami cimbuří. Po obou stranách hradby stojí čtyřhranné, rovněž stříbrné kvádrové věže, každá s jedním oknem, děleným na šest polí, s cimbuřím o čtyřech stínkách a červenou valbovou střechou se zlatými makovicemi. Po stranách věží zdi bez cimbuří. Mezi věžemi je červený štítek se stříbrnou alegorií Spravedlnosti, doprava hledící, se stříbrným mečem se zlatou rukojetí v pravici a zlatými vahami v levici. Nad štítkem se vznáší ze stříbrného obláčku vyrůstající poloviční figura Madony s dítětem v barokním podání, s červeným vrchním a modrým spodním rouchem a s korunami na hlavách.\n\n\"Vlajka města Nový Bor\": Vlajka s dvěma stejně širokými horizontálními barevnými pruhy – červeným a žlutým.Město používá své barvy ve dvou pruzích jako městský symbol již více než 220 let.\n\nVe městě má velkou tradici sklářský průmysl. V roce 1930 bylo ve městě registrováno 68 firem, které se zabývaly obchodem, výrobou či zušlechťováním skla. Největším podnikem byl Crystalex, který začali jugoslávští zedníci pod názvem Státní podnik Borské sklo budovat roku 1965, v říjnu roku 1967 byl poté uveden do provozu, 1. ledna 1974 se podnik přejmenovává na Crystalex. V lednu 2009 zkrachovala velká sklářská skupina Bohemia Crystalex Trading (BCT), jejíž součástí byla i sklárna v Novém Boru. Přišlo zde tak o práci 1347 lidí. O rok později areál koupila společnost CBC Invest, novoborskou sklárnu přejmenovala kvůli tradici na Crystalex CZ a postupně obnovila výrobu užitkového skla. Mimo Crystalex zde vyrábí i další, menší firmy (např. Egermann, Crystal, Ajeto, Slavia) a dílny.\n\nVe městě sídlí i sklářská škola (střední škola + učiliště + vyšší odborná škola), jejíž počátky spadají už do roku 1870. Škola se v současnosti potýká s nezájmem mladých lidi o studium skla, a proto bylo v jejích prostorách 1. září 2008 otevřeno navíc gymnázium.\n\nOd roku 1982 pořádal podnik Crystalex mezinárodní sklářské symposium. Jeho pořadatelskou roli převzala v roce 2009 radnice, akce se jmenovala 10. ročník International Glass Sympozia IGS 2009.\n\nPo třech letech se v říjnu 2012 konalo v Novém Boru další, již 11. Mezinárodní sklářské sympozium. Čtyřdenní akce se zúčastnilo 70 výtvarníků z 20 zemí světa.\n\nMěsto je zčásti na území CHKO Lužické hory a nedaleko z východní strany je CHKO České středohoří. Její správa zde, v budově Městského úřadu, našla útočiště v říjnu 1991 po vynuceném přestěhování (restituce) z Jablonného v Podještědí. Po řadě let se Správa CHKO do Jablonného vrátila, protože stísněné podmínky na novoborské radnici po přistěhování dalších institucí pro její činnost nevyhovovaly.\n\nVe městě je několik chráněných, památných stromů. V Horových sadech lípa malolistá, na Palackého náměstí je památný dub a u náměstí Míru je tzv. alpinum, skupina památných stromů.\n\nSeverně, nedaleko od města je hora i přírodní rezervace Klíč.\n\n\n\n\nMěsto má svoje vlakové nádraží na trati 080 z Mladé Boleslavi do Jedlové. Nedaleko od něj směrem k Arnultovicím na třídě B. Egermanna je nádraží autobusové, kam zajíždějí především linky ČSAD Česká Lípa. Silničními obchvaty procházejí důležité silniční trasy, např. E442.\n\nNa území města přistála roku 1913 vzducholoď ze Saska, bylo to první (komerční let) přistání vzducholodi na území Čech (tehdy Rakousko-Uhersko). Pro tuto příležitost byla zhotovena i pamětní poštovní razítka.\n\nNové super a hypermarkety byly postaveny na třídě B. Egermanna mimo střed města, mají zde pobočky Penny Market, Lidl, Billa (do roku 2016) a od listopadu 2012 i Kaufland. Ve středu města na třídě T. G. Masaryka v části prostor někdejšího obchodního domu Máj je v současnosti supermarket Tesco Express, který je hlavní zdrojem potravin středu města.\n\nV okolí města je řada pro turistiku zajímavých lokalit. Předně hora Klíč nad městem s nadmořskou výškou 759 metrů, nebo kaple a historická obec Chotovice, nedaleký Sloup v Čechách se skalním hradem, divadlem, zámkem, je zde řada turisticky vyznačených pěších tras i cyklotrasy. Spojují krajinu kolem České Lípy na jihu s Lužickými horami na severu. Z pěších tras: Jedná se o evropskou dálkovou trasu E10, zelenou na Cvikov a modrou na Panskou skálu. Nově vybudované cyklotrasy jsou 3053, 3054, 3056 a Cesta k sousedům do saského Oybinu. V roce 2012 byla vytvořena Cyklostezka Nový Bor - Sloup v Čechách. Ve městě působí odbor Klubu českých turistů Nový Bor. V roce 2014 byla ve městě vybudována naučná stezka Po stopách sklářského řemesla v Novém Boru.\n\nV roce 1945 byl ve městě založen fotbalový klub \"SK Nový Bor\", který později změnil několikrát své jméno – od roku 1949 \"Sokol Nový Bor\", 1950 \"Spoje Nový Bor\", 1951 \"Borokrystal Nový Bor\". V roce 2004 hrál krajskou soutěž a byl druhý v konečné tabulce.\n\nFotbalový A tým mužů zakončil sezonu 2010/2011 v krajském přeboru Libereckého kraje na 7. místě čtrnáctičlenné tabulky. O rok později tuto soutěž dokázal vyhrát a postoupil.\n\nV současné době jsou fotbalové týmy Nového Boru sdruženy v zájmovém spolku FC Nový Bor z.s. .\n\nV okolí města se leze na pískovcových i nepískovcových skalách a narodil se zde Josef Rybička. Místní horolezecký oddíl ČHS \"HO Jiskra Nový Bor\" zde má lezeckou stěnu, na které pořádal mimo jiné mistrovství ČR v soutěžním lezení v roce 2009.\n\nVe městě působí oddíl orientačního běhu OK Jiskra Nový Bor a dosahuje velmi dobrých výsledků.\n\nVe městě působí 1. Novoborský ŠK, český šachový klub, osminásobný vítěz České šachové extraligy a také vítěz Evropského poháru.\n\nOddíl turistiky SK Nový Bor pořádá nejstarší zimní stanování v ČR spojené s horou Klíč (Akce Klíč – od roku 1962, v roce 2021 to již bude 60. ročník). Centrem stanování je od roku 2015 nedaleká obec Svor, obvykle se koná druhý víkend v prosinci\n\n\n\n\n"}
{"id": "107714", "url": "https://cs.wikipedia.org/wiki?curid=107714", "title": "Sedisvakance", "text": "Sedisvakance\n\nSedisvakance (podle lat. \"sede vacante\" (ablativ), [když bylo] sedadlo uprázdněné) je slovo označující období, během něhož není obsazen církevní úřad – nejčastěji úřad diecézního biskupa nebo papeže. Otázka správy úřadu se v této době řeší podle kanonického práva.\n\nV případě úmrtí římskokatolického diecézního biskupa přebírá správu diecéze (dočasně a s omezenými pravomocemi) administrátor diecéze, zvolený do osmi dnů sborem konzultorů. Výjimkou je případ, že diecéze má biskupa-koadjutora (biskupa-spolusprávce) – ten po úmrtí sídelního biskupa automaticky nastupuje na jeho místo (jako např. Jiří Paďour po úmrtí Antonína Lišky).\n\nV případě dlouhodobé sedisvakance může být jmenován apoštolský administrátor.\n\nNejdelší sedisvakancí papežského stolce bylo více než tříleté období mezi pontifikátem Klementa IV. († 29. listopadu 1268) a Řehoře X. (1271–1276), kdy se osmnáct kardinálů, shromážděných v papežském paláci ve Viterbu, nedokázalo shodnout na jednom jméně; jejich zasedání doprovázely nepokoje ve městě. V lednu roku 1270 skupina v čele s františkánem Bonaventurou de Bagnoreggio rozhodla uvěznit kardinály, dokud nepadne rozhodnutí. Knížecí rodina Saveliů zorganizovala službu, z níž se měla stát tradice „strážců konkláve“. Kardinálové však nejevili ochotu učinit sporům konec, v květnu tedy obyvatelé města odstranili střechu paláce, do nějž poté jak pršelo, tak pražilo slunce; hodnostáři dostávali jen vodu a chléb. 1. září 1271 konečně vybrali Itala Tebalda Viscontiho, jenž byl následně vysvěcen na kněze a biskupa a 27. března 1272 uveden do úřadu papeže jako Řehoř X.\n\nPoslední sedisvakance papežského stolce začala 28. února 2013 ve 20 hod. SEČ v důsledku rezignace Benedikta XVI. a skončila 13. března 2013 v 19:07 SEČ po zvolení papeže Františka.\n"}
{"id": "107722", "url": "https://cs.wikipedia.org/wiki?curid=107722", "title": "Nylon", "text": "Nylon\n\nNylon bylo původně obchodní označení polyamidu 6.6, které zavedla firma DuPont ve 30. letech 20. století. \n\nPozději se začala jako nylon často označovat celá skupina syntetických polymerů, termoplastů. Základní řetězec těchto polymerů je tvořen peptidickými vazbami, proto jsou také často označovány jako polyamidy. Nylon je první syntetický polymer a první syntetické vlákno, které bylo vyrobeno přímo z uhlí, vody a vzduchu a které mělo komerční úspěch.\n\nProtože označení nylon není chráněné, používají je výrobci v obchodním styku nejen pro původní skupinu polyamidů 6.6, ale pro všechny druhy polyamidových vláken.\nV roce 1930 objevili v laboratoří firmy DuPont v USA polymer, který se nechal protahovat na vlákno, měl však nízký bod tání. Doktor Wallace Hume Carothers, předák v laboratoři, pak provedl pokusy s asi 100 amidovými sloučeninami, z nichž jedna – polyamid 6.6 – měla vyhovující hodnoty (např. teplotu tání cca 260 °C) a tu si v únoru 1935 nechal u firmy DuPont patentovat. K původu pojmenování vynálezu na nylon se najdou v literatuře různé verze (asi nejčastější je, že se jedná o zkrácení anglického výrazu New York London,\" tedy česky \"New York Londýn,\" další verze je akronym z Now You Look, Old Nipponese!\" vztahující se k tehdejší válce mezi Japonskem a USA), jisté je jen, že nylon není patentován jako obchodní značka. V anglosaských zemích se označení nylon začalo používat jako souhrnný pojem pro lineární alifatické polyamidy.\nNylonové vlákno se nejdřív (od roku 1938) používalo na štětiny kartáčů a podobné předměty. Prvních 5 milionů nylonových punčoch bylo v květnu 1940 během několika hodin rozprodáno a nylonky se rázem staly synonymem pro vysoce kvalitní a praktické punčochové výrobky.\n\nS výrobou evropského a asijského „nylonu“ se začalo o 5–10 let později a sice pod jiným označením a většinou z jiné výchozí sloučeniny než DuPontův polyamid. Například německý \"perlon\" (1943) nebo český silon (1947) a nejméně deset dalších jsou vyrobeny z kaprolaktamu jako \"polyamid 6\" na rozdíl od nylonu (\"polyamid 66\" z AH soli).\n\n\nVýrobní náklady jsou u polyamidů dvojnásobné oproti polyesteru a u polyamidů nejsou definitivně vyřešeny ekologické problémy s rajským plynem, který při výrobě uniká do ovzduší.\n\nK přirovnání:\n\nPolyamidy mají dobrou afinitu k barvivům, malou stálost na světle a k povětrnostním vlivům a sklon k vzniku statického náboje.\n\n\n\nozubená kola, třecí ložiska, zdrhovadla, airbagy, péřové míčky a desítky jiných\n\nNejčastěji se z nylonu vyrábějí lžíce, naběračky, obracečky, šťouchadla na brambory a podobně. Nádobí bývá obvykle černé barvy, ale vyskytuje se i v modré nebo v jiných barvách. Z hlediska zdraví představují problém tzv. primární aromatické aminy (PAA), které se z nylonového nádobí mohou uvolňovat, například anilín nebo 4,4-diaminodifenylmetan.\n\n\n"}
{"id": "107725", "url": "https://cs.wikipedia.org/wiki?curid=107725", "title": "Andrej", "text": "Andrej\n\nAndrej je mužské jméno řeckého původu, které znamená \"mužný, statný, odvážný\" (z řec. \"Andreas\").\n\nV českém kalendáři má svátek 11. října.\n\nMužskou variantou jména je Ondřej, dívčí forma tohoto jména je Andrea.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -0,03%, tj. v podstatě setrvalý stav.\n\nAndy, Andras, André,\n\n\n\n"}
{"id": "107726", "url": "https://cs.wikipedia.org/wiki?curid=107726", "title": "Tuha", "text": "Tuha\n\nTuha je\n\n"}
{"id": "107727", "url": "https://cs.wikipedia.org/wiki?curid=107727", "title": "Krajina", "text": "Krajina\n\nKrajina je pojem pro vybranou část zemského povrchu s typickou kombinací přírodních a kulturních prvků a charakteristickou scenérií. \n\nGeografická krajina je dokonalým výřezem krajinné sféry. K základním složkám krajiny patří reliéf, půda, vodstvo, klima, vegetační pokryv, zvířena a člověk. Jako přírodní krajina se nazývá území nedotčené lidskou činností, v němž dominují přirozené prvky, takových oblastí však na Zemi zbývá velmi málo. V současnosti převládá kulturní krajina vzniklá přetvořením původní přírodní krajiny činností člověka.\n\nKrajina je z hlediska ekologie ucelený systém, jehož popis v sobě propojuje problematiku mnoha oborů. V krajině na sebe působí přírodní a člověkem utvářené složky. Sousedící ekosystémy jsou vazbami propojeny do vyšších systémů a navzájem se ovlivňují i na velikou vzdálenost. Pro člověka je krajina prostorem, kde chce realizovat širokou paletu potřeb – od získávání potravy a materiálu pro oděv a obydlí, stavbu sídel, po rekreaci a estetické zážitky, inspiraci. Aby mohly být uspokojovány tyto různorodé potřeby zároveň, nelze krajinu využívat živelně. Neuváženým zásahům, které by mohly mít na krajinu negativní a nevratné důsledky, mají předcházet nástroje k plánování využití krajiny (územní plánování, pozemkové úpravy) a k její ochraně (územní systémy ekologické stability, chráněné oblasti, Natura 2000).\n\nPro účely Evropské úmluvy o krajině „krajina“ znamená část území, tak jak je vnímána obyvatelstvem, a jejíž charakter je výsledkem činnosti a vzájemného působení přírodních a/nebo lidských faktorů.\n\nV kontextu výtvarného umění se slovo krajina používá pro malířské zobrazení krajiny pomocí malby či kresby. Jeho vytvářením se zabývá krajinomalba. Pro zobrazení měst v krajině se používá termín veduta. Existuji i další abstraktní přenesené významy, např. \"krajiny ducha\" nebo \"krajiny srdce\", sousloví obvykle vyjadřuje nějakou imaginární krajinu v naší mysli. Slovo krajina také v hovorové mluvě občas splývá s také obecným významem slova kraj – je používáno jako hovorové synonymum (třeba pro nějaké blíže nespecifikované území).\n\n\n\n"}
{"id": "107730", "url": "https://cs.wikipedia.org/wiki?curid=107730", "title": "Tužka", "text": "Tužka\n\nTužka je psací a kreslící nástroj, který jako psací materiál používá \"tuhu\", směs grafitu a jílu. Nejčastěji je tuha uložená v dřevěném pouzdře (obyčejná tužka), případně tužka umožňuje vysouvání výměnné tuhy (verzatilka, mikrotužka). V širším významu může označovat i další obdobné psací potřeby (např. propisovací tužka).\n\nKreslení či psaní probíhá odíráním tuhy o podložku. Na stejném principu je založena i pastelka, která má tuhu barevnou a primárně je určena ke kreslení. Mezi nejznámější výrobce patří např. Koh-i-noor.\n\nK ostření hrotu tužky se používá nůž nebo ořezávátko. K finální úpravě špičky se používá brousítko s brusným papírem nebo tzv. hrotítko. Nakreslenou stopu lze odstraňovat mazací gumou, kterou může být opatřen konec tužky.\n\nPředchůdcem tužky byla od starověku užívaná stříbrná nebo olověná tyčinka. Rozmach používání grafitu nastal až v 16. století, kdy bylo v Anglii v Jezerní oblasti (Lake District) u vesnice Borrowdale objeveno bohaté ložisko kvalitního grafitu. Anglie vývoz grafitu zakázala, proto měla na výrobu tužek monopol. V jiných zemích nebyla ložiska tak kvalitní, aby anglickou tužku ohrozila.\n\nTužku v dnešní podobě vynalezli na konci 18. století nezávisle na sobě Rakušan Josef Hardtmuth a Francouz Nicolas-Jacques Conté. Čistý grafit byl nahrazen směsí rozemletého grafitu s jílem (hlínou) vypálenou v peci. To umožnilo vyrábět tužky s různou tvrdostí. Tak došlo v 19. století ke všeobecnému rozšíření tužek, vyráběných mj. v Hardtmuthem založené továrně Koh-i-noor, kterou jeho syn Carl roku 1848 přesunul z Vídně do Českých Budějovic.\n\nEvropský systém užívá kombinace písmen H (hard - tvrdý), F (firm - pevný) a B (black - černý). Tento standard označování gradací systémem číslic a písmeny H a B a event. F, má původ ve firmě Koh-i-noor Hardtmuth u tužky pod označením 1500. „H“ značí HARDTMUTH, „B“ Budějovice a speciální střední gradace „F“ značí Franz Hardtmuth, což je vynálezce moderní technologie umožňující výrobu grafitové tužky ve škále gradací.\nNejměkčí tuha je 8B (9B už je přírodní grafit), nejtvrdší tuha je 10H.\n\nAmerický systém značení užívá jen čísla. Přibližné srovnání podává následující tabulka.\n<nowiki>*</nowiki> Někdy jsou k vidění i hodnoty 2 4/8, 2.5, 2 5/10, z důvodů patentové ochrany označení\n\nPro speciální použití se vyrábí i jiné typy tužek. Liší se velikostí, tvrdostí nebo barevností tuhy, jsou určeny pro zvláštní povrchy apod.\n\nPříklady:\n\n\n"}
{"id": "107736", "url": "https://cs.wikipedia.org/wiki?curid=107736", "title": "Pivovar Litoměřice", "text": "Pivovar Litoměřice\n\nPivovar Litoměřice byl pivovar v Litoměřicích založen roku 1720 a uzavřen 30. listopadu 2002. Pivovar byl znám především svým světlým ležákem Kalich.\n\nV Litoměřicích se pivo vařilo již od 13. století, kdy město vzniklo. Vznik Pivovaru Litoměřice se pokládá do roku 1720, kdy skupina měšťanů získala várečné právo a postavilo si první budovu pivovaru. Zcela dostavěn byl v roce 1739. Již roku 1765 byl pivovar přestavěn. Pivovar se jmenoval \"Bürgerliches Brauhaus\", tedy „Měšťanský pivovar“. V roce 1831 pivovar získal monopol na prodej piva ve městě. Roku 1869 byl provoz modernizován na parní. V roce 1892 si pivovar pořídil nové sklepy a chladicí železniční vagón, v němž se litoměřické pivo vyváželo do Evropy, ale i Ameriky. V roce 1900 získal pivovar v Paříži nejvyšší ocenění. Před první světovou válkou měl pivovar v severních Čechách mnoho filiálek. Piva se jmenovala například „Dominátor“, „Josefův var“ nebo „Schalkovo dvojsladké“.\n\nPivovar byl v roce 1948 znárodněn. Až do roku 1990 byl postupně součástí několika národních podniků, než se stal státním podnikem. Záměrem státu bylo pivovar privatizovat, což se dlouho nedařilo. V roce 1995 pivovar získala firma Měšťanský pivovar Kalich, a.s, která ale brzy zkrachovala. Pivovar byl tedy prodáván podruhé. V květnu 1996 jediný vlastník Fond národního majetku založil společnost Korunní pivovar, s.r.o., kterou na konci roku různí drobní společníci. Od dubna 1998 byla jediným vlastníkem firma Pekařství a.s.\n\nVýstav ale v tvrdém konkurenčním boji neustále klesal (v roce 1992 140 000 hl, v roce 2001 už jen 30 000 hl). V těžké ekonomické situaci proto pivovar 30. listopadu 2002 po 282 letech výrobu piva zastavil.\n\nPřed uzavřením produkoval šest různých piv: \n\nVšechna piva se plnila jak do půllitrových lahví, tak do sudů. Výjimkou byl jen Chasník, který byl prodáván jen v lahvích. Konšel byl vyráběn jen sezónně.\n\n"}
{"id": "107740", "url": "https://cs.wikipedia.org/wiki?curid=107740", "title": "Wojciech Jaruzelski", "text": "Wojciech Jaruzelski\n\nWojciech Witold Jaruzelski (6. července 1923, Kurów – 25. května 2014, Varšava) byl polský komunistický generál, politik a krátce i prezident.\n\nJaruzelski pocházel z vlastenecké šlechtické rodiny. Otec bojoval v polsko-sovětské válce (1920), dědeček v lednovém povstání (1863). V roce 1939 s rodinou přesídlil do Litvy, po sovětské anexi v roce 1940 deportován na Sibiř, kde zemřel jeho otec Władysław. Tam později vstoupil do polské armády, v níž se stal důstojníkem.\n\nV letech 1957 až 1960 velel 12. mechanizované divizi ve Štětíně. V roce 1965 se stal náčelníkem generálního štábu.\n\nV letech 1961–1989 byl poslancem Sejmu. Od roku 1968 do roku 1983 byl polským ministrem národní obrany. V této funkci nechal podle záznamů vratislavské milice 16. července 1975 sestřelit nad Slovenskem civilní letadlo, jehož amatérsky pilot Dioniz Bielanski se pokoušel v dvojplošníku AN-2 uprchnout z Polska do Rakouska. Letadlo bylo sestřeleno pilotem československé stíhačky 8 kilometrů od rakouských hranic, ale Jaruzelski tvrdil, že si na to nepamatuje.\n\nV letech 1981 až 1985 vykonával funkci předsedy vlády. 13. prosince 1981 vyhlásil v Polsku výjimečný stav, aby zastavil rostoucí vliv opozičního hnutí Solidarita. Od listopadu 1985 do července 1989 byl předsedou státní rady PLR, od července 1989 do listopadu 1990 poté prezidentem Polské republiky.\n\nVe Varšavě byl 12. září 2008 zahájen proces s Wojciechem Jaruzelským, v němž čelil spolu se sedmi dalšími vysokými komunistickými činiteli obžalobě z několika trestných činů v souvislosti s vyhlášením výjimečného stavu v Polsku v prosinci roku 1981. Jaruzelskému v případě odsouzení hrozil trest až 10 let odnětí svobody. Jaruzelski při předběžném projednávání prohlásil, že odpovědnost za výjimečný stav bere na sebe a omluvil se rodinám obětí, kterých bylo kolem devadesáti. Jaruzelski před zahájením procesu požádal, aby byl soudem předvolán jako svědek například bývalý sovětský prezident Michail Gorbačov nebo bývalá britská premiérka Margaret Thatcherová.\n\nJaruzelski hájil v obhajovací řeči počátkem října 2008 před soudem své rozhodnutí z roku 1981 vyhlásit v zemi výjimečný stav a tvrdil, že tak údajně zabránil vojenské invazi SSSR.\n\nProces byl ukončen bez rozsudku kvůli zdravotnímu stavu obžalovaného.\n\nV roce 2014 zemřel a byl pochován na hřbitově 'Cmentarz Wojskowy na Powązkach' ve Varšavě.\n\n\n\n"}
{"id": "107745", "url": "https://cs.wikipedia.org/wiki?curid=107745", "title": "Oops!... I Did It Again", "text": "Oops!... I Did It Again\n\nOops!…I Did It Again je druhé album americké zpěvačky Britney Spears. Album vyšlo 16. května 2000 a stalo se opět velmi úspěšným. I hudební kritici začali přicházet na chuť hudby Britney Spears a tak recenze na toto album byly většinou pochvalné.\n\n"}
{"id": "107747", "url": "https://cs.wikipedia.org/wiki?curid=107747", "title": "Upanišady", "text": "Upanišady\n\nUpanišady (v dévanágarí उपनिषद् ) jsou staroindická literární díla nábožensko-filosofického charakteru a představují součást hinduistické kulturní tradice. Představují vrchol védské filosofie. Moderní učenci je datují do let 800 až 400 př. n. l. Z původních 1130 upanišad se do současnosti dochovalo přes 220, z nichž 108 uvádí Muktikópanišad a všeobecně je do různých jazyků, včetně češtiny přeloženo ze sanskrtu 13 nejznámějších: Brhadáranjakópanišad, Čhándógjópanišad, Aita­ré­jópanišad, Taittiríjópanišad, Kaušítakjupanišad, Išópanišad, Kathópanišad, Kénópanišad, Mundakópanišad, Prašnópanišad, Mándúkjópanišad, Švétášvatarópanišad, Maitrájaníjópanišad.\n\nHlavním te­matem upanišad je spojení sama sebe (átma) s nejvyšším kosmickým principem (brahma) jak cestou meditace tak cestou skutků. Vy­kládají tajemný význam védských hymnů, jejichž symbolismus je nezasvěcenému čtenáři zcela nepochopi­telný. Upanišady nejsou klasickou náboženskou literaturou. Nehledají dogma, ale otevírají poměrně široký prostor pro zkušenosti s átma postupně ztotožňovaným se Šivou a Savitarem ve Švétášvatara upanišadě nebo Višnuem v Mahánárájana upanišadě Táittiríja áranjaky. Bez zkušenosti s átma představuje studium upanišad jen spekulace, do nichž za Buddhovy doby učitelé védských filozofií upadli.\nVýznam sanskrtského slova \"upanišad\" není zcela jednoznačný. Někteří etymologové je vysvětlují jako přiřa­ze­ní, ale pravděpodobnější se zdá být tradiční odvození od sanskrtského slovního kořenu \"sad\" (sedět) s předponami \"upa\" a \"ni\", naznačují­cími akci směrem k někomu či k něčemu a dolů. Jde tedy o jakési přisednutí žáka k nohám učitele, aby mohl z jeho úst vyslechnout ponaučení, cosi jako důvěrné sdělení. Nezřídka se jako synony­ma pro tento termín používá i slova \"rahasja\" (tajemství). Už to naznačuje, že obsah upanišad nebyl určen širší veřejnosti, nýbrž jen zasvěcencům.\n\nUpanišady rozvíjejí tematiku a pojmy véd, zejména otázky kosmologické a koncepci brahma a átma. Látku véd uspořádávají v ucelený systém, avšak na rozdíl od véd přesouvají důraz z vnějších na vnitřní aspekty jevů. Místo vnějších obřadů se soustřeďují na vnitřní spojení cestou poznání. Některé se zabývají filosofickými problémy původu a podstaty člověka, jeho životní cestou a smyslem existence. Jiné se zabývají morálkou, metodami osvobození od závislosti na vnějších věcech a identifikace átma s okolním světem. Podle upanišad má vše konečné pouze hodnotu jako součást a odraz nekonečné a věčné reality - ztotožnění átma a brahma.\nUpanišady sehrály ve vývoji indického myšlení obrovskou roli a staly se zdrojem idejí nejstarších indických nábožensko-filosofických škol. V Evropě je nejznámější Bhagavadgíta (\"Píseň Vznešeného\"), která učení upanišad podává ve srozumitelné formě. Upanišady jsou zdroj a podstata indických filosofických škol védánta a sánkhja a jsou úzce spjaty i se školami jógy a zčásti i s mímánsou. Také buddhismus sdílí s upanišadami učení o karmě a vztahu bytí a nebytí. Vlivy upanišad lze sledovat i v učení Gándhího a v evropské filosofii zejména u Schopenhauera a Deussena.\n\n\n\n\n"}
{"id": "107752", "url": "https://cs.wikipedia.org/wiki?curid=107752", "title": "Arachnofobie", "text": "Arachnofobie\n\nArachnofobie je specifická fobie, úzkostí provázený abnormální strach z pavouků. Je to nejčastěji se vyskytující fobie obvykle provázející neurózy.\nReakce arachnofobiků často připadají ostatním iracionální (a někdy i trpícímu samotnému). Lidé s arachnofobií se obvykle necítí dobře v jakékoli oblasti, kde by podle nich mohli být pavouci nebo kde jsou viditelné známky jejich přítomnosti, jako například pavučiny. Jakmile vidí pavouka, nemohou se k němu ani přiblížit, dokud nepřekonají panický šok, který často doprovází tuto fobii. Mohou se cítit ponížení, když taková situace nastane v přítomnosti přihlížejících lidí nebo členů rodiny. \n\nPříčinou tohoto chorobného strachu může být traumatický zážitek z dětství, nápodoba chování rodičů (pokud se matka bojí pavouků, dítě se bude vysoce pravděpodobně bát taky.) \n\nPři záchvatu arachnofobie se dotyčného začínají projevovat tyto příznaky:\n\nKdyž je v blízkosti člověka trpícího arachnofobií pavouk, daný jedinec často jedná následovně:\n\nCítí toto:\n\nPavouka většinou nedokáže zneškodnit – zabít ho, vyhodit ho z okna, hodit na něj něco, co mu znemožní volný pohyb např. krabičku, skleničku.\n\nStrach z pavouků může být léčen kteroukoli z obecných metod, které se používají pro specifické fobie (např. expozice pod dohledem psychoterapeuta).\n"}
{"id": "107753", "url": "https://cs.wikipedia.org/wiki?curid=107753", "title": "Allosaurus", "text": "Allosaurus\n\nAllosaurus (z řeckého \"allos/αλλος\" „cizí“, „neznámý“ nebo „divný“ + \"sauros/σαυρος\" „ještěr“) byl popsán slavným americkým paleontologem z 19. století Othnielem Charlesem Marshem v roce 1877. Byl relativně blízkým příbuzným gigantických karcharodontosauridů, jejichž nejznámějšími zástupci jsou \"Giganotosaurus carolinii\" (popsán Coriou a Salgadem v roce 1995) a \"Mapusaurus roseae\", který byl popsán Coriou a Curriem v roce 2006 (oba z podčeledi Giganotosaurinae, vytvořené při popisu mapusaura. Nejužší společný klad, který zahrnuje alosaura (resp. Allosauridae) s karcharodontosauridy je nadčeleď Allosauroidea.\n\nFosilie tohoto rodu jsou známy z USA (státy Utah, Wyoming, Nové Mexiko a Colorado ze svrchnojurských sedimentů Morrisonského souvrství, jehož vrstvy se celkově nacházejí na území amerických států Wyoming, Colorado, Montana, Severní Dakota, Jižní Dakota, Nebraska, Kansas, Oklahoma, Texas, Nové Mexiko, Arizona, Utah a Idaho, a kanadských provincií Saskatchewan a Alberta) a nově také z Portugalska (formace Lourinha), odkud je znám druh \"Allosaurus europaeus\". První nalezenou fosilií alosaura byl zřejmě ocasní obratel, objevený již roku 1869 nedaleko Granby v kraji Grant (Colorado). \n\nRod \"Allosaurus\" žil v období svrchní jury (stupně kimmeridž a tithon), před přibližně 155 – 150 Ma (Ma = Mega annum; miliony let).\n\nNěkteré indicie nasvědčují přítomnosti alosaurů rovněž ve střední juře, kde bylo na ruském souvrství Djaskoian objeveno šest zubů (PIN 4874/2). Značně nejistý je také druh „\"Allosaurus\"“ „rubustus“ ze spodního aptu (přibližně před 125 miliony let) spodní křídy souvrství Wonthaggi z australské Victorie. Tento exemplář (NMV Pl50070) mohl být dlouhý snad až 6 m. Jeho pozice mezi alosaury je však značně diskutabilní a někteří paleontologové (např. Azuma & Currie, 2000) se domnívají, že jedinec NMV Pl50070 měl spíše více společného s rodem \"Fukuiraptor\".\n\n\"Allosaurus\" byl nepochybně masožravcem, ale někteří vědci tvrdí, že stisk alosaura nebyl dostatečně silný, aby zabil nějakého živočicha, možná tedy byl pouhým mrchožroutem. Pokud byl aktivním dravcem, není jisté, zda lovil samostatně, nebo ve smečce. Stejně jako ostatní dinosauři, tak i tito teropodi snášeli vejce. Podle některých kosterních pozůstatků vědci zjistili, že alosauři mohli být na svých cestách sledováni zhruba 6 metrů dlouhými ceratosaury, kteří se živili tím, co alosauři na svém úlovku nechali. Alosauři stáli (spolu s příbuznými druhy) na vrcholu potravního řetězce. Pterosauři, menší draví dinosauři a drobní draví savci, představovali pro alosaury jen malou potravní konkurenci. V roce 2007 byla odhadnuta maximální rychlost běhu dospělého alosaura (u jedince s hmotností 1400 kg) na 9,4 m/s (33,8 km/h). Síla jeho čelistního stisku byla mnohem menší než například u později žijícího teropoda druhu \"Tyrannosaurus rex\", podle odhadů činila zhruba 3573 newtonů.\n\nStejně jako mnozí jiní teropodi, měli i alosauři pneumatizované (duté a vzduchem vyplněné) kosti, což se uplatnilo při jejich respiraci a snižovalo hustotu tělních tkání.\n\nVýzkum 19 identifikovaných patologií na kostře jedince \"MOR 693\" dokazuje, že imunitní systém alosaurů byl podobný ptačímu - lokalizoval a cíleně \"řešil\" infekci v měkkých tkáních v konkrétním tělním segmentu.\n\nPrůměrná délka druhu \"Allosaurus fragilis\" byla přibližně 7–9 m, ačkoli se zdá, že některé odrostlé kusy (jako třeba exemplář AMNH 5767, jež byl původně řazen k samostatnému rodu \"Epanterias\") mohly měřit až 12 m. Porovnatelné velikosti je pak také \"Allosaurus\" „jimmadseni“ (z Utahu a Wyomingu), jehož největší dochovaný dospělý exemplář, známý od roku 2003, mohl být dlouhý 8,8 m. Z tohoto druhu však také známe nedospělé jedince, jako např. DINO 11541, který mohl mít 5,6 m\nTopotyp druhu \"Allosaurus fragilis\", USNM 4734 (Gilmore, 1920), mohl mít s délkou přes 7,4 metrů něco málo přes 1 tunu. Pro exemplář YPM 1930 (délka 7,40 m) byla odhadnuta hmotnost 1092 kg. Větší exempláře, jako např DINO 2560 (=UUVP 6000) s délkou 7,9 m už 1,32 tuny a AMNH 680 s délkou 9,37 m dokonce 2,3 tuny. Průměrní zcela dospělí jedinci mohli mít zřejmě přes 3 tuny. Podle Gregoryho S. Paula dosahoval druh \"A. fragilis\" délky asi 8,5 metru a hmotnosti 1700 kilogramů.\n\nV roce 1991 byly v Morrisonském souvrství poblíž Howe Quarry v Severní Americe objeveny pozůstatky alosaura z druhu \"A. fragilis\". Nález, který byl kompletní z 95% dostal příznačné jméno Big Al (MOR 593). Kostra byla objevena týmem vedeným Kirbym Siberem. Stejný tým později odhalil pozůstatky i druhého alosaura, který dostal jméno „Big Al Two“. V jeho případě se jedná o nejzachovalejší zkameněliny tohoto druhu.\n\nJedná se o mladého, osm metrů dlouhého jedince, na jehož pozůstatcích jsou patrné známky po devatenácti zraněních či infekcích, které pravděpodobně způsobily jeho smrt. Jelikož jsou fosílie tak dobře zachované a těšily se nebývalé slávě veřejnosti, britská společnost British Broadcasting Corporation, tvůrce populární série „Putování s…“ se rozhodla věnovat dvoudílný speciál dokumentu Putování s dinosaury jeho životu – první díl („The Ballad of Big Al“, česky „Balada o Alosaurovi“) pojednává o \"Alově\" způsobu života, dospívání, boji o kořist a smrti, druhý („Big Al Uncovered“, česky trochu nešťastně „Pátrání po Tyrannosaurovi“) o jeho objevu a práci vědců (mj. se objevili Dale Russell, Rebecca Hanna, Octávio Mateus ad.). Mezi nejslavnější naleziště s fosiliemi tohoto teropoda patří Cleveland-Lloyd Dinosaur Quarry v Utahu, objevené již roku 1927. Na tomto místě bylo objeveno 44 až 60 jedinců alosaura v různých věkových skupinách.\n\nKromě nejznámějšího druhu \"A. fragilis\" se k tomuto rodu dále řadí \"Allosaurus atrox\", popsaný O. C. Marshem původně v roce 1878 jako \"Creosaurus atrox\", nicméně v roce 1987 přeřazen Paulem k rodu \"Allosaurus\"; \"Allosaurus ferox\", popsán rovněž O.C.Marshem v roce 1896, avšak v jeho případě jde s největší pravděpodobností o mladší synonymum druhu \"A. fragilis\" a \"Allosaurus maximus\". Ten je však nejspíš samostatným rodem \"Saurophaganax\" (popsal Chure v roce 1995).\nV prosinci 2006 popsali Mateus a kol. nový druh alosaura – \"A. europaeus\". Od svých příbuzných (např. druhu \"A. fragilis\") jej odlišují rozdíly ve stavbě lebky. Tento druh je znám z portugalského souvrství Lourinha, která zahrnuje sedimenty stejného stáří, jako severoamerické souvrství Morrison. Tento druh dosahoval délky kolem 7 metrů a vážil asi 1000 kg.\n\n\"Allosaurus jimmadseni\", popsán na základě několika kosterních fragmentů Danem Churem v roce 2000 (v rámci doktorské dizertace) a formálně pak v roce 2020 (\"vide\" Glut, 2003). Tento druh je pravděpodobně o několik milionů let starší než \"A. fragilis\" a mohl být jeho přímým evolučním předkem.\n\nVzhledem k tomu, že máme velice často do činění s nekompletním (či nezřídka dokonce velmi fragmentárním) materiálem, stává se, že různí paleontologové přiřazují (a přiřazovali) svým objevům nové rodové nebo druhové názvy. Typickým příkladem je dnes již neplatný druh \"Antrodemus valens\". \"Allosaurus\" byl ve své době velmi hojným masožravcem, tudíž z něj známe velké množství zkamenělin různě starých jedinců.\n\n\n\n\n\nPřičemž klad Carnosauria je některými autory (třeba Paulem C. Serenem) považován za synonymum Allosauroidea. Důvodem má být historický polyfyletismus a absence karnosaurů neklasifikovaných k nadčeledi Allosauroidea.\n\n\n"}
{"id": "107757", "url": "https://cs.wikipedia.org/wiki?curid=107757", "title": "Amedeo Modigliani", "text": "Amedeo Modigliani\n\nAmedeo Clemente Modigliani (12. července 1884, Livorno – 24. ledna 1920, Paříž) byl italský malíř a sochař židovského původu.\n\nNarodil se v toskánském Livornu. Otec byl směnárníkem, ale jeho obchod zkrachoval a rodina tak žila v chudobě. K malířství ho nasměrovala matka, k níž měl velmi silný vztah, neboť až do deseti let ho vyučovala doma. Navíc jako dítě Amedeo trpěl sérií nemocí, které ho často přivedly až na práh smrti: v jedenácti závažný zánět pohrudnice, později tyfová horečka, v šestnácti opět vážný zánět pohrudnice. Nakonec se u něj rozvinula tuberkulóza. Po zotavení z ní ho matka vzala na rekonvalescenční výlet po Itálii – navštívil Florencii, Řím, Neapol a Capri; ve Florencii se nadchl pro staré mistry. Matka ho poté nechala zapsat do malířské dílny Guglielma Micheliho, v té době nejslavnějšího malíře v Livornu. U Micheliho se učil v letech 1898-1900. Osvojil si v jeho dílně malířský styl 19. století a styl Henriho de Toulouse-Lautreca. Začal také malovat své první akty, které ho později proslavily. Už v této době maloval nejraději po kavárnách a restauracích, což neposilovalo jeho životosprávu a neblaze ovlivňovalo jeho křehký zdravotní stav. Svá studia u Micheliho také Modigliani musel přerušit poté, co znovu onemocněl tuberkulózou.Od 1902 studoval malířství na akademii ve Florencii (\"Akademia di Belle Arti\"), znovu však musel studia opustit ze zdravotních důvodů. Přesídlil do Benátek, kde se zapsal na další školu: \"Instituto di Belle Arti\". V Benátkách začal kouřit hašiš a navštěvovat laciné lokály a nevěstince. V roce 1906 se přestěhoval do Paříže, kde si naplno osvojil svůj specifický styl malby ovlivněný umělci v okruhu svých přátel i primitivním uměním. V Paříži také vytvořil svá nejvýznamnější díla a strávil tam zbytek svého krátkého života. Bydlel na Le Bateau-Lavoir na Montmartru, kde si na Rue Caulaincourt pronajal ateliér. Velmi rychle se začala měnit jeho osobnost, stal se známým bohémem. Byl v té době již silně závislý na absintu a hašiši. Prakticky neustále byl opilý nebo pod vlivem drog. Často se na veřejnosti svlékal do naha a nezřídka urážel a obtěžoval ostatní. Zničil téměř všechny svoje staré obrazy s tím, že to byly \"dětinské čmáranice z doby, kdy byl zatracený měšťák\". Své kresby většinou rozdal prostitutkám. Ekonomicky ho držel nad vodou jeho galerista a blízký přítel, spisovatel polského původu Léopold Zborowski.\n\nProžíval v té době velmi divoké vztahy se ženami. V roce 1910 se stala jeho milenkou jednadvacetiletá ruská básnířka Anna Achmatovová, která se shodou okolností ubytovala v domě, kde Modigliani bydlel. Rozvinul se mezi nimi vztah, ačkoli Achmatovová byla vdaná. Po roce se ovšem vrátila k manželovi. Poté navázal milenecký poměr s jihoafrickou spisovatelkou Beatrice Hastingsovou. Žili spolu téměř dva roky. Byla jeho modelkou. Modigliani ji v opilosti bil a týral, několikrát ji dokonce vyhodil z okna. V roce 1914 se seznámil s britskou malířkou Ninou Hamnettovou. Ta se k Modiglianově životnímu stylu hodila mnohem lépe. Byla promiskuitní, bisexuální a závislá na alkoholu. Podle legend byla milenkou zřejmě všech osobností Montparnassu. Měla přezdívku Královna bohémů. V červenci 1917 se Modigliani seznámil s devatenáctiletou studentkou umění Jeanne Hébuternovou. Rodina ji kvůli tomu prakticky vydědila, vadilo jim především, že Modigliani je Žid. I jejich vztah byl plný excesů a hádek, Hébuternová však Modiglianiho hluboce milovala.\n\n3. prosince 1917 měl Modigliani svou první samostatnou výstavu, v galerii Berthe Weillové. Vystavené akty však vyvolaly pohoršení a šéf pařížské policie nařídil po několika hodinách výstavu ukončit. S Jeanne pak malíř odjel do Nice, kde mu 29. listopadu 1918 porodila dceru Jeanne (1918-1984). V květnu 1919 se vrátili do Paříže. Modigliani si pronajal ateliér na rue de la Grande Chaumière, kde v minulosti žil Gauguin. Jeanne podruhé otěhotněla, ale Modiglianiho znovu zradilo zdraví. Na Nový rok 1920 absolvoval divokou pitku. Když se poté dlouho neobjevil na veřejnosti, vstoupil do jeho bytu soused a malíř Ortiz de Zarate. Našel Modiglianiho v horečkách, jak objímá těhotnou Jeanne. Okamžitě zavolal lékaře, ale bylo již pozdě. Modigliani zemřel 24. ledna 1920, v 35 letech. Lékaři za příčinu smrti označili tuberkulózní meningitidu podpořenou chudobou, přepracováním, drogovým návykem a alkoholismem. Jeanne o několik dnů později i přes to, že byla těhotná, spáchala sebevraždu skokem z pátého patra domu svých rodičů. Na přání rodiny byla pohřbena na místním hřbitově \"Cimetière de Bagneux\". Až roku 1930 byly její ostatky přemístěny na hřbitov Père Lachaise, po bok milovaného Modiglianiho.\n\nO vztahu Modiglianiho a Jeanne pojednává slavný snímek \"Milenci z Montparnassu\" (\"Montparnasse 19\") z roku 1958, kde malíře ztvárnil Gérard Philipe a Jeanne Lilli Palmerová. Roku 2004 vznikl též životopisný snímek Modigliani, který se více soustředí na rivalitu s Picassem. Modiglianiho zde hraje Andy Garcia.\n\n"}
{"id": "107767", "url": "https://cs.wikipedia.org/wiki?curid=107767", "title": "Britney (album)", "text": "Britney (album)\n\nBritney je třetí album americké popové zpěvačky Britney Spears, které vyšlo 6. listopadu 2001. Pár songů z tohoto alba se objevilo i ve zpěvaččině filmu nazvaném \"Crossroads\". Album Britney bylo úspěšné, ale nedosáhlo věhlasu předešlých dvou alb ...Baby One More Time a Oops!... I Did It Again.\n\n"}
{"id": "107768", "url": "https://cs.wikipedia.org/wiki?curid=107768", "title": "Ana Johnsson", "text": "Ana Johnsson\n\nAna Lovisa Johnsson (* 4. října 1977) je švédská rocková zpěvačka.\n\nAna Johnsson se narodila v Göteborgu a později se přestěhovala do obce Sunne v provincii Värmland na jihozápadě Švédska. Během studia na střední škole odjela coby výměnná studentka do Spojených států, kde se závodně věnovala snowboardingu. V roce 2001 se vrátila do svého rodného Švédska, dokončila střední školu a začala se věnovat své kariéře.\n\nAna Johnsson se zúčastnila švédské verze soutěže Popstars (soutěž podobná Pop Idol), kterou vyhrála. Vstoupila do hudební skupiny \"Excellence\", s kterou po nějakou dobu vystupovala.\n\nSkupinu ale později opustila a pokračovala jako sólová zpěvačka. Na podzim roku 2003 vydala singl \"The Way I Am\", který byl populární zejména ve Švédsku a Německu. V roce 2004 bylo vydáno album \"Cuz I Can\" prodávané pouze na švédském území.\n\nTéhož roku byla Ana Johnsson požádána o spoluúčast na soundtracku k filmu \"Spiderman 2\" a měla pro film nazpívat jednu píseň. Tou se stal její doposud nejprodávanější singl, \"We Are\".\nPředevším díky \"We Are\" mohla vydat svoje druhé album – \"The Way I Am\", které je sice obsahově velmi podobné prvnímu albu, ale na rozdíl od něj bylo vydáno celosvětově.\n\nV říjnu roku 2006 vyšlo její třetí album nazvané \"Little Angel\". Ještě před tím, 12. července 2006 ve švédských rádiích zazněl úvodní singl alba, \"Days of Summer\".\n\n\n"}
{"id": "107770", "url": "https://cs.wikipedia.org/wiki?curid=107770", "title": "Milion (kniha)", "text": "Milion (kniha)\n\nMilion (italsky Il Milione) je cestopis Marca Pola ze 13. století o jeho cestě do Asie. Po uveřejnění byla kniha v Evropě velmi populární, protože popisovala exotické prostředí, jež bylo v té době v módě spolu s rytířskými příběhy. Marco Polo diktoval příběh románovému spisovateli Rustichellovi z Pisy, když s ním byl v letech 1298–1299 vězněn.\n\nRok vydání tohoto díla je neznám, jedná se o jediné dílo tohoto autora, původně se jednalo jen o příručku obchodní geografie. Můžete zde najít popis flóry a fauny, přírodního bohatství, znaky a způsoby života obyvatel.\n\nAutor nekritizuje všechna náboženství kromě křesťanství, jak by se mohlo zdát. Tuto mystifikaci má na svědomí dominikánský mnich Francesco Pipino, který Milion přeložil z dialektu do latiny (díky čemuž se pak dílo rozšířilo do dalších jazyků), avšak s menšími úpravami, které měly posílit křesťanství. V původní verzi Milionu tedy nenajdeme žádné soudy jiných náboženství či zvyků.\nDo češtiny bylo dílo přeloženo roku 1400 na zámku v Letovicích\n\n\n\n"}
{"id": "107775", "url": "https://cs.wikipedia.org/wiki?curid=107775", "title": "In the Zone", "text": "In the Zone\n\nIn the Zone je čtvrté studiové album Britney Spears, které vyšlo 18. listopadu 2003. Tímto albem se vrátila zpátky mezi popovou elitu i díky písním \"Everytime\" a \"Toxic\", které zabodovaly i v americkém žebříčku. In the Zone nabízí hlas Britney Spears v trochu jiných polohách než na předešlých albech ...Baby One More Time, Oops!... I Did It Again a Britney.\n\nS albem jí pomohly i takové hudební ikony jako R. Kelly, Moby nebo Madonna. Album vzbudilo velký rozruch převážně díky písní \"Touch of My Hand\", kde zpěvačka otevřeně zpívá o masturbaci.\n\n"}
{"id": "107778", "url": "https://cs.wikipedia.org/wiki?curid=107778", "title": "Mezinárodní olympijský výbor", "text": "Mezinárodní olympijský výbor\n\nMezinárodní olympijský výbor (MOV, : \"Comité International Olympique\", : \"International Olympic Committee, IOC\") je organizace sídlící v Lausanne ve Švýcarsku, založená Pierrem de Coubertinem spolu s Demetriusem Vikelasem a Jiřím Guthem v Paříži 23. června 1894 s cílem obnovit tradici antických olympijských her. K MOV patří 205 národních olympijských výborů. Celosvětově uznávané stanovy této organizace jsou všeobecně známy pod názvem Olympijská charta.\n\nOd roku 2013 je jeho předsedou Němec Thomas Bach.\n\nMezinárodní olympijský výbor organizuje letní a zimní olympijské hry. První moderní letní olympijské hry se konaly v roce 1896 v Athénách v Řecku. První zimní olympijské hry se konaly v roce 1924 v Chamonix ve Francii. Olympismus je životní filosofie, spojující vyrovnanost a kvality těla a ducha. Sport se míchá s kulturou a výchovou, olympismus hledá a vytváří životní styl založený na principu radosti z úsilí, výchovné hodnoty dobrého příkladu a respektování morálních principů.\n\nAmnesty International kritizovala MOV za to, že nedokázal vyvinout dostatečný tlak na dodržování lidských práv v Číně. MOV se také smířil s cenzurou Internetu v Číně během olympijských her, což bylo v rozporu s 5. hlavní zásadou olympismu, definovanou v Olympijské chartě v části \"Základní principy olympismu\".\n\n\n\n\n"}
{"id": "107783", "url": "https://cs.wikipedia.org/wiki?curid=107783", "title": "YMCA", "text": "YMCA\n\nYMCA (Young Men's Christian Association – křesťanské sdružení mladých lidí) je nejstarší a největší mládežnickou organizací na světě. Je v ní zapojeno přes 58 milionů lidí ze 119 zemí světa. YMCA je založena na křesťanských principech, své aktivity ale nabízí všem mladým lidem, bez ohledu na rasu, pohlaví, náboženské vyznání, sociální postavení, fyzické i duševní schopnosti.\n\nYMCA byla založena v roce 1844 v Londýně s cílem rozvíjet člověka, jeho ducha, duši a tělo (jak symbolizuje červený rovnostranný trojúhelník, který má YMCA ve svém znaku). Od svého vzniku YMCA rychle rostla a nakonec se stala celosvětovým hnutím založeným na křesťanských principech. Jednotlivá sdružení se zapojují do nejrůznějších charitativních akcí, provozují sportoviště, pořádají kurzy, nabízejí aktivní trávení volného času, věnují se humanitární práci. Své křesťanské zaměření uplatňují jednotlivá sdružení YMCA v různé míře.\n\nSvětová YMCA se snaží svou činností přispět k míru a sociální spravedlnosti pro mladé lidi bez ohledu na jejich náboženství, rasu, pohlaví nebo kulturu. Střešní celosvětová organizace, Světová aliance YMCA, sídlí v Ženevě a jejím hlavním mottem je \"empowering young people“ – „Dát hlas mladým lidem“.\n\nOrganizaci založil v roce 1844 George Williams, 23letý obchodní příručí z Anglie. Jejím cílem byla křesťanská pomoc mladým lidem „ztraceným“ v odlidštěném prostředí anglických měst, zasažených průmyslovou revolucí. V roce 1855 vzniká v Londýně i dívčí obdoba chlapecké Ymky – YWCA (\"Young Women's Christian Association\"). \n\nObě organizace nabízely levné bezpečné bydlení pro venkovské mladé muže a ženy cestující do měst. YMCA kombinovala hlásání evangelia přímo v ulicích se sociální pomocí. Filantropové ji viděli jako místo pro zdravý odpočinek, které chrání mladé lidi před pokušením alkoholu, hazardních her a prostituce, a jako užitečný nástroj podpory dobrého soužití a občanství.\n\nZakladatel Ymky, George Williams, byl typickým mladým mužem, kterého průmyslová revoluce zavedla do Londýna. Spolu se svými kolegy, se kterými se scházel k modlitebním setkáním a studiu Bible, byl znepokojen tím, jak omezené možnosti trávení volného času mají mladí lidé ve velkoměstě a dne 6. června 1844, založil první YMCA v Londýně, s cílem \"zlepšit duchovní vědomí mladých mužů, zapojených do soukenictví a dalších obchodů. \" V roce 1851 už fungovala sdružení YMCA nejen ve Spojeném království, ale i v Austrálii, Belgii, Kanadě, Francii, Německu, Nizozemí, Švýcarsku a USA.\n\nV roce 1894 měla již YMCA přes 500 000 členů ve 34 zemích. V témže roce byl Williams královnou Viktorií povýšen do rytířského stavu a městská rada Londýna jej za jeho životní dílo jmenovala čestným občanem města.\n\nV roce 1855 se v Paříži setkalo 99 YMCA delegátů z Evropy a Severní Ameriky na první světové konferenci YMCA, a rozhodli o vytvoření federace s cílem posílit spolupráci mezi jednotlivými Ymkami. To znamenalo počátek Světové aliance YMCA. Konference přijala Pařížskou bázi, společný cíl pro všechny současné a budoucí národní YMCA:  \"„Posláním křesťanských sdružení mladých mužů je sdružovat mladé muže, kteří považují Ježíše Krista podle Písma svatého za svého Boha a Spasitele, touží být vírou a životem jeho učedníky a usilují o šíření jeho království mezi mladými lidmi. Jakékoli rozdíly v názorech na jiné věci, jakkoli důležité, nemají narušovat bratrské vztahy mezi členy Světové aliance.\"\"\n\nMotto Světové aliance YMCA bylo převzato z Bible: \"aby všichni jedno byli\" (Jan 17:21). V roce 1865 potvrdila čtvrtá světová konference YMCA, která se konala v Německu, význam rozvoje celého jedince v těle, mysli a duchu.\n\nVýznam Ymky vzrostl během let 1870–1930, kdy se snažila o spojení křesťanství žitého nejen o nedělích, ale i všednodenně, a podporu sportu v atletických soutěžích, tělocvičnách (kde byly vynalezeny basketbal a volejbal) a bazénů. Později v tomto období, a to pokračuje i ve 20. století, se YMCA „stala naddenominační, více se zajímala o podporu morálky a občanství než osobitou interpretaci křesťanství.\"\n\nV roce 1973 se sešla Šestá Světová konference YMCA v ugandské Kampale. Znovu potvrdila Pařížskou bázi z r. 1855 a přijala prohlášení o zásadách, známých jako Kampalské principy, které aplikují Pařížskou bázi na praktický způsob práce YMCA. Jde o hodnoty, na kterých YMCA staví:\n\n\"1.       Usilovat o rovnost příležitostí a spravedlnost pro všechny.\"\n\n\"2.       Vytvářet a upevňovat mezi lidmi prostředí lásky a porozumění.\"\n\n\"3.       V YMCA a celé společnosti podporovat a prosazovat čestnost, opravdovost a tvořivost.\"\n\n\"4.       Rozvíjet a upevňovat formy vedení a programů, které dokumentují rozmanitost a hloubku křesťanské zkušenosti.\"\n\n\"5. Pracovat pro rozvoj celého člověka.\"\" \"\n\nV roce 1997 přijala Světová rada v Německu tzv. Challenge 21. Ta definuje YMCA jako celosvětové, křesťanské, ekumenické, dobrovolnické hnutí žen a mužů, které dává zvláštní důraz na skutečné zapojení mladých lidí, a které chce sdílet křesťanský ideál společenství spravedlnosti, lásky, míru a usmíření. Každý člen je v ní povolán, aby se otevřel konkrétním výzvám a podle vlastní situace určil priority. Mezi tyto výzvy, které jsou rozvinutím Kampalských principů z roku 1973, patří:\n\nNa území České republiky působila YMCA od druhé poloviny 19. století prostřednictvím tzv. Křesťanských spolků mladíků nebo tzv. Křesťanských sdružení mládeže. \n\nPo několika letech fungování v rámci Čs. legií a poté Čs. armády, se u nás YMCA od roku 1921 rozšířila masově především díky vydatné pomoci z USA a za přispění elit národa: T. G. Masaryka, jeho dcery Alice, Ing. Václava M. Havla, prof. Emanuela Rádla a dalších. Samostatná Československá YMCA byla oficiálně založena na sjezdu v Praze dne 21. dubna 1921.\n\nSvoji činnost YMCA nuceně ukončila v roce 1951 a přes neúspěšné pokusy okolo roku 1968 o znovuzaložení, obnovila svoji činnost až v roce 1990. YMCA v ČR byla ustavena v roce 1992 vzhledem k blížícímu se dělení Československé federativní republiky. Více v článku YMCA v České republice.\n\nAutorem loga YMCA je Američan Luther Hasley Gulick (1865–1918), lékař a mezinárodní sekretář komise YMCA pro tělovýchovu a sport.\n\nVe své přednášce Charakteristické znaky sportovní práce našeho hnutí, vycházel z toho, že práce YMCA je jednotný a organický celek a všechny její součásti, včetně tělesného cvičení, vycházejí z prostých zásad, z nichž první je zásada jednoty lidské bytosti, charakterizovaná tělem, duší a duchem. Aby jasně a srozumitelně vyjádřil své myšlenky, začal Gulick používat rovnostranný, špičkou dolů obrácený, trojúhelník. Vrchní rameno představuje ducha, který je podepírán duší a tělem. V roce 1880/81 byl tento trojúhelník oficiálně přijat studenty ve Springfieldu jako znak jejich práce, později byl přijat i jako logo YMCA Světovou aliancí.\n\nV Čechách se ymkařský trojúhelník prosadil po první světové válce díky práci několika desítek amerických sekretářů, kteří přišli do tehdejšího Československa, aby pomohli začít a rozvinout práci YMCA u nás. Díky jejich vlivu se u nás ujalo označení YMCA červeným trojúhelníkem s modrým břevnem. Některé interpretace loga vykládají modré břevno jako symbol vůle člověka.\n\nModerní basketbal vznikl ve městě Springfield státě Massachusetts v USA. V roce 1891 ho tu během školení YMCA vymyslel James Naismith. Původně chtěl, aby v rámci zimní přípravy ragbyového mužstva házeli hráči míče do dřevěných košů na broskve, které také daly později tomuto sportu jméno.\n\nV roce 1892 byl původní dřevěný koš na broskve nahrazen těžkým, z drátu upleteným košem a v následujícím roce firma Narragansett Machinery Co. vyrobila pro trh železnou obroučku s pletenou síťkou ve tvaru koše. Původně však bylo k vyjmutí míče po každém úspěšném hodu používáno žebříku a o něco později byla k tomuto účelu používána tyč. Poté bylo oficiálně zavedeno používání šňůry, která tvořila uzávěr dna koše.\n\nPo celém severovýchodě USA začala proti sobě nastupovat místní sdružení YMCA v jednotlivých utkáních. Začínalo soutěžit více a více amatérských týmů a ostatní sporty a aktivity ustupovaly do pozadí.\n\nPoměrně brzy po svém vzniku překračuje basketbal hranice USA a dostává se do Kanady a také Francie (1893). Misionáři předvedli tuto hru v Brazílii v roce 1896. Následně se dostala do Austrálie, Číny, Indie, Japonska (1900). \n\nVolejbal (odbíjená) byl vynalezen roku 1895 Wiliamem G. Morganem z Holyoke YMCA v americkém státě Massachusetts, kde byl i poprvé hrán. William G. Morgan se narodil roku 1870 v Lockportu ve státě New York. V mládí studoval na sportovní škole YMCA ve Springfieldu (Massachusetts), kde James Naismith roku 1891 vymyslel basketbal. Morgan se s Naismithem znal a jeho úspěšný vynález basketbalu ho motivoval.\n\nMladý Morgan, který v YMCA Holyoke působil jako ředitel sportu a tělovýchovy, spojil určité prvky basketbalu, tenisu a házené a povedlo se mu vytvořit bezkontaktní halový míčový sport hraný přes síť, při kterém hrozilo jen málo zranění. Novou hru nazval nejprve mintonette. O rok později se začal používat dnešní výraz volejbal (odbíjená). Stalo se tak poté, co jeden z diváků, Alfred S. Halstead, hru komentoval slovy, že v ní jde hlavně o odbíjení. Poprvé byla předvedena odbíjená na konferenci pracovníků YMCA, která se konala na podzim roku 1896 na sportovní škole ve Springfieldu. Na každé straně tehdy hrálo 5 hráčů (dnes 6). Hra se na této konferenci velmi líbila, uchytila se a rychle šířila. Firma Spalding vytvořila speciální míč, který odpovídal zvláštním požadavkům tohoto sportu. Roku 1900 se hrálo poprvé mimo hranice Spojených států – v Kanadě.\n\nV roce 1922 se konalo první celonárodní ymkařské mistrovství v této hře. O dva roky později byly do něj připuštěny i týmy mimo YMCA, a vzniklo tak celoamerické volejbalové mistrovství. Po druhé světové válce sláva volejbalu ještě vzrostla, byla vytvořena mezinárodní volejbalová federace (FIVB), konalo se první volejbalové mistrovství světa a roku 1964 se volejbal stal také olympijským sportem. \n\nV roce 1930 vynalezl Juan Carlos Ceriani z YMCA v uruguayském Montevideu indoorovou verzi fotbalu, futsal. Jeho pravidla vznikla syntézou tří halových sportů: házené, basketbalu a vodního póla.\n\n"}
{"id": "107786", "url": "https://cs.wikipedia.org/wiki?curid=107786", "title": "Svitava", "text": "Svitava\n\nSvitava je řeka na Moravě. Protéká postupně okresy Svitavy v Pardubickém kraji a Blansko, Brno-město a Brno-venkov v Jihomoravském kraji. Je dlouhá 97 km. Plocha povodí měří 1150 km².\n\nPramení severozápadně od Svitav u obce Javorník, teče převážně k jihu, mezi Blanskem a Brnem proráží hlubokým úzkým údolím okraj Moravského krasu, ústí v Brně zleva do Svratky. Na řece leží Svitavy, Letovice, Blansko, Adamov a Brno. V červenci 1997 se v povodí Svitavy vyskytly mimořádné povodně, které se v menším rozsahu opakovaly i na jaře 2006.\n\nŘeka Svitava v minulosti protékala Boskovickou brázdou a Malou Hanou k jihu, ve třetihorách horotvorné procesy změnily průběh toku řeky současným směrem.\n\n\nHlásné profily:\nS výjimkou úseku mezi Blanskem a Brnem a také úseku nad Březovou nad Svitavou (kde se nachází významné prameniště, odkud je dodávána pitná voda pro Brno a okolí) je celé údolí Svitavy velmi hustě osídleno. Na jejím toku leží města a městyse Svitavy, Hradec nad Svitavou, Březová nad Svitavou, Letovice, Svitávka, Skalice nad Svitavou, Rájec-Jestřebí, Blansko, Adamov, Bílovice nad Svitavou, Brno.\n\nJedná se o řeku vodácky využitelnou, a sice za vyššího stavu vody prakticky po celém toku. Nejhezčí úsek je v hlubokém údolí mezi Blanskem a Adamovem. Na řece je velké množství špatně přenositelných jezů, řeka je zde místy zarostlá a meandruje v úzkém korytě.\n\nNejstarší papírny na řece Svitavě v okrese Svitavy byly budovány v polovině 17.století v Dlouhé, Březové nad Svitavou, Brněnci a Rozhrání. Podrobný vývoj zachycuje článek Miroslava Kučery Historie papíren na řekách okresu Svitavy (sborník Pomezí Čech a Moravy, svazek 4).\n\n\n"}
{"id": "107792", "url": "https://cs.wikipedia.org/wiki?curid=107792", "title": "Giovanni Antonio Scopoli", "text": "Giovanni Antonio Scopoli\n\nGiovanni Antonio Scopoli (3. června 1723 Cavalese – 8. května 1788 Pavia) byl italsko-rakouský lékař a přírodovědec. Narodil se v Cavalese jako syn právníka. Lékařský diplom získal na univerzitě v Innsbrucku. Lékařskou praxi provozoval v Cavalese a Benátkách. Hodně svého času strávil sbíráním rostlin a hmyzu v Alpách. Dva roky pracoval jako osobní tajemník hraběte Seckana. Poté byl jmenován lékařem rtuťových dolů v Idrija, kde strávil šestnáct let. V roce 1761 publikoval dílo \"De Hydroargyro Idriensi Tentamina\" o příznacích otravy rtutí mezi horníky. Svůj čas věnoval studiu místní přírodní historie a entomologii. Roku 1769 byl jmenován profesorem chemie a mineralogie na Báňské akademii v Banské Štiavnici a v roce 1777 přešel na univerzitu v Pavii.\n\n"}
{"id": "107793", "url": "https://cs.wikipedia.org/wiki?curid=107793", "title": "Cavalese", "text": "Cavalese\n\nCavalese (v místním nářečí \"Cavalés\", zast. též \"Gablöss\") je italské horské město v autonomní oblasti Tridentsko-Horní Adiže. Je součástí sdružení obcí Val di Fiemme a zároveň historickým, správním i kulturním střediskem oblasti Val di Fiemme.\n\nMěsto se nachází v údolí Fiemme nad řekou Avisio, na jižním svahu Fleimstalských Alp ledovcového původu v nadmořské výšce 1000 metrů.\n\nJedná se o vyhledávané turistické středisko. Turistům nabízí v zimním období široké možnosti lyžování (např. na hoře Cermis), dále pak celoroční sportovní vyžití, jakož i kulturní a zajímavé akce. Ve městě se mj. narodil Giovanni Antonio Scopoli.\n\nVe výše položených částech historického jádra města, podél dnešní státní silnice 48, se vypíná množství měšťanských i šlechtických domů, jimž vévodí již zmiňovaný \"Palazzo della Magnifica Comunità\".\n\nPalác byl vystavěn ve středověku tridenskými biskupy jako sídlo vikáře ve Valle di Fiemme a zároveň jako příležitostná letní residence.\n\nZajímavý je také interiér paláce, a to díky svým renesančním prvkům. V přízemí bývala šatlava, v prvním patře se nacházely úřadovny Ústředí Comunità generale di Fiemme. Ve druhém patře se nachází pinakotéka a Fiemské muzeum a taktéž obecní archiv zahrnující množství pergamenů ze 13. až 18. století.\n\nMěstská věž (\"Torre Civica\"), symbol samostatnosti obce, se nachází přímo vedle paláce. Byla vztyčena roku 1805 podle návrhu architekta Antonia Longa a v roce 1830 stavitel Dalbosco vytvořil korunu nad věžními hodinami, která byla poškozena zásahem blesku. V tabernákulu na úpatí věže, se nachází socha sv. Jana Nepomuckého, instalovaná v roce 1739, aby ochraňovala před rozvodněním řeky Gambis.\n\nVýznamná duchovní stavba ve městě je františkánský klášter s kostelem svatého Vigilia, a to zejména vybavením interiéru, jímž přispěl císař a český král Leopold I. se svou manželkou Eleonorou Magdalenou. V širokém tympanonu hlavního průčelí nad vstupem, se nachází fresko od Antonia Longa s vyobrazením sv. Vigilia. Kostel byl vysvěcen roku 1698. Interiér kostela odráží strohé tvary františkánské řehole. V kostele jsou tři dřevěné oltáře ze 17. století, největší z nich zahrnuje rozměrné oltářní obrazy od Giuseppa Albertiho. Od tohoto umělce jsou rovněž všechny malby v interiéru kostela.\n\nNa venkovní zeď kostela navazuje křížová chodba, v níž se nacházejí troje sluneční hodiny, nejstarší z roku 1692, a zahrada s meteorologickou observatoří, založenou roku 1882 z rozhodnutí města Cavalese.\n\nVe spodní a zároveň nejstarší části města, se nachází \"Pieve di Santa Maria Assunta\" (farnost při kostele Nanebevzetí Panny Marie), obklopená rozlehlým parkem “\"Parco della Pieve\"”, v jehož jednom rohu, se pod staletou lípou nachází kamenný stůl dokola obklopený kamennými lavicemi: tzv. “\"Banc de la Reson\"” (\"Banco della ragione / Lavice pravdy\"), místo, na němž vikář tridentského biskupa pravidelně vykonával spravelnost.\n\n\"Městský znak\" (\"stemma della Comunità\") je složen ze šesti bílých a červených pruhů nesoucích červený kříž. Městu ho v roce 1588 udělil kardinál Ludovico Madruzzo. Znak byl ještě doplněn o nápis připomínající historické události \"paláce della Magnifica Comunità\". Původní palác z 12. století byl rozšířen v době italské renesance a roku 1810 se stal sídlem \"Sdružení obcí Val di Fiemme\". Budova prošla ještě úpravami v letech 1935 až 1938.\n\n\n\nTuto lyžařskou oblast postihly dvě tragické nehody visuté lanovky. První se udála v roce 1976 a došlo k ní z důvodu zanedbání údržby. Při nehodě zemřelo všech 42 pasažérů kabinky lanovky, což ji činí nejtragičtější nehodou lanovky v historii.\n\nDruhou nehodu v roce 1998 způsobil lidský faktor. Americký pilot a posádka letounu Grumman EA-6 Prowler v malé výšce podlétali lanovku vysokou rychlostí a při tom zavadili o nosná lana lanovky a došlo k jejich následnému protržení. Kabiny s pasažéry se pak zřítily do údolí. Při tomto incidentu zahynulo 20 lidí.\n\n\"Počet obyvatel\"\n\n\n"}
{"id": "107799", "url": "https://cs.wikipedia.org/wiki?curid=107799", "title": "Náklo", "text": "Náklo\n\nObec Náklo se nachází v okrese Olomouc v Olomouckém kraji, přibližně 11 km na severozápad od Olomouce. Obec je rozdělena na tři místní části a to Náklo, Mezice a Lhota nad Moravou. Ve všech místních částech žije obyvatel.\n\nPrvní písemná zmínka o obci pochází z roku 1078, lze ji nalézt v nejstarší písemné památce Olomouckého kraje, kterou je zakládací listina kláštera Hradisko.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "107802", "url": "https://cs.wikipedia.org/wiki?curid=107802", "title": "Vrchovnice", "text": "Vrchovnice\n\nObec Vrchovnice () se nachází v okrese Hradec Králové, kraj Královéhradecký. Žije zde obyvatel.\n\nPrvní písemná zmínka o obci pochází z roku 1355. V roce 1897 byla obec v okrese Nová Paka. Od roku 1949 do roku 1960 byla obec v okresu Hořice. V roce 1961 patřila Vrchovnice k obci Žíželeves a stala se součástí okresu Hradec Králové. V letech 1980 až 1990 patřila k obci Hořiněves. Poté se stala samostatnou obcí. Ke dni 1. ledna 2011 zde žilo 62 obyvatel, z toho 28 mužů a 34 žen.\n\nSousední obce jsou Žíželeves na severu, Jeřičky a Lužany na severovýchodě, Habřina na východě, Račice nad Trotinou na jihovýchodě, Hořiněves na jihu, Benátky a Hněvčeves na jihozápadě a Želkovice na severozápadě.\n\n"}
{"id": "107803", "url": "https://cs.wikipedia.org/wiki?curid=107803", "title": "Roudnice", "text": "Roudnice\n\nObec Roudnice () se nachází v okrese Hradec Králové, kraj Královéhradecký. Žije zde obyvatel. Obcí protéká Roudnický potok.\n\nPrvní písemná zmínka o obci pochází z roku 1384 (název obce zapsán v podobě \"Rudnicz\"), nicméně archeologické nálezy dosvědčují osídlení již v mladší době kamenné. V roce 1401 je ves zapsána jako \"Rudnicze\" a v r. 1436 ve shodě s dnešním zněním a pravopisem \"Roudnice\". K majitelům vsi patřili Beneš z Rýzmburka na konci XIV. století, k Hynek Hlaváč z Dubé, rod Markvarticů, Soběslav z Miletínka a Vilém z Pernštejna, kdy byla Roudnice součástí pardubického panství. Po roce 1560 přešla ves do majetku panství chlumeckého zámku Karlova Koruna.\n\nK dalším cenným, avšak památkově nechráněným stavbám patří:\n\n\n"}
{"id": "107804", "url": "https://cs.wikipedia.org/wiki?curid=107804", "title": "Blatce", "text": "Blatce\n\nBlatce (něm. \"Gross Blatzen\") je obec, která se nachází v jižní části okresu Česká Lípa, v lesích a na území CHKO Kokořínsko. Administrativně pod ní patří řada okolních vesnic, několik chráněných území i hrad Houska. Žije zde  obyvatel.\n\nPrvní písemná zmínka o obci pochází z roku 1414, kdy byla součást panství Houska a pak znovu v roce 1432. Tehdy ji Hynek Berka prodal Janovi ze Smiřic. V 18. století byla v obci postavena kaple Nejsvětejší trojice a jsou záznamy o její opravě provedené roku 1821. V roce 1849 získala obec samosprávu. Od té doby pod ní patřily vesničky Beškov a Roveň. Zdejší děti chodily do školy v Bořejově, od roku 1899 do nové budovy v Dolní Housce. Toto budova dnes slouží jako obecní úřad.\n\nKatastrální území Blatce č. 605 115 zahrnuje jen samotnou ves Blatce, vesnici Beškov a nedalekou osadu Roveň. Protože však administrativně potří pod obec dalších šest vesnic vč. osad kolem nich a i obecní úřad Blatce je mimo ves v lokalitě Pod Houskou, má obec Blatce na starost i dva sousedící katastry – Tubož č. 605 166 (kam patří i Konrádov a Blatečky) a Houska č. 605 540 (zahrnuje Dolní Housku, Horní Housku, hrad Housku, osadu Kbelsko, vrch Drnclík a severní část Černého dolu vč. tamní přírodní památky).\n\nDo území obce vč. administrativně připojených částí zasahuje přírodní rezervace Mokřady horní Liběchovky, která je součástí mokřadů uvedených v mezinárodní Ramsarské úmluvě, dále přírodní památka Černý důl, přírodní památka Prameny Pšovky a přírodní rezervace Kokořínský důl.\n\nVe vsi je řada roubených stavení, z nichž některé jsou zařazeny do seznamu chráněných kulturních památek.\n\nPřes vesnici vede cyklotrasa 015 severojižním směrem. Nejbližší trasa pěších turistů je zelená, je vedena 1 km východně za Smrkovým hřebenem od Dubé na hrad Housku.\n\n"}
{"id": "107805", "url": "https://cs.wikipedia.org/wiki?curid=107805", "title": "Radonín", "text": "Radonín\n\nObec Radonín () je obec v okrese Třebíč v Kraji Vysočina. Žije zde obyvatel. V obci se nachází křížek, památník obětem světové války a nově rekonstruovaná kaple. Na zemědělské půdě zde hospodaří Zemědělské družstvo Okříšky.\n\nPrvní písemná zmínka o vesnici pochází z roku 1224.\n\n\n\n"}
{"id": "107806", "url": "https://cs.wikipedia.org/wiki?curid=107806", "title": "Lesní Jakubov", "text": "Lesní Jakubov\n\nObec Lesní Jakubov (německy \"Jakobau\", do roku 1960 pouze Jakubov) se nachází v okrese Třebíč v Kraji Vysočina. Žije zde obyvatel.\n\nPrvní písemná zmínka o obci pochází z roku 1356. Do roku 1879 byla obec součástí obce Kralice, po roce 1879 a do roku 1905 byla obec součástí obce Lhotice. Mezi lety 1949 a 1960 byla obec začleněna do okresu Velká Bíteš.\n\nV roce 2018 v prvním kole prezidentských voleb v obci zvítězil Jiří Drahoš, kdy volební účast dosáhla 91 %, primárně s pomocí vězňů z věznice Rapotice, která je umístěna na území obce Lesní Jakubov.\n\nV letech 2006–2010 působil jako starosta Ing. Miroslav Pelikán, od roku 2010 tuto funkci zastává Ing. Martin Bochníček.\n\n\n\n"}
{"id": "107807", "url": "https://cs.wikipedia.org/wiki?curid=107807", "title": "Strýčice", "text": "Strýčice\n\nObec Strýčice (něm. \"Stritschitz\") se nachází v okrese České Budějovice v Jihočeském kraji, zhruba 16 km zsz. od Českých Budějovic. Leží na západním okraji Českobudějovické pánve (podcelek Blatská pánev, okrsek Zlivská pánev), při soutoku Lužického a Babického potoka. Žije zde obyvatel.\n\nV obci sídlí základní škola prvního i druhého stupně se spádovostí pro široké okolí (24 vesnic)\n\nPrvní písemná zmínka o vsi (\"Strischicz\") pochází z roku 1292, kdy král Václav II. poskytl klášteru ve Vyšším Brodě náhradou za Němčice a další majetek mimo jiné právě vesnici Strýčice s kostelem.\n\nVes byla až do poloviny 20. století národnostně německá, kupříkladu před první světovou válkou bylo ze 74 obyvatel 72 Němců a 2 Češi. Podle Strýčic (neboť zde byla farní správa) se nazýval i zdejší jazykový ostrov. Kromě nich do něj spadaly i Dobčice, Holašovice, Lipanovice, Radošovice a Záboří. Někdy jsou do něj zařazovány i Chvalovice, Horní a Dolní Chrášťany a Babice.\n\nPo zrušení poddanství vyšebrodskému klášteru náležely Strýčice od roku 1850 do roku 1949 k obci Záboří, poté od roku 1950 do poloviny roku 1985 tvořily část obce Radošovice, mezi 1. červencem 1985 a 23. listopadem 1990 spadaly pod obec Žabovřesky. Od 24. listopadu 1990 jsou Strýčice samostatnou obcí.\n\nTato obec byla (spolu se sousední obcí) do listopadu 2018 jedním z případů, kde nebyl dořešen požadavek zákona o obcích, podle něhož obec má být tvořena jedním nebo více celými katastrálními územími. Obec Strýčice neměla samostatné katastrální území, území obce bylo tvořeno částí katastrálního území \"Radošovice u Českých Budějovic\", jehož zbylá část patřila k obci Radošovice. Teprve 19. listopadu 2018 bylo vyčleněno katastrální území \"Strýčice\", které bylo 23. listopadu 2018 přiřazeno obci Strýčice.\n\n\n"}
{"id": "107808", "url": "https://cs.wikipedia.org/wiki?curid=107808", "title": "Tišnovská Nová Ves", "text": "Tišnovská Nová Ves\n\nTišnovská Nová Ves je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 10 kilometrů severozápadně od Tišnova. Žije zde obyvatel.\n\nPrvní písemná zmínka o obci pochází z roku 1358.\n\n\n\n"}
{"id": "107809", "url": "https://cs.wikipedia.org/wiki?curid=107809", "title": "Nelepeč-Žernůvka", "text": "Nelepeč-Žernůvka\n\nNelepeč-Žernůvka je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 4 kilometry jihozápadně od Tišnova. Žije zde obyvatel.\n\nObec má dvě části (zároveň katastrální území a ZSJ):\n\nPrvní písemná zmínka o vsi Nelepeč pochází z roku 1390, první písemná zmínka o vsi Žernůvka je z roku 1350. Obě vesnice byly od roku 1850 součástí obce Úsuší. Před rokem 1921 se Nelepeč osamostatnila, její místní částí byla Žernůvka. V roce 1995 byl název obce změněn na současný složený tvar Nelepeč-Žernůvka.\n\n\n\n"}
{"id": "107810", "url": "https://cs.wikipedia.org/wiki?curid=107810", "title": "Mnichovo Hradiště", "text": "Mnichovo Hradiště\n\nMnichovo Hradiště (dříve \"Hradiště nad Jizerou\", latinsky: \"Gredis Monachorum\", německy \"Münchengrätz\") je město ležící v okrese Mladá Boleslav asi 60 km severovýchodně od Prahy, asi 14 km severně od Mladé Boleslavi. Žije zde obyvatel.\n\nPrvní písemná zpráva o Mnichově Hradišti pochází z roku 1279, kdy je uváděno jako místo útěku královny Kunhuty. Město ale již o něco dříve založili mniši z cisterciáckého kláštera na protějším břehu řeky Jizery. Ti Mnichovo Hradiště měli ve svém držení do roku 1420. Tehdy byl klášter vypálen a městečko obsazeno husitským vojskem. Podruhé bylo Mnichovo Hradiště dobyto a vypáleno lužickými křižáky za vlády Jiřího z Poděbrad.\n\nPoté se držitelé často střídali, až jej roku 1547 získal jako konfiskát král Ferdinand I. V roce 1556 koupil městečko od královské komory Jindřich Žibřid z Velechova. Ten nechal roku 1558 zhotovit městskou pečeť.\nRoku 1579 se Mnichovo Hradiště stalo vlastnictvím Budovců z Budova. Poslední Budovec Václav Budovec byl majitelem mnichovohradištského panství od roku 1602 a vybudoval zde renesanční zámek. Dne 21. června 1621 byl na Staroměstském náměstí v Praze mezi 27 českými pány popraven a zároveň mu byl zkonfiskován jeho majetek.\n\nO rok později získal Mnichovo Hradiště do svého držení Albrecht z Valdštejna. Ten ho roku 1624 postoupil svému příbuznému Maxmiliánu z Valdštejna a v jeho rodě pak panství zůstalo až do roku 1945.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nV městě Mnichovo Hradiště s 3992 obyvateli v roce 1932 byly evidovány tyto úřady, živnosti a obchody (pouze výběr):\n\nVe vsi Hoškovice s 303 obyvateli (v roce 1932 samostatné vsi, ale která se později stala součástí Mnichova Hradiště) byly evidovány tyto živnosti a obchody: družstvo pro rozvod elektrické energie, 2 hostince, kolář, kovář, lakýrník, obuvník, obchod se smíšeným zbožím, trafika, velkostatek.\n\nVe vsi Podolí s 274 obyvateli (v roce 1932 samostatné vsi, ale která se později stala součástí Mnichova Hradiště) byly evidovány tyto živnosti a obchody: obchod s dobytkem, 2 hostince, kolář, kovář, sadař, obchod se smíšeným zbožím, spořitelní a záložní spolek, 2 trafiky, velkostatek.\n\nVe vsi Sychrov s 350 obyvateli (v roce 1932 samostatné vsi, ale která se později stala součástí Mnichova Hradiště) byly evidovány tyto živnosti a obchody: elektrárna, elektrotechnické potřeby, 3 hostince, 3 rolníci, obchod se smíšeným zbožím, trafika, velkostatek.\n\nVe vsi Veselá s 792 obyvateli (v roce 1932 samostatné vsi, ale která se později stala součástí Mnichova Hradiště) byly evidovány tyto živnosti a obchody: elektrárna, 2 holiči, 3 hostince, 2 koláři, kovář, 3 krejčí, obuvník, pekař, porodní asistentka, 2 řezníci, brusírna skla, 4 obchody se smíšeným zbožím, 2 švadleny, tkalcovna, trafika, truhlář.\n\nMnichovo Hradiště se skládá z 12 místních částí na osmi katastrálních územích:\n\nSilniční doprava\n\nOkolo města vede dálnice D10 Praha - Mladá Boleslav - Turnov s exitem 57 a silnice II/268 Nový Bor - Mimoň - Mnichovo Hradiště - Kněžmost - Horní Bousov. Z města vychází silnice II/277 Mnichovo Hradiště - Český Dub, městem vede silnice II/610 Praha - Mladá Boleslav - Mnichovo Hradiště - Turnov.\n\nŽelezniční doprava\n\nMěsto Mnichovo Hradiště leží na železniční trati 070 Praha - Mladá Boleslav - Turnov, jejíž úsek Praha - Mnichovo Hradiště je součástí systému Pražské integrované dopravy. Jedná se o jednokolejnou celostátní trať, doprava byla na trati zahájena roku 1865. Po trati 070 jezdí osobní vlaky i rychlíky, v pracovních dnech roku 2011 je to obousměrně 5 rychlíků, 1 spěšný a 10 osobních vlaků. Na území města leží rychlíková železniční stanice \"Mnichovo Hradiště\".\n\nAutobusová doprava\n\nVe městě zastavovaly v květnu 2011 autobusové linky jedoucí do těchto cílů: Český Dub, Harrachov, Kolín, Liberec, Mladá Boleslav, Praha, Semily, Sobotka, Turnov, Vrchlabí.\n\n\nV blízkosti se také nachází:\n\n\n\n"}
{"id": "107811", "url": "https://cs.wikipedia.org/wiki?curid=107811", "title": "Lesůňky", "text": "Lesůňky\n\nObec Lesůňky (starší názvy \"Lessonicz\", \"Lesunky\", \"Lessunky\") se nachází v okrese Třebíč v kraji Vysočina. Žije zde obyvatel.\n\nPrvní písemná zmínka o obci pochází z roku 1387, v jiném zdroji se však uvádí, že první zmínka byla v roce 1324, kdy je uveden Nevhlas z Lesonic. Ves vznikla na místě dvora, obsazena byla lidmi z Lesonic. Zrod samotné vesnice však spadá zřejmě až do 16. století. Vesnice patřila dlouhodobě do lesonického panství.\n\nV letech 2006–2010 působil jako starosta Jan Soukup, od roku 2010 tuto funkci zastává Ing. Jana Chrástecká.\n\n\n\n"}
{"id": "107812", "url": "https://cs.wikipedia.org/wiki?curid=107812", "title": "Lovčovice", "text": "Lovčovice\n\nObec Lovčovice (německy \"Lospitz\") se nachází v okrese Třebíč v kraji Vysočina. Žije zde obyvatel.\n\nPrvní písemná zmínka o obci pochází z roku 1360.\n\n\n\n"}
{"id": "107814", "url": "https://cs.wikipedia.org/wiki?curid=107814", "title": "Rojetín", "text": "Rojetín\n\nRojetín je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 12 kilometrů západně od Tišnova. Žije zde obyvatel.\n\nPrvní písemná zmínka o obci pochází z roku 1355. Zdejší poddaní mívali za povinnost ročně dodávat vrchnosti kopu smržů.\n\nDne 25. dubna 2018 bylo usnesením výboru pro vědu, vzdělání, kulturu, mládež a tělovýchovu Poslanecké sněmovny Parlamentu České republiky schváleno udělení znaku a vlajky obce.\n\n\n\n"}
{"id": "107815", "url": "https://cs.wikipedia.org/wiki?curid=107815", "title": "Třesov", "text": "Třesov\n\nObec Třesov (německy \"Trzesow\", \"Tresow\") se nachází v okrese Třebíč v Kraji Vysočina, 20 km na východ od Třebíče. Žije zde obyvatel.\n\nPrvní písemná zmínka o obci pochází z roku 1464. Obec byla do roku 1898 a od roku 1960 součástí obce Hartvíkovice, mezi lety 1949 a 1960 byla obec začleněna do okresu Velká Bíteš. V roce 1899 byl v obci založen čtenářsko-pěvecký spolek, v roce 1900 Národní jednota a v roce 1924 Domovina.\n\nV letech 2006–2010 působil jako starosta Jaromír Kazatel, od roku 2010 tuto funkci zastává Karel Krčál.\n\nV obci se nachází kaplička svatého Jana Nepomuckého z roku 1857, socha Svobody k dvacátému výročí založení republiky (budována 1938) a hasičská zbrojnice.\n\nKoncem 20. století byla provedena rekonstrukce objektu obecního úřadu a hasičské zbrojnice. Tento objekt nyní slouží jako místo aktivního odpočinku, kde místní hasiči pořádají každý rok mnoho kulturních akcí (pouťovou zábavu, třesovskou lávku, rybářské závody, aj.)\n\n\n"}
{"id": "107818", "url": "https://cs.wikipedia.org/wiki?curid=107818", "title": "Zálesná Zhoř", "text": "Zálesná Zhoř\n\nZálesná Zhoř je obec v okrese Brno-venkov v Jihomoravském kraji, v Křižanovské vrchovině. Žije zde obyvatel.\n\nPrvní písemná zmínka o obci pochází z roku 1358. Od roku 1850 byla Zálesná Zhoř součástí Zbraslavi, od 70. let 19. století spadala pod obec Stanoviště. Samostatnou obcí se stala v prvním desetiletí 20. století.\n\nSeverní část katastru protíná krátký úsek dálnice D1. Do obce vede silnice III/3955 ze silnice II/395 ve směru od Stanoviště.\n\n\n"}
{"id": "107819", "url": "https://cs.wikipedia.org/wiki?curid=107819", "title": "Závraty", "text": "Závraty\n\nObec Závraty () se nachází v okrese České Budějovice, kraj Jihočeský, zhruba 8 km zjz. od Českých Budějovic. Žije zde obyvatel, čímž se Závraty řadí mezi obce v Česku s nejnižším počtem obyvatel.\n\nPrvní písemná zmínka o obci pochází z roku 1365.\n\nOd roku 1850 patřily Závraty pod obec Vrábče, v letech 1960–1991 spadaly pod Homole. Samostatnou obcí se staly od roku 1992.\n\n\n"}
{"id": "107820", "url": "https://cs.wikipedia.org/wiki?curid=107820", "title": "Zádolí", "text": "Zádolí\n\nObec Zádolí () se nachází v okrese Ústí nad Orlicí v Pardubickém kraji, zhruba 6 km jjz. od Vysokého Mýta. Žije zde obyvatel.\n\nObě části tvoří jeden souvislý sídelní útvar, přičemž Zádolí představuje jeho západní polovinu, Stříhanov pak východní. Katastrální hranice mezi nimi sleduje v přibližně jiho-severním směru místní drobnou vodoteč na dně údolí.\n\nPrvní písemná zmínka o obci pochází z roku 1461.\n\n\n"}
{"id": "107821", "url": "https://cs.wikipedia.org/wiki?curid=107821", "title": "Trpík", "text": "Trpík\n\nObec Trpík (německy \"Türpes\", původně \"Tirpings\") se nachází asi 8 km jižně od Lanškrouna v okrese Ústí nad Orlicí v Pardubickém kraji. Žije zde obyvatel, pročež se jedná o nejmenší samosprávnou obec Lanškrounska i celého okresu.\n\nPrvní písemná zmínka o obci pochází z roku 1304.\n\n\n"}
{"id": "107822", "url": "https://cs.wikipedia.org/wiki?curid=107822", "title": "Vratislávka", "text": "Vratislávka\n\nVratislávka je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 14 kilometrů západně od Tišnova. Žije zde obyvatel.\n\nPrvní písemná zmínka o obci pochází z roku 1358.\n\n\n\n"}
{"id": "107823", "url": "https://cs.wikipedia.org/wiki?curid=107823", "title": "Litostrov", "text": "Litostrov\n\nLitostrov je obec v okrese Brno-venkov v Jihomoravském kraji. Nachází se v Křižanovské vrchovině. Žije zde obyvatel.\n\nPrvní písemná zmínka o obci pochází z roku 1376. Od roku 1850 do prvního desetiletí 20. století byl Litostrov součástí Rosic.\n\n\n\n"}
{"id": "107824", "url": "https://cs.wikipedia.org/wiki?curid=107824", "title": "Jagex", "text": "Jagex\n\nJagex Limited (nebo \"Jagex Ltd\", \"Jagex Software\", \"Jagex Games Studio\") je společnost s ručením omezeným původem ze Spojeného království vyrábějící počítačové hry naprogramované v jazyku Java. Společnost je nejvíce známá pro svou MMORPG hru RuneScape.\n\nNázev společnosti pochází ze slov Java Gaming Experts (česky „experti na Java-hry“).\n\nSpolečnost byla založena roku 1999 Andrewem Gowerem, jeho starším bratrem Paulem Gowerem a Constantem Tedderem. Cílem této společnosti bylo vyrábět Java-hry publikované na internetu. Od prosince 2001 se začala společnost plně soustředit na jediný projekt, kterým byla hra RuneScape.\n\nV tuto dobu také změnila své jméno z Jagex Software na Jagex Ltd. Hlavním cílem bylo vytvořit v RuneScape dvě verze – jednu placenou a druhou reklamní zdarma. Vypuštění placené verze proběhlo v únoru 2002. Pro každého hráče byla zpoplatněna sumou 3.20 £ měsíčně a už první týden si získala 5000 členů. K dnešnímu datu má Jagex přes 4,000,000 hrajících hráčů a z toho přes 1,000,000 platících. Jagex se dále rozvíjí a působí celosvětově, servery hry Runescape má v šesti zemích světa a jejich počet přesahuje 150. Majetek zakladatelů společnosti, bratrů Gowerových, se v roce 2006 odhadl na 32 milionů britských liber.\n\nDaleko nejvýznamnější hrou Jagexu je již zmiňovaná MMORPG Runescape, avšak před jejím spuštěním Jagex vyvíjel mini-hry mezi které patří:\nVšechny tyto hry jsou k dispozici na oficiální stránce společnosti (Runescape má svou vlastní stránku)\nMezi další projekty Jagexu patří Fun-orb(http://www.funorb.com )- většinou ON-LINE obnova klasických 2D her pro DOS.\nDále v současné době plánovaná MMORPG hra z budoucnosti Mechscape, která by měla vyjít začátkem roku 2009. JaGEx nefunguje jen vývojář, ale také jako distributor her. Přesným příkladem je například online strategie War of Legends, což je upravená a přeložená verze čínské hry World of Feng Shen \n\n\n"}
{"id": "107826", "url": "https://cs.wikipedia.org/wiki?curid=107826", "title": "Membránový potenciál", "text": "Membránový potenciál\n\nMembránový potenciál je rozdíl elektrického potenciálu mezi dvěma stranami biologické membrány. Z fyzikálního hlediska je to vlastně napětí na polarizované polopropustné membráně. Vzniká jako důsledek působení elektrochemického gradientu malých iontů a protonů.\n\nZ vlastností polopropustné membrány totiž vyplývá, že průchod většiny látek není ve většině případů možný volně. Volně mohou přes membránu procházet pouze ty molekuly, které jsou rozpustné v tucích, a takové molekuly, které jsou pouze slabě polarizovány (voda, močovina, glycerol, oxid uhličitý) – a to pouze v místech silného zakřivení nebo při změně elektrického pole. Nabité částice mohou přes membránu projít za předpokladu, že pro ně existuje buď kanál, kterým by mohly projít, nebo specifický přenašeč.\n\nZ toho plyne i nerovnoměrné rozdělení iontů vně a uvnitř membrány.\n\nMezi vnější a vnitřní částí cytoplasmatické membrány naprosté většiny živých buněk existuje klidový membránový potenciál, jehož hodnota je –30 až –90 mV (u většiny neuronů v lidském těle: -70 až -90 mV). Rozdíly v koncentracích iontů vně a uvnitř buňky způsobí, že vnitřní povrch membrány nese záporný náboj díky organickým iontům (glutamát, aspartát), vnější povrch pak náboj kladný. Klidový membránový potenciál je třeba chápat jako výsledek rovnováhy, která se ustaví na základě koncentračního a elektrického gradientu jednotlivých iontů. Uvnitř buňky je značné množství bílkovin, které nemohou procházet přes membránu a které nesou záporný náboj. To je výchozí stav způsobující zápornost vnitřku buňky.\n\nKoncentrace iontů v extracelulárním prostoru se velmi liší od koncentrace iontů uvnitř buňky:\n\nDůsledky jsou následující:\n\n\nKonečný klidový membránový potenciál můžeme tedy chápat jako výsledek protichůdného (nebo souhlasného) působení výše uvedených sil. Tato situace platí pro většinu buněk. Existují však buňky, u nichž není možné hovořit o klidovém membránovém potenciálu – tedy takové, které svoji polaritu neustále mění – pacemakerové buňky. Pro ně by pak byly výše uvedené podmínky změněny a hovoří se o prostupech iontů „stále otevřenými“ iontovými kanály. Podle tohoto kritéria, tj. zda buňka mění či nemění v klidu rozdíl napětí mezi vnější a vnitřní stranou membrány, je možné buňky rozdělit na:\nU buněk neúplně polarizovaných je chybné hovořit o klidovém membránovém potenciálu, neboť neustále mění rozdíl polarity mezi vnější a vnitřní stranou membrány.\n\nHyperpolarizace je zvyšování membránového potenciálu (zvyšování rozdílu potenciálů), vzniká tedy více negativní membránový potenciál. Hyperpolarizace u nervových buněk zabraňuje vzniku nervového impulzu (akčního potenciálu) a má tedy uklidňující účinek na nervové buňky. Depolarizace je snižování membránového potenciálu směrem k nulovým hodnotám. Depolarizace typicky probíhá při vzrušení nervových buněk jako pokles potenciálu směrem k nule – taková depolarizace je nutná pro vznik akčních potenciálů a tedy i pro šíření vzruchů.\n\nNa membránách nervových a svalových buněk dochází k dočasným, vratným a rychlým změnám membránového potenciálu, které umožňují přenos vzruchu a svalový stah. To se označuje jako akční potenciál.\n\nMěřením membránového potenciálu je možné nepřímo sledovat fyziologické a biochemické pochody uvnitř buňky, případně její interakci s vnějším prostředím.\nZa podmínek rovnováhy lze ze známé koncentrace vybraného iontu (membrána pro něj musí být propustná) uvnitř a vně buňky přímo spočítat hodnotu membránového potenciálu Nernstova rovnice:\n\nkde \"Ψ\" je membránový potenciál ve voltech, \"k\" je konstanta závislá na teplotě a na náboji daného iontu; druhý výraz v rovnici je přirozený logaritmus podílu extracelulární a intracelulární koncentrace iontu. Konstanta \"k\" je definována vztahem \"k = R T/z F\", kde \"R\" je univerzální plynová konstanta, \"T\" je absolutní teplota, \"z\" je valence iontu a \"F\" Faradayova konstanta.\nV případě neurálních buněk lze užít Goldman-Hodgkin-Katzova rovnice:\n"}
{"id": "107827", "url": "https://cs.wikipedia.org/wiki?curid=107827", "title": "G-kód", "text": "G-kód\n\nPojem CNC značí (Computer Numerical Control) počítačem (číslicově) řízený obráběcí stroj pro obrábění kovů, dřeva atd. (užití ponejvíce ve strojírenství). Stroj, jeho řídicí systém používá při své činnosti:\n\nG kódy ( přípravné ) zejména určené pro programování dráhy nástroje v prostoru kartézských souřadnic (dané výkresem konstruktéra obrobku závislé na tvaru a rozměrové přesnosti, jakosti obráběných ploch). Je zde nutno upresnit, že v posledním období ( minimálně od roku 2012, ale pravděpodobně už i dřív), dochází u většiny výrobců CNC strojů k ignorování dříve běžných standardů a ISO norem. Takže se zcela obcházejí zavedená pravidla a jednotlivé G-kódy využívají různí vyrobci v naprosto odlišných vyznamech.\n\nM kódy převážně jde o spuštění strojových (PLC) funkcí (př. otáčením vřetene s nástrojem nebo s obrobkem, chlazení v řezu).\n\nProgramování v ISO kódech. (DIN 66025) V programech se vyskytují i další písmena (př. T – nástroj, X Y Z – značení souřadnic, S – velikost otáček, řezné rychlosti a další písmena). Použití pouze těchto kódů a značení, nazývá se ISO programování, Zde každý výrobce ŘS (řídicích systémů) si tuto normu upravuje, doplňuje a používá dle svých potřeb.\n\nMnozí ze současných výrobců ŘS různých názvů (firem) již pro programování tyto ISO kódy nepoužívají, je to dáno postupným vývojem v těchto firmách. Vývoj od ISO programování, se měnil to pro zjednodušení práce při tvorbě programu, snížení možných chyb, dále dle požadavku svých zákazníků, uživatelů o nové další zejména technologické funkce při obrábění atd. – stále probíhá nepřetržitý vývoj, inovace. Zjednodušení v programování zejména spočívá v nepoužívání G, M kódů, nahrazeno symboly, písmeny, zkratkami ve vytvářených cyklech – př. prvotní cyklus G64 podélný hrubovací cyklus je ohraničen tvarem obdélníku, v současnosti je cyklus ohraničen zadaným tvarem obráběné kontury výrobku. Ovšem, v daném ŘS vytvořený CNC program je pro obrábění přeložen do G, M kódů této firmy, takto je stroj řízen ISO kódy. Pokud je program vytvořen v jiném ŘS, než má stroj, na kterém proběhne výroba, musí být přeložen do tohoto systému, totéž platí při použití CAD/CAM systémů. Překladač se nazývá postprocesor.\n\nUveden pouze na ukázku výběr z těch nejpoužívanějších s komentářem.\n\nG přípravná funkce (Go); M pomocná funkce (Machine).\nV současnosti nemá smyslu uvádět celou normu ISO a její číslo, vývoj v této oblasti, tak jak v celé IT, jde tak rychle dopředu, že předběhl možnosti podchycení normalizací. Lze konstatovat, že výrobci ŘS a strojů ty nejzákladnější kódy dodržují, ostatní kódy jsou doporučovány a volné posice doplňovány, nyní je počet dvojmístných cifer nedostačující, jsou i více ciferné.\n\nPři studiu a praktickém použití CNC stroje s konkrétním ŘS, lze bez velkých obtíži se plně seznámit, zda a které G a M kódy je třeba znát při vlastním programování. Mnohé řídicí systémy ani tuto znalost nevyžadují.\n\n\"Poznámka:\" Programátoři v některých firmách, zejména se sériovou výrobou, stále používají ISO kódy při tvorbě programu pro vhodnější popis dráhy nástroje, s cílem snížení času výroby i o zlomky sekund což při velkých počtech kusů znamená velké úspory. Toho dosahují za cenu větší pracnosti tvorby programu, vůči těm, kde se používají cykly sice dokonalejší a umožňující rychlé programování.\n\nŘS FANUC (a jeho klony v různé míře) používá ISO programování a to na začátku a konci programu a též mezi cykly kde se mění nástroj a otáčky (řezná rychlost). Jedná se o jednoduché funkce, jejíchž pochopení není problémem a toto je ještě zjednodušeno při použití karty, na které je sepsány po sobě jdoucí bloky zajištující potřebnou činnost – zde programující mění dle potřeby pouze číselné veličiny. Cykly se skládají ze dvou částí: z technologické a z geometrické, kódové značení netřeba znát.\n\nCykly, 1. část technologická – Po vyplnění slovně daných tabulek, automaticky se zapíše do programu pod G kódem čtyřmístným.\n\nCykly, 2. část geometrie obrobku – Po nakreslení obráběného tvaru automaticky se zapíše do programu pod M kódem dvojmístným. V případě kdy geometrický tvar pro obrábění je jednoduchý, vyplňuje se pouze tabulka, a zápis bude pod G kódem čtyřmístným.\n\nCykly se při vlastním obrábění v ŘS rozloží do příslušných G a M kódů ovládajících stroj.\n\nToto rozložení si může provést i programující, to pro možnou potřebu doladění svého programu.\n\n"}
{"id": "107828", "url": "https://cs.wikipedia.org/wiki?curid=107828", "title": "Doubravice (Nečtiny)", "text": "Doubravice (Nečtiny)\n\nDoubravice (dříve \"Německá Doubravice\", ) je vesnice v severozápadní části okresu Plzeň-sever, část obce Nečtiny. V roce 2011 zde trvale žilo 11 obyvatel, katastrální území \"Doubravice u Nečtin\" měří 187,63 ha a PSČ všech adres je 331 62.\n\nDoubravice se nachází 5 km východně od Manětína a 1,6 km severně od Nečtin. Ves leží na jižním svahu osamocené stolové hory Kozelka, terén pozvolně klesá jihovýchodním směrem ke korytu Starého potoka.\n\nVes je poprvé písemně zmiňována v roce 1239 jako majetek benediktinského kláštera v Kladrubech. Roku 1381 držel Doubravici Bušek Calta z nedaleké Kamenné Hory, od roku 1410 byla součástí panství Štědrá, po roce 1489 panství Toužim. V letech 1572–1651 byla součástí panství Žlutice, které vlastnili Kokořovci. Od roku 1651 připadla pod nečtinské panství. Po druhé světové válce se ves pozvolna stala rekreační lokalitou.\n\nNa svažité návsi se kromě dvou rybníčků nachází obdélná kaple sv. Anny. V její dřevěné věžičce býval zvonek. V kruhové vsi jsou některé z domů částečně dřevěné se zbytky hrázděných štítů. V Doubravici i jejím okolí je řada drobných litinových a kovaných křížků z 19. a počátku 20. století, v polích je také pomníček padlým v první světové válce.\n\nStolová hora Kozelka leží v bezprostřední blízkosti vsi, z vyššího vrcholu je výhled do okolí ve směru na Nečtiny. Obvod hory je tvořen čedičovými skalními útvary zvanými Zkamenělé stádo, které jsou chráněné stejnojmennou přírodní rezervací a zároveň slouží horolezcům jako cvičná stěna.\n\nNa druhé straně údolí Starého potoka začíná rozsáhlý lesní komplex přírodního parku Manětínská. Doubravice sousedí s Újezdem na severovýchodě, s Lešovicemi na východě, s Nečtinami na jihu, s Kamennou Horou na západě a s Potokem na severozápadě.\n\n\n"}
{"id": "107830", "url": "https://cs.wikipedia.org/wiki?curid=107830", "title": "Greatest Hits: My Prerogative", "text": "Greatest Hits: My Prerogative\n\nGreatest Hits: My Prerogative je první výběrová kolekce americké popové zpěvačky Britney Spears, která vyšla 9. listopadu 2004.\nZpěvačka na tomto výběru rekapituluje svoji dosavadní kariéru a přidává tři nové singly.\n\n"}
{"id": "107836", "url": "https://cs.wikipedia.org/wiki?curid=107836", "title": "Dolní Bousov", "text": "Dolní Bousov\n\nDolní Bousov je město ležící v okrese Mladá Boleslav na jižním okraji Českého ráje. Rozkládá se asi osmnáct kilometrů východně od Mladé Boleslavi. Žije zde obyvatel.\n\nNejstarší historie osídlení je doložena od mladší doby kamenné. V době železné zde pobývali Markomani a v průběhu 8. století se zde usazují Slované.\n\nPrvní písemné zmínky pocházejí z let 1318, kdy je připomínán Ctibor z Búsovce, roku 1330 je pak připomínán Bús z Bousova, pravděpodobný zakladatel zdejší tvrze, a konečně roku 1360 je připomínána samotná obec – farní ves \"Búsov\" na potoku Klenici, přináležící k panství hradu Michalovice.\n\nRoku 1497 je Bousov poprvé uváděn jako městečko přináležející k panství hradu Kost. Roku 1560 získává právo pořádat dva výroční trhy ročně a v roce 1600 získává od císaře Rudolfa II. městský znak a právo pečetit zeleným voskem.\n\nV roce 1991 byl obci navrácen status města. Od 11. května 2006 obec užívá vlajku.\n\nNejslavnějším rodákem obce je český filmový a divadelní herec a režisér Vítězslav Vejražka, z fiktivních pak rekrut Pech z Osudů dobrého vojáka Švejka, podle jehož podání zde bylo „\"267 domů, 1936 obyvatelů českých, hejtmanství Jičín, okres Sobotka, bývalé panství Kost, farní chrám svaté Kateřiny ze 14. století, obnovený hrabětem Václavem Vratislavem Netolickým, škola, pošta, telegraf, stanice české obchodní dráhy, cukrovar, mlýn s pilou, samota Valcha, šest výročních trhů\"“.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (města) v roce, kdy ke změně došlo:\n\nVe městě Dolní Bousov s 2009 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, telefonní úřad, četnická stanice, katolický kostel, společenstvo oděvních živností, sbor dobrovolných hasičů, lékař, 3 autodopravci, biograf Bousov, cukrovar, 2 čalouníci, drogerie, družstvo pro rozvod elektrické energie, výroba granátového zboží, 2 hodináři, 8 hostinců, kapelník, výroba kartáčů a štětek, kloboučník, 2 knihaři, 2 mechanici, mlýn, obchod s obuví Baťa, 2 pily, sklenář, okresní hospodářská záložna, spořitelní a záložní spolek, městská spořitelna, stavební podnikatelství, velkostatek, zubní ateliér.\n\nVe vsi Bechov s 280 obyvateli (v roce 1932 samostatné vsi, ale která se později stala součástí Dolního Bousova) byly evidovány tyto úřady, živnosti a obchody: obchodník s dobytkem, družstvo pro rozvod elektrické energie, hospodářské strojní družstvo, 2 hostince, konfekce, kovář, mlýn, 2 obuvníci, pila, obchod se smíšeným zbožím, truhlář.\n\nVe vsi Horní Bousov s 509 obyvateli (v roce 1932 samostatné vsi, ale která se později stala součástí Dolního Bousova) byly evidovány tyto živnosti a obchody: obchodník s dobytkem, družstvo pro rozvod elektrické energie, 2 hostince, 2 koláři, 2 kováři, krejčí, výroba lihovin, lom, 2 mlýny, obuvník, 2 rolníci, 2 řezníci, 3 obchody se smíšeným zbožím, výroba sodové vody, obchod se zvěřinou a drůbeží.\n\nSilniční doprava\n\nCelým městem prochází silnice II/279 Svijany - Horní Bousov - Dolní Bousov - Mcely. Z Dolního Bousova vychází silnice II/281 do Sobotky a Újezdu pod Troskami. Místní část Horní Bousov protíná silnice I/16 Mělník - Mladá Boleslav - Sobotka - Jičín - Trutnov. V místní části Horní Bousov končí silnice II/268 Mimoň - Ralsko - Mnichovo Hradiště - Horní Bousov.\n\nŽelezniční doprava\n\nV Dolním Bousově se křižují tratě 064 Mladá Boleslav - Stará Paka a 063 Bakov nad Jizerou - Dolní Bousov - (Kopidlno). Železniční Trať 063 je jednokolejná regionální trať, doprava byla zahájena roku 1883. Je provozována v úseku Bakov nad Jizerou - Dolní Bousov v pracovních dnech roku 2011 s přepravním zatížením obousměrně 5 osobních vlaků. Na úseku do Kopidlna je od roku 2007 zastavena osobní doprava. Železniční Trať 064 Mladá Boleslav - Stará Paka je jednokolejná regionální trať, doprava byla zahájena roku 1905. Přepravní zatížení v úseku mezi Mladou Boleslaví a Dolním Bousovem činilo v pracovních dnech roku 2011 obousměrně 14 osobních vlaků. Na území města se nachází odbočná železniční stanice Dolní Bousov a dále na trati 064 železniční zastávka Bechov.\n\nAutobusová doprava\n\nVe městě zastavovaly v květnu 2011 autobusové linky do těchto cílů: Hořice, Jičín, Kněžmost, Kopidlno, Lázně Bělohrad, Libáň, Mladá Boleslav, Mnichovo Hradiště, Praha, Sobotka.\n\n\nMěstská knihovna v Dolním Bousově je univerzální veřejnou knihovnou, jejímž zřizovatelem je město Dolní Bousov. Knihovna nabízí (\"data k r. 2018\") více než 13 500 svazků, 32 titulů časopisů, regionální literaturu, deskové stolní hry a přístup na veřejný internet. Knihovna se nachází v Kostelní ulici ve zrekonstruované budově bývalé fary.\n\nVíce než polovina registrovaných čtenářů jsou děti a mládež ve věku do 15 let. Udržovat tuto příznivou statistiku se knihovně daří díky soustředěné práci se školními dětmi, které se k četbě snaží motivovat různými soutěžemi a akcemi v knihovně. Na besedy do knihovny jsou pravidelně zvány celé kolektivy tříd.\n\nKnihovnická práce je rozmanitá, není omezena jen na výpůjční činnost. V knihovně se realizuje řada veřejných vzdělávacích pořadů a vystoupení, jak pro dospělé čtenáře, tak především pro děti. Ty jsou účinně doplňovány menšími výstavkami knih nebo větší výstavou v galerii Na faře v přízemí budovy. Týdenní výpůjční doba pro veřejnost představuje (v roce 2019) 19 hodin. Knihovna se zapojuje do významných celostátních akcí - např. Březen - měsíc čtenářů, Týden knihoven, Den pro dětskou knihu, Noc s Andersenem, anketa SUK o nejhezčí dětskou knihu, Pasování na rytíře knih, Už jsem čtenář...\n\nKnihovna je členem SKIP - Svaz knihovníků a informačních pracovníků ČR.\n\nV roce 2013 získala knihovna za své webové stránky dětského oddělení s názvem Knižní doupě celostátní ocenění Biblioweb.\n\n\n"}
{"id": "107839", "url": "https://cs.wikipedia.org/wiki?curid=107839", "title": "B in the Mix: The Remixes", "text": "B in the Mix: The Remixes\n\nB in the Mix: The Remixes je první remixové album americké popové zpěvačky Britney Spears, které vyšlo 22. listopadu 2005. Album vydala její nahrávací společnost pouhé dva měsíce po narození jejího prvního potomka, proto z alba nebyl oficiálně vydán žádný singl.\n\n"}
{"id": "107840", "url": "https://cs.wikipedia.org/wiki?curid=107840", "title": "Doba kamenná", "text": "Doba kamenná\n\nDoba kamenná (cca 3 miliony let př. n. l. – 4. tisíciletí př. n. l.) je jedno z období pravěku, při kterém lidé široce využívali kámen na výrobu nástrojů.\n\nNa výrobu nástrojů se používalo mnoho druhů kamene. Například vytvarovaný pazourek a buližník se používaly jako nástroje na řezání a zbraně. Dřevo, kosti, exoskelet a parohy se také hojně používaly. Nejznámějším nástrojem této doby byl pěstní klín určený jednak jako zbraň a jednak jako pracovní nástroj. Kromě toho existovaly vybrušované hroty k oštěpům a šípům a pestrá škála škrabek, které usnadňovaly zpracování kůží a potravin.\nNa konci doby kamenné se sedimenty (např. jíl) používaly na výrobu hrnců. Několik inovací v užívání kovů charakterizují pozdější eneolit (doba měděná), doba bronzová a doba železná.\n\nObdobí zahrnuje první rozšířené užívání technologie ve vývoji člověka a rozšiřování lidstva ze savan Jižní Afriky do zbytku světa. Skončilo s rozvojem zemědělství, domestikací jistých zvířat a tavbou měděné rudy za účelem produkování mědi. Období se také říká \"pre\"historie, protože lidé ještě neuměli psát – což je tradiční začátek historie (to jest zaznamenaná historie).\n\nTermín „doba kamenná“ byl používán archeology pro určení dlouhého předmetalurgického období, které kamenné nástroje přežily mnohem lépe než nástroje vyrobené z jiných (měkčích) materiálů. Je to první období v třídobé periodizaci. Dělení doby kamenné na starší a mladší poprvé navrhl Jens Jacob Worsaae v roce 1859. Další dělení na paleolit, mezolit a neolit, které se používá dodnes, zavedl John Lubbock v knize \"Prehistoric Times\" (\"Prehistorický čas\"), vydané v roce 1865. Tato tři období jsou ještě dále rozdělená. Eneolit (doba měděná, chalkolit) se uvádí buď jako další období doby kamenné, nebo jako část neolitu, anebo jako období mezi neolitem a dobou bronzovou.\n\n\nZ globálního hlediska je časování tohoto údobí dějin velmi relativní, protože jednotlivé navzájem izolované kultury lidstva dosahovaly v pravěku určitých vývojových úrovní ve velmi odlišných časových horizontech.\n"}
{"id": "107841", "url": "https://cs.wikipedia.org/wiki?curid=107841", "title": "Štěpkov", "text": "Štěpkov\n\nObec Štěpkov se nachází v okrese Třebíč v kraji Vysočina. Žije zde obyvatel.\n\nPrvní písemná zmínka o obci pochází z roku 1351.\n\nDo roku 2014 zastával funkci starosty Čestmír Malý, od roku 2014 vykonává funkci starosty Jaroslav Kyprý.\n\nV roce 2016 získala obec ocenění v soutěži Vesnice Vysočiny 2016, konkrétně obdržela diplom za příkladnou péči o sakrální stavbu. V roce 2017 byla schválena dotace kraje Vysočina pro udržení malých obchodů ve vesnici, Štěpkov je jednou z podpořených obcí. V roce 2018 získala obec ocenění v soutěži Vesnice Vysočiny 2018, konkrétně obdržela Zlatou cihlu kategorie B za obnovu/rekonstrukci staveb venkovské zástavby za opravu hasičské zbrojnice. V roce 2019 získala obec ocenění v soutěži Vesnice Vysočiny 2019, konkrétně obdržela Diplom za péči o drobné sakrální památky.\n\n\n\n"}
{"id": "107842", "url": "https://cs.wikipedia.org/wiki?curid=107842", "title": "Rácovice", "text": "Rácovice\n\nRácovice jsou obec v okrese Třebíč, asi 8,5 km na východ od Jemnice na říčce Bihance. Obec leží při železniční trati Moravské Budějovice–Jemnice s vlastní stejnojmennou zastávkou. Žije zde obyvatel. Vesnicí prochází silnice druhé třídy II/152.\n\nPrvní písemná zmínka o obci pochází z roku 1354; roku 1355 ji měl v držení Jaroslav z Rácovic. Název pochází od osobního jména \"Rác\". K roku 1927 činila rozloha obce 723 ha, domů bylo 47 a obyvatel 267. Přiškolena a přifařena byla do Velkého Újezda vzdáleného 1,5 km jižním směrem. Poštou spadaly Rácovice k Třebelovicím. Podle údajů sčítání lidu v roce 1901 měly Rácovice 48 domů, 241 obyvatel, všech národnosti české, katolického vyznání 236, židů bylo 5, mužů 117 a žen 124.\n\n\n\nOd roku 1911 v obci působí sbor dobrovolných hasičů. Samospráva obce pravidelně vyvěšuje 5. července moravskou vlajku. \n\n\n\n"}
{"id": "107847", "url": "https://cs.wikipedia.org/wiki?curid=107847", "title": "Tukleky", "text": "Tukleky\n\nNázev Tukleky má více sídel:\n\n"}
{"id": "107848", "url": "https://cs.wikipedia.org/wiki?curid=107848", "title": "Spolí", "text": "Spolí\n\nNázev Spolí má více sídel:\n\n\nSlovo Spolí je také součástí názvu sídla:\n\n"}
{"id": "107849", "url": "https://cs.wikipedia.org/wiki?curid=107849", "title": "Jiří Brabec", "text": "Jiří Brabec\n\nJiří Brabec (2. července 1940 Praha – 17. listopadu 2003 Božejov) byl český klavírista, skladatel, muzikant především country hudby. Založil skupinu Country Beat Jiřího Brabce a byl členem Country Music Association (CMA).\n\nNa Pražské konzervatoři nedostudoval hru fagot a v roce 1958 spoluzaložil Fapsorchestru. S touto skupinou hrál na klavír také rock and roll, což byl v tehdejším Československu průlom. Díky němu hrála skupina často i v podniku patřícímu britskému velvyslanectví. V roce 1960 však na delší dobu onemocněl a skupina si našla nového klavíristu.\n\nZaložil postupně další skupiny Sparrows a Karkulka. Při účinkování s druhou z nich se již stal profesionálem a seznámil se s Jiřím Grossmannem. V roce 1966 spolu založili skupinu Country Beat Jiřího Brabce, s níž se přeorientoval na moderní country hudbu. Skupina rychle získala angažmá v divadle Semafor, které však trvalo pouze dva roky.\n\nPrvní vydané album pojmenované podle skupiny zaznamenalo takový úspěch, že se mohla zcela osamostatnit. Projevoval se autorsky zejména ve zpívaných písních i instrumentálních skladbách. Brzy se prosadil se skupinou i v zahraničí, což vyústilo v to, že se v roce 1973 stal prvním československým řádným členem CMA. Skupina v této době doprovázela především Naďu Urbánkovou a Karla Kahovce. Výrazně se také přičinil i o koncerty zahraničních interpretů v Československu (George Hamilton IV., Moody Brothers).\n\nV roce 1991 Country Beat rozpustil a začal v České televizi uvádět pořad \"Country Express Praha - Nashville\", který se dočkal více než stovky premiérových dílů. V roce 2000 Country Beat obnovil jako skupinu doprovázející především Šárku Rezkovou. S touto zpěvačkou se o dva roky později oženil. Bylo to jeho třetí manželství, které však trvalo necelý rok, než se na pronajaté chatě zastřelil.\n\n\n"}
{"id": "107858", "url": "https://cs.wikipedia.org/wiki?curid=107858", "title": "Pec (okres Domažlice)", "text": "Pec (okres Domažlice)\n\nPec () je obec v jihozápadní části okresu Domažlice, pod horou Čerchov (nejvyšším vrcholem Českého lesa), na které se nachází Kurzova rozhledna. Žije zde obyvatel. Ves, ze tří stran obklopená lesy, je vzdálena 7 km jihozápadně od Domažlic a 9 km severně od hraničního přechodu Folmava \"(do Německa)\". Žije zde zhruba 230 obyvatel.\n\nPrvní písemná zmínka o obci pochází z roku 1652 v souvislosti se stavbou pecí a hutí na zpracování železné rudy. Kolem roku 1805 tato huť zanikla a byla nahrazena sklářskou hutí. V 19. století se místní obyvatelstvo zabývalo především dřevorubectvím a výrobou nářadí a obuvi. V roce 1869 žilo v Peci 545 lidí, v roce 1910 pak 626. Za První republiky se počet obyvatel snížil na 460 (1930) a Pec se stala oblíbeným turistickým letoviskem v Českém lese. Po 2. světové válce došlo k odsunu Němců, kteří ale netvořili většinu obyvatel obce. Do 70. let 20. století fungovala v Peci malotřídní škola. Až do roku 1991 byla Pec střídavě osadou obcí Chodov nebo Trhanov.\n\nPoloha obce skýtá předpoklad pro další rozvoj turistického ruchu. Je východiskem turistických tras na Čerchov (5 km), na Výhledy (3 km) nebo na Babylon (okres Domažlice) (3 km). Možnosti koupání jsou v nedalekém rybníku Mlýneček nebo v požární nádrži při hotelu Lesana. V obci je možnost ubytování, největším ubytovacím zařízením je hotel Lesana. V nedávné době byl přestavěn prostor u autobusové zastávky, došlo také k přestavbě hostince a prodejny potravin. Za kulturou občané musejí dojíždět do okolních větších obcí (Trhanov, Chodov, Klenčí pod Čerchovem, Babylon) nebo do Domažlic. Na obecním úřadě se nachází místní lidová knihovna. Obec má sbor dobrovolných hasičů. Vybavenost obce zahrnuje vodovod i kanalizaci. V prvním patře obecního úřadu bylo zřízeno Dřevorubecké muzeum.\n\nNárodnostní složení obce je naprosto jednotné. 98,8 % obyvatel se přihlásilo k české národnosti, zbytek obyvatel (1,2 %) je národnosti slovenské. Obec má velmi příznivé procentuální zastoupení dětí do 14 let (20,8 %). Podle údajů ze SLBD 2001 je 48,3 % obyvatel věřících.\n\nV roce 2001 bylo v Peci 109 ekonomicky aktivních občanů. Nezaměstnanost v obci dosahovala ke dni sčítání 4,6 %, což je hluboko pod okresním, krajským i státním průměrem. 15,6 % zaměstnaných pracovalo v zemědělství, 26,6 % v průmyslu a 10,1 % ve státní správě.\n\nNa katastru obce je 117 domů, z čehož 84 (71,9 %) je obydleno.\n\nCelková výměra katastru obce je 795 ha. 85,4 % rozlohy tvoří lesní půda, 11,2 % zemědělská půda a 9,7 % trvalé travní porosty. Pouhých 6 ha \"(0,75 % rozlohy obce)\" tvoří zastavěné plochy.\n\nPec leží stranou hlavních silničních tahů. V obci končí silnice III. třídy z Trhanova a Chodova. Před obcí, v lokalitě „Brusírna“, se odpojuje menší silnice na Babylon.\n\nŽelezniční doprava se obci vyhýbá úplně. Nejbližší železniční zastávka je v Trhanově (na trati Domažlice-Planá) a je vzdálená 2,7 km od středu obce. Relativně blízko je také zastávka v Babylonu \"(na trati Plzeň-Domažlice-Furth im Wald)\", která je z Pece vzdálená 3,1 km.\n\nAutobusovou dopravu zajišťují místní linky Díly – Trhanov – Domažlice a Domažlice – Díly – Klenčí pod Čerchovem – Pec. Autobusy jezdí pouze v pracovní dny.\n\nJihozápadně od vesnice, na severním úbočí Čerchova, se nachází přírodní rezervace Bystřice.\n\n\n"}
{"id": "107859", "url": "https://cs.wikipedia.org/wiki?curid=107859", "title": "2018", "text": "2018\n\nRok 2018 (MMXVIII) gregoriánského kalendáře začal v pondělí 1. ledna a skončil v pondělí 31. prosince. V České republice měl 250 pracovních dnů a 13 státních a ostatních svátků, z toho 11 jich připadlo na mimovíkendové dny. Letní čas začal v neděli 25. března ve 2.00 hodin a skončil v neděli 28. října ve 3.00 hodin. Dle židovského kalendáře nastal přelom roků 5778 a 5779, dle islámského kalendáře 1439 a 1440.\n\n\n\n\n\n\n\n\n\n\n\"V tomto seznamu jsou uvedeni pouze představitelé významnějších států.\"\n"}
{"id": "107864", "url": "https://cs.wikipedia.org/wiki?curid=107864", "title": "Havlíčkova Borová", "text": "Havlíčkova Borová\n\nHavlíčkova Borová (dříve jen Borová, ) je městys na Vysočině, mezi městy Chotěboř a Přibyslav. Žije zde obyvatel. V obci se nachází Památník Karla Havlíčka Borovského, který se tu v roce 1821 narodil. Je tu také jeho pomník na náměstí, základní a mateřská škola a kostel, o kterém je zmínka i v Havlíčkových \"Tyrolských elegiích\". Natáčel se zde v roce 1966 film \"Noc nevěsty\" (režie Karel Kachyňa, scénář Jan Procházka), který pojednává o kolektivizaci vesnice v padesátých letech. Historické jádro městyse je městskou památkovou zónou. Severozápadním okrajem Havlíčkovy Borové protéká Borovský potok, který je pravostranným přítokem řeky Sázavy.\n\nPrvní písemná zmínka o vsi pochází z roku 1289 pod názvem Rudná Borová. Obec dostala název Borová podle zdejších typických borových lesů. Slovo Roudná pochází od rudy (do konce 16. století se zde těžila a zpracovávala železná ruda). Své současné jméno získala v roce 1949.\n\nV době husitských válek byla součástí přibyslavského panství. Do poloviny 17. století byla Borová majetkem rodu Žejdliců ze Šenfeldu. Pak jim byl majetek zkonfiskován, protože Rudolf Žejdlic ze Šenfeldu se zúčastnil stavovského povstání. Majetek získal rod Dietrichsteinů. V Borové došlo k potlačování českého jazyka a nekatolického obyvatelstva. V roce 1744 udělila Marie Terezie trhové právo, které trvalo do poloviny 20. století. Kolem roku 1770 byl postaven v Borové pivovar.\n\nV roce 1676 byla postavena jednotřídní škola za vlády Ferdinanda z Dietrichsteina, která v roce 1887 shořela. V roce 1888 byla postavena nová. V roce 1870 byla zřízena pošta. Na základě rozsáhlých požárů roku 1888 byl založen hasičský sbor. V roce 1903 byla založena spořitelna, která je od 80. let 20. století součástí pošty. První světová válka překazila výstavbu železnice, která nikdy nebyla uskutečněna. V roce 1926 byla zavedena elektřina. V roce 1921 vznikl Sokol a základní kámen sokolovny byl položen v roce 1932. V roce 1950 bylo založeno jednotné zemědělské družstvo. Havlíčkova Borová se věnovala a stále věnuje tradičním zemědělským plodinám (brambory, obiloviny, řepka a len). Do poloviny 20. století zde lze ještě najít pivovar, mlýn, vinopalnu, olejnu, špýchar, mlékárnu a rozvíjející textilní průmysl. V 21. století značně figuruje zemědělství, což zůstalo už od minulosti, veškerá další dřívější odvětví v Borové úplně zanikla.\n\nObec Havlíčkova Borová v roce 2005 obdržela ocenění v soutěži Vesnice Vysočiny, konkrétně získala ocenění modrý diplom, tj. diplom za vzorné vedení obecní knihovny+bílá stuha, tj. ocenění za činnost mládeže. Od 10. října 2006 byl obci vrácen status městyse. V letech 1992-2010 působil jako starosta Roman Brukner, od roku 2010-2014 tuto funkci zastával Otto Hájek.\n\nV roce 2018 získala obec ocenění v soutěži Vesnice Vysočiny 2018, konkrétně obdržela Oranžovou stuhu za spolupráci obce a zemědělského subjektu.\n\n\n\n\n\n\n"}
{"id": "107865", "url": "https://cs.wikipedia.org/wiki?curid=107865", "title": "CO", "text": "CO\n\nSpojení písmen C a O může mít různé významy:\n\n\n\n\n"}
{"id": "107898", "url": "https://cs.wikipedia.org/wiki?curid=107898", "title": "Univerzální kvantifikátor", "text": "Univerzální kvantifikátor\n\nUniverzální kvantifikátor (∀) (také obecný kvantifikátor či velký kvantifikátor) je matematický symbol používaný nejčastěji v predikátové logice. Do běžného jazyka lze jeho význam přeložit jako „\"pro každé\"“. Duálním kvantifikátorem k němu je existenční kvantifikátor s významem „\"existuje\"“.\n\nZnak ∀ pro univerzální kvantifikátor vznikl převrácením písmena A z anglického – \"všechno\", \"každý\".\n\nVýznam univerzálního kvantifikátoru lze do češtiny přeložit jako „\"pro každé\"“ – umožňuje vyjádřit skutečnost, že danou vlastnost mají všechny uvažované objekty. Například větu „Každý člověk je smrtelný“ můžeme přepsat pomocí univerzálního kvantifikátoru takto: (∀\"x\")(je-li \"x\" člověk, pak \"x\" je smrtelné), tj. pro každý myslitelný objekt \"x\" platí, že je-li člověkem (tzn. ne například kamenem, Bohem či žirafou), pak je smrtelný.\n\nV případě konečných souborů je možné nahradit univerzální kvantifikátor konečným počtem konjunkcí. Například místo toho, abychom řekli „Každý člověk narozený ve 20. století je smrtelný“, můžeme všechny tyto osoby vyjmenovat a o každé prohlásit, že je smrtelná – „Jaroslav Seifert je smrtelný \"a zároveň\" Fidel Castro je smrtelný \"a zároveň\" Jaromír Jágr je smrtelný \"a zároveň\" …“. V případě nekonečných souborů podobnou záměnu provést nelze, neboť vyjmenováváním jednotlivých objektů bychom se nikdy nedobrali konce.\n\n\nPokud P(x) je výrok,tak výrok ve tvaru ¬(∀x P(x)) lze zapsat jako ∃x ¬P(x).\nKupříkladu výrok ¬(∀xϵℝ -x=x) lze zapsat jako ∃xϵℝ -x≠x\n\n"}
{"id": "107913", "url": "https://cs.wikipedia.org/wiki?curid=107913", "title": "Arcidiecézní charita Praha", "text": "Arcidiecézní charita Praha\n\nArcidiecézní charita Praha (ACHP) je nezisková humanitární organizace zřizovaná arcibiskupstvím pražským podle Kodexu kanonického práva (kánon 114, 116) jakožto církevní právnická osoba. Je členem Sdružení Česká katolická charita a součástí římskokatolické církve. Její činnost se zaměřuje zejména na oblast pražské arcidiecéze, nicméně v omezené míře zaobstaravá i humanitární pomoc pro zahraničí. Založena byla v roce 1993.\n\nNáplň činností organizace je \"služba a pomoc lidem v nouzi, bez ohledu na jejich příslušnost k rase, národnosti, náboženství, státní a politické příslušnosti.\" ACHP soustřeďuje svoji činnost na sociální služby na území pražské arcidiecéze, a dále organizuje rozsáhlé humanitární a rozvojové projekty v zahraničí. Nejznámějším je program Adopce na dálku, podporující děti z Indie, Thajska, Ugandy, Běloruska, Zambie, Konga. Podporuje stavbu a provoz nemocnic, škol a jiných komunitních zařízení.\n\nV roce 2015 dostal rozvojový projekt Arcidiecézní charity Praha Česká nemocnice sv. Karla Lwangy v Ugandě od řádu milosrdných bratří Cenu Celestýna Opitze za vzor v péči o nemocné a potřebné.\n\n"}
{"id": "107914", "url": "https://cs.wikipedia.org/wiki?curid=107914", "title": "Zalešany", "text": "Zalešany\n\nObec Zalešany se nachází v okrese Kolín, kraj Středočeský asi 15 km západně od Kolína. Žije zde obyvatel. V roce 2011 zde bylo evidováno 111 adres. Součástí obce je i vesnice Přebozy.\n\nZalešany je také název katastrálního území o rozloze 1,9 km².\n\nPrvní písemná zmínka o obci pochází z roku 1319.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Zalešany \"(238 obyvatel)\" byly v roce 1932 evidovány tyto živnosti a obchody: hostinec, továrna na sušené mléko, mlýn, obchod s lahvovým pivem, obchod se smíšeným zbožím, trafika, velkostatek.\n\nV obci Přebozy \"(263 obyvatel, samostatná obec se později stala součástí Zalešan)\" byly v roce 1932 evidovány tyto živnosti a obchody: hostinec, kovář, mlýn, obuvník, rolník, obchod se smíšeným zbožím, trafika.\n\nDopravní síť\n\nVeřejná doprava 2011\n\n"}
{"id": "107915", "url": "https://cs.wikipedia.org/wiki?curid=107915", "title": "Strážná", "text": "Strážná\n\nObec Strážná (dříve Šumvald, německy \"Schönwald\") se nachází v okrese Ústí nad Orlicí v Pardubickém kraji, 7 km na východ od Lanškrouna. Žije zde obyvatel.\n\nV obci stojí kostel svatého Isidora.\n\nPrvní písemná zmínka o obci pochází z roku 1350.\n\n\n"}
{"id": "107916", "url": "https://cs.wikipedia.org/wiki?curid=107916", "title": "Stropešín", "text": "Stropešín\n\nObec Stropešín se nachází v okrese Třebíč v kraji Vysočina. Žije zde obyvatel.\n\nPrvní písemná zmínka o obci pochází z roku 1125. V roce 2015 obec získala znak, jeho autorem je Jan Tejkal. Podobou je stříbrný kůň se hvězdou na modrém poli. V roce 2019 bylo pořízeno nové dětské hřiště a rekonstruována požární nádrž.\n\n\n\n"}
{"id": "107917", "url": "https://cs.wikipedia.org/wiki?curid=107917", "title": "Nový Telečkov", "text": "Nový Telečkov\n\nObec Nový Telečkov se nachází v okrese Třebíč v Kraji Vysočina. Žije zde obyvatel.\n\nPrvní písemná zmínka o obci pochází z roku 1550.\n\n\n\n\n"}
{"id": "107919", "url": "https://cs.wikipedia.org/wiki?curid=107919", "title": "Komárovice (okres Třebíč)", "text": "Komárovice (okres Třebíč)\n\nObec Komárovice se nachází v Českomoravské vrchovině v okrese Třebíč v Kraji Vysočina. Žije zde obyvatel. Jižně od obce pramení řeka Jevišovka.\n\nPrvní písemná zmínka o obci pochází z roku 1366.\n\nDne 3. dubna 1882 se zde v čísle popisném 14 narodil významný český indolog Vincenc Lesný, který se hlavní měrou zasloužil o rozvoj indologie v Československu. Založil v Praze Školu orientálních jazyků a byl prvním řádným profesorem indologie na Karlově univerzitě. V letech 1945–1952 působil jako ředitel Orientálního ústavu v Praze. Po vytvoření Československé akademie věd v roce 1952 byl jmenován akademikem. Zemřel v Praze 9. dubna 1953. V současné době je na rodném domku Vincence Lesného umístěna jeho pamětní deska, uvnitř je jeho pamětní síň. V domku též sídlí obecní úřad. Při příležitosti výročí narození a úmrtí prof. Lesného se v obci konají vzpomínkové akce, jichž se účastní představitelé Orientálního ústavu, Česko-indické společnosti a indického velvyslanectví v Praze.\n\nV roce 2017 byla schválena dotace kraje Vysočina pro udržení malých obchodů ve vesnici, Komárovice jsou jednou z podpořených obcí.\n\nNedaleko od obce pramení řeka Jevišovka.\n\n\n\nSamospráva obce od roku 2017 vyvěšuje 5. července moravskou vlajku. \n\n\n"}
{"id": "107921", "url": "https://cs.wikipedia.org/wiki?curid=107921", "title": "Radostov", "text": "Radostov\n\nObec Radostov () se nachází v okrese Hradec Králové v Královéhradeckém kraji. Žije zde obyvatel.\n\nRadostov se nachází v nadmořské výšce 237 metrů, 12 kilometrů západně od Hradce Králové. Obec má dvě dílčí části: Starý Radostov a Nový Radostov.\n\nVzniklo přivlastňovací příponou \"–ův\" z osobního jména Radosta a znělo Radostův, tj. dvůr. Objevuje se ještě u obcí Radostice a Radostín.\n\nObec byla založena na vymýcené lesní půdě na přelomu 11. a 12. století. První písemná zmínka o obci však pochází až z roku 1395. Základy obci položila dřevěná tvrz, jejíž prvním známým majitelem byl Aldyk z Radostova. Jména prvních majitelů upadla navždy v zapomnění. Od roku 1663 patřil Radostov Harrachům, kteří ho připojili ke Stěžerskému panství. Před husitskými válkami byl majitelem radostovského zboží Střmen z Radostova. V kronikách je zmínka a jakémsi alchymistovi – Bavor Rodovský mladší z Hustiřan, jemuž Radostov také v 16. století patřil. Patřil mezi nejvýraznější české alchymisty a na Radostově (jak se tehdy říkávalo) si také zřídil svoji laboratoř, kde vydal svoje nejznámější dílo \"Secreta Aristotelis\" a mnoho děl přeložil z latiny do češtiny. Pracoval také na dvoře Rudolfa II. Jelikož se mu v hospodářství nevedlo, byl nucen statek prodat (pravděpodobně Harrachovi, kterému patřil až do zrušení roboty). V roce 1512 koupil Radostov Zachař z Plotišť a později přešel všechen majetek do rukou Radeckých z Radče a na Radostově. Pět roků před bělohorskou bitvou je na statku zapsán Kryštov Radecký. Pro účast na vzpouře proti Habsburkům mu byl majetek zabaven.\n\nPlány rozvoje obce překazila první světová válka. Rakouskou polní uniformu obléklo 54 místních záložníků, z nichž se 5 nevrátilo. Do zajetí padlo 6 mužů, do legií vstoupilo rovněž 5. Vesnice byla sužována častými rekvizicemi. Už v druhém válečném roce těsně přede žněmi zavazovala rekviziční komise přímo na poli k nuceným dodávkám obilí za nízko stanovené ceny. Někteří vychytralci se odškodňovali tím, že prodávali živobytí městským rodinám za nepřiměřené peníze.\n\nK částečnému ozdravění hospodářských poměrů v Radostově došlo ve 20. letech, kdy 26 rodin drobných zemědělců získalo příděly z panského velkostatku. Pozemky však bylo třeba nejdříve odvodnit, protože byly příliš mokré a voda snižovala úrodnost. Sotva se zemědělci vymanili z dluhů, postihla je velká hospodářská krize a zadlužovali se znovu.\n\nObec zvolna konsolidovala meliorační družstvo a se značným nákladem zavedla elektřinu. Začala 2. světová válka. Válečným útrapám se nevyhnul ani Radostov. Tři mladí lidé byli donuceni pracovat v Říši, ale dva z galejí vyvázli tím, že se dali fingovaně operovat.\n\nPodobně jako sousední Hrádek a Radíkovice podporovali i radostovští občané uprchlé zajatce, kteří našli bezpečí v okolních lesích; nasytili je a ukrývali ve staveních. Protože běženci byli chatrně oblečeni, přinášeli jim občané i části oděvu, koncem roku 1944 došlo k dramatické situaci, která neměla daleko k osudu Lidic a Ležáků. Ve večerních hodinách přišli na obecní úřad dva sovětští zajatci, vybavení potřebným oděvem a nasyceni. Starosta z obavy, že jde o provokatéry, přivolal četníky, kteří Rusy v libčanské třešňovce dopadli. Protože u nich nalezli potraviny a části oděvu, vodili je po Radostově od stavení ke stavení a trvali na tom, že chtějí znát dárce. Rusové však nikoho neprozradili. Případu se ujalo gestapo v Hradci Králové a zamýšlelo Radostov vypálit. Nakonec fašisté od surového zákroku upustili, protože Říše spěla rychle k zániku.\n\nPo osvobození usiloval Radostov dohnat šest promeškaných let. Postupně byly asfaltovány komunikace do Libčan a Radíkovic, vystavěna autobusová otočka, obnoveno veřejné osvětlení, které Němci odmontovali, a instalován po vesnici veřejný rozhlas. Národnímu výboru se podařilo získat zajíždění některých autobusů až do obce a pro pohodlí cestujících byla postavena čekárna. Také soukromé podnikaní se v obci plně rozvinulo. Za několik málo poválečných let tu přibylo 11 nových stavení, 10 dalších bylo úplně přestavěno a vybaveno moderním zařízením. V každém domě byl televizor a v mnohých přibývalo chladniček, byty měli koupelny a splachovací zařízení. Skoro v každém domě byl motocykl a 8 radostovských občanů řídilo vlastní auto. Nezapomnělo se ani na úpravu okolí domů. Vkusné oplocení přispělo k celkovému vzhledu obce.\n\nI v současnosti se obec rozvíjí, stále se zde staví nové domy. V obci byla provedena plynofikace a rozšířen telefon téměř do všech bytových stanic.\n\nDo Libčan a Homyle vede z Radostova silnice III. třídy. Na Hrádek a na spojnici obcí Roudnice–Nechanice vedou polní cesty. Asfaltovou vozovku do Radíkovic obhospodařuje Obecní úřad ve spolupráci se ZD Libčany. Autobus jezdí do středu obce, některé autobusy zastavují na spojnici obcí Libčany–Homyle. Obcí neprochází železnice. Nejbližší železniční zastávka je v obci Dobřenice.\n\nZemědělství má v obci velkou tradici a dodnes je zde statek, který se zaměřuje na chov vepřů. Vepřín je součástí Zemědělského družstva v Libčanech, se kterým obec spolupracuje. ZD Libčany mimo jiné zajišťuje obci také údržbu komunikací v zimním období.\n\nPůda je v katastru hlinitopísčitá, kdysi s přebytečnou vodou; po regulaci Radostovského potoka (dříve mlýnského náhonu) a melioracích získala na bonitě. Při obci stával i rybník, který zbahněl a nebyl již obnoven.\n\nV současné době jsou v obci dva soukromé rybníky a jedna požární nádrž. Tyto vodní stavby pomáhají regulovat hladinu spodní vody a především soukromé rybníky slouží pro chov ryb.\n\n"}
{"id": "107922", "url": "https://cs.wikipedia.org/wiki?curid=107922", "title": "Loukovice", "text": "Loukovice\n\nObec Loukovice ( ) se nachází v okrese Třebíč v Kraji Vysočina. Žije zde obyvatel.\n\nPrvní písemná zmínka o obci pochází z roku 1387.\n\nDo roku 2014 zastával funkci starosty Pavel Krejcar, od roku 2014 vykonává funkci starosty David Nahodil.\n\n\n\nSamospráva obce od roku 2017 vyvěšuje 5. července moravskou vlajku. \n\n\n"}
{"id": "107924", "url": "https://cs.wikipedia.org/wiki?curid=107924", "title": "Christina Aguilera (album)", "text": "Christina Aguilera (album)\n\nChristina Aguilera je album stejnojmenné americké zpěvačky. Album vydala 24. srpna 1999. Album se řadí k jedněm z nejlépe debutujících alb. Za tuto desku obdržela Christina Aguilera i prestižní cenu Grammy Awards.\n\n"}
{"id": "107938", "url": "https://cs.wikipedia.org/wiki?curid=107938", "title": "Stripped (album, Christina Aguilera)", "text": "Stripped (album, Christina Aguilera)\n\nStripped je druhé řadové album americké zpěvačky Christiny Aguilery. Album vyšlo 29. října 2002 a vzbudilo velký rozruch hlavně díky svému sexuálnímu podtextu ve většině písní.\n"}
{"id": "107943", "url": "https://cs.wikipedia.org/wiki?curid=107943", "title": "Leopoldov (Nečtiny)", "text": "Leopoldov (Nečtiny)\n\nLeopoldov ( ) je osada v severozápadní části okresu Plzeň-sever, část obce Nečtiny. Leopoldov leží na katastrální území Nečtin a PSČ všech adres je 331 62. V roce 2011 zde trvale žilo 16 obyvatel.\n\nOsadu založil v roce 1841 hrabě Mensdorff na pustině středověké vsi Tukleky. Svůj název osada získala podle belgického krále Leopolda I., se kterým udržovala rodina Mensdorffů přátelské vztahy.\n\nOsada leží 2,2 km západně od Nečtin u východního okraje Kamenohorského lesa v mírně svažitém terénu v nadmořské výšce 520 m. Jižně od osady je na Leopoldovském potoce stejnojmenný rybník.\n\nLeopoldov sousedí na východě s Nečtinami, na jihu s Březínem a na severozápadě za lesem s Kamennou Horou.\n\n\n"}
{"id": "107945", "url": "https://cs.wikipedia.org/wiki?curid=107945", "title": "JPEG 2000", "text": "JPEG 2000\n\nJPEG 2000 je standard pro kompresi obrazu založený na vlnkové transformaci. Umožňuje použít ztrátovou i bezeztrátovou kompresní metodu. Při stejném kompresním poměru poskytuje lepší kvalitu než starší standard JPEG. Naopak při použití bezeztrátové metody dosahuje většinou lepšího kompresního poměru formát PNG.\n\nU ztrátové komprese lze při kompresi specifikovat jednu či více kvalit (v závislosti na použitém kodéru, např. zadáním cílových hodnot PSNR), nebo přesně zadat jeden či více datových toků (případně kompresních poměrů, v závislosti na kodéru). Vytvořený codestream je pak hierarchicky rozdělen do několika vrstev s postupně se zvyšující kvalitou / datovým tokem. To je zásadní rozdíl proti předcházející metodě JPEG, ve které nelze předem (bez provedení komprese) přesně datový tok určit, ani nelze do jednoho toku uložit obraz ve více kvalitách.\n\nPředzpracování sestává z převodu barevného modelu a případného rozřezání obrázku na dlaždice.\n\nPro ztrátový mód komprese se nejprve provede tzv. ICT (), tj. převod z RGB na YCbCr (jas a dvě barvonosné složky),\nnebo pro případ bezeztrátové komprese RCT ()\n\nRCT lze provést pouze s celočíselnou aritmetikou. Po převodu se každá složka komprimuje samostatně. Obraz je rozřezán na pravidelné dlaždice libovolné velikosti. Všechny dlaždice mají stejnou velikost (kromě okrajů). Lze vzít celý obraz jako jednu dlaždici. Pak nedochází ke vzniku blokových artefaktů. Pokud mají některé komponenty menší rozlišení, dlaždice jsou rozděleny na stejných místech jako ty s vyšším rozlišením).\n\nNásleduje komprese každé dlaždice odděleně. K tomu se použije diskrétní vlnková transformace s biortogonálními spline vlnkami 9/7 (v aritmetice s pohyblivou řádovou čárkou) nebo s biortogonálními spline vlnkami 5/3 (v celočíselné aritmetice, v případě bezeztrátové komprese).\n\nDiskrétní vlnkovou transformací je obraz reprezentován v několika rozlišeních (tzv. pyramida rozlišení). To dává kodéru možnost organizovat codestream takovým způsobem, že se na straně příjemce postupně zvyšuje rozlišení dekódovatelného obrazu. Reprezentace přitom není redundantní. Každé vyšší rozlišení se složí ze čtyřech podpásem předcházejícího rozlišení.\nKvantizace jednotlivých podpásem – reálné koeficienty (v pohyblivé řádové čárce) se kvantizují na celá čísla pomocí uniformní kvantizace, krok kvantizace lze volit zvlášť pro každé podpásmo (a tím též řídit granularitu přírůstku kvality). Pro bezeztrátový režim komprese kvantizace odpadá.\n\nPo kvantizaci je každé podpásmo rozděleno na nepřekrývající se oblasti (precint), které později odpovídají paketům. Jsou voleny tak, aby napříč podpásmy tvořily bloky v originálním obrazu. Ty jsou dále rozděleny na bloky kódovaní (code-block) stejné velikosti (kromě bloků na kraji obrazu). Všechny bity všech koeficientů v bloku jsou pak kódovány algoritmem EBCOT.\nEBCOT (\"Embedded Bitplane Coding with Optimal Truncation\") je algoritmus pro kódování koeficientů v bloku v pořadí od nejvýznamnějšího po nejméně významný bit.\n\nBit je významný, pokud v této nebo v předchozích bitových rovinách v něm byla 1.\nZnaménko se kóduje společně s prvním bitem.\n\nTakto získané bity se kódují binárním kontextovým aritmetickým kodérem, tzv. MQ kodérem.\nKontext kódovaného bitu je tvořen stavem jeho 8 sousedů (okno 3×3 bity).\nVýsledný proud bitů je rozdělen na pakety.\n\nPaket má hlavičku, kde jsou informace o obsažených blocích: počet nulových a obsazených bitových rovin, zdali blok vůbec obsahuje data a další.\n\nPomocí vypouštění méně důležitých paketů se řídí kvalita, při bezeztrátové kompresi se žádný paket vypustit nesmí. To je zásadní rozdíl proti metodě JPEG, ve které je kvalita pevně svázána s kompresí. Pro změnu kvality je u JPEGu třeba celý obraz znovu zkomprimovat. U JPEG 2000 rekomprese nutná není, dochází pouze k reorganizaci codestreamu, což není výpočetně náročné.\n\nPakety ze všech podpásem jsou složeny do tzv. vrstev. Způsob, jakým jsou však bloky děleny do paketů, není ve standardu definován a je to na kodéru, stejně tak pořadí paketů ve vrstvě. Jednou z možností organizace codestreamu je ta, že data budou řazena tak, aby se s přibývajícími vrstvami kvalita obrazu rovnoměrně zvyšovala. Další možností je postupné zvyšování rozlišení, nebo sekvenční přenos (jako je to běžné u metody JPEG).\n\nStandard však nedefinuje způsob, jak najít optimální délku paketu pro všechny bloky.\nKompresor se snaží se minimalizovat celkové zkreslení při dané velikost výsledných dat či kvalitě a musí tedy nějak rozhodnout, kde v paketech „odseknout“ již méně významné bity.\n\nJeden z možných algoritmů na kompresi:\n\nVýsledný codestream může být uložen přímo do souboru (přípona .jpc). Běžnější je ale jeho obalení do kontejneru JP2 (přípona .jp2), který k němu umožňuje přilepit metadata.\n\n\nPro střední stupeň komprese poskytuje JPEG 2000 asi o 20 % lepší kompresi než JPEG, pro nízké nebo vysoké stupně komprese může být zlepšení ještě větší. Vhodné pro JPEG 2000 jsou velké snímky, nebo snímky s málo kontrastními okraji (například lékařské snímky). Kodér JPEG 2000 má oproti JPEG vyšší paměťovou i časovou náročnost. Na rozdíl od JPEG se neprojevují artefakty vzniklé dělením do bloků 8×8 pixelů, ale pokud se použije dělení obrazu do dlaždic, bude zde vidět nespojitost. Často se využívá podvzorkování barvonosných složek (chroma subsampling), kdy mají barvonosné komponenty poloviční rozlišení, neboť lidské oko je více citlivé na jas, než barvu. Pokud se barvy v obrázku příliš rychle střídají, budou vypadat mdle.\n\nJPEG 2000 (stejně jako JPEG) osciluje ve spektrální doméně (algoritmus se snaží na ostrou hranu napasovat vlnovou funkci), což znamená, že kolem ostrých hran i zde budou viditelné artefakty. Obrazy s vysokým poměrem komprese jsou rozmazanější než originál (neboť ztrátovost komprese se projeví nejvíce u vysokofrekvenční složky).\n\n\n"}
{"id": "107946", "url": "https://cs.wikipedia.org/wiki?curid=107946", "title": "Punčocha ve spreji", "text": "Punčocha ve spreji\n\nPunčocha ve spreji je kosmetický přípravek ve formě spreje, který vynalezl, a v roce 2003 uvedl na trh pod jménem AirStocking japonský vynálezce a chemik Yoshiumi Hamada.\n\nSamotný sprej obsahuje hedvábné částice, které ve spojení s vhodnou chemikálií vytvoří film který opticky zakrývá drobné nedostatky a dává ošetřené noze jakoby opálený vzhled. Tento film se po rozetření po nohou uživatele změní v samotnou punčochu. \nPunčochy se sprejem nanáší na odkrytou, depilovanou pokožku ze vzdálenosti asi 20 cm. Poté se aerosol rozetře do hladkého filmu a nechá zaschnout.\n"}
{"id": "107948", "url": "https://cs.wikipedia.org/wiki?curid=107948", "title": "Norfolk (ostrov)", "text": "Norfolk (ostrov)\n\nNorfolk (anglicky \"Norfolk Island\", norfolsky \"Norfuk Ailen\") je malý ostrov v jižním Tichém oceánu. Leží na , 1400 km východně od Austrálie, 740 km severozápadně od Nového Zélandu a 750 km jižně od Nové Kaledonie. Spolu se dvěma sousedními ostrovy tvoří Norfolk jedno z vnějších teritorií Austrálie.\n\nSymbolem ostrova, vyobrazeným i na jeho vlajce, je jehličnan blahočet ztepilý (\"Araucaria heterophylla\"), endemit, který ve volné přírodě roste pouze zde, i když se v jiných částech světa pěstuje jako pokojová rostlina.\n\nOstrov Norfolk se nachází v jižním Tichém oceánu, východně od Austrálie. Má plochu 34,6 km², bez významných vnitrozemských vodních ploch. Jeho pobřeží měří 32 km. Nejvyšším bodem ostrova je Mount Bates (319 m n. m.), který se nachází v severozápadní čtvrtině ostrova. Povrch je většinou vhodný pro farmářské využití.\n\nDruhým největším ostrovem teritoria je Philip Island (Filipův ostrov) na , několik kilometrů na jih od hlavního ostrova.\n\nPobřeží je více méně tvořeno útesy, nejsou přístavy. Veškeré cizí zboží se přiváží na lodích. Zátoka Emily Bay je chráněná před Pacifikem malým korálovým útesem a je jediným bezpečným místem ke koupání.\n\nPodnebí je subtropické a mírné, roční období se od nás liší jen málo. Ostrov je vulkanického původu.\n\nOblast kolem Mount Batesu je chráněna jako Norfolk Island National Park. Park zahrnuje asi 10 % území ostrova, obsahuje zbytky původních lesů, včetně úseků subtropického deštného lesa. Park také zahrnuje dva menší ostrovy na jih od Norfolku, Nepean Island a Philip Island. Vegetace na Philipovi byla devastována importovanými zvířaty (prasata, králíci), jejich stavy jsou nicméně postupně snižovány.\n\nNejvětší osada ostrova, Burnt Pine, se rozkládá podél Taylor's Road. Zbytek ostrova pokrývají roztroušené samoty. Vládní budovy se nacházejí v místě bývalé trestanecké osady Kingston. Kingston má nicméně spíše ceremoniální úlohu, zatímco ekonomickým centrem je Burnt Pine.\n\nNorfolk si nárokuje exkluzivní ekonomickou zónu 370 km (200 námořních mil) a teritoriální vody 6 km (3 námořní míle) od ostrovů. Ekonomická zóna slouží k rybolovu, i když se spekuluje, že by v ní mohla ležet naleziště ropy a zemního plynu.\n\nNorfolk byl poprvé osídlen mořeplavci z východní Polynésie, pravděpodobně z ostrovů Kermadek na sever od Nového Zélandu. Připluli ve 14. nebo 15. století a udrželi se zde po několik generací, než zmizeli neznámo kam. Pozůstatky jejich vesnice byly vykopány u Emily Bay. Zůstaly tu po nich kamenné nástroje, krysy a banánovníky.\n\nPrvní Evropan, o němž se ví, že ostrov spatřil, byl v roce 1774 kapitán James Cook na své druhé cestě do jižního Pacifiku s lodí \"Resolution\". Cook ostrov pojmenoval po vévodkyni z Norfolku, ženě Edwarda Howarda, 9. hraběte z Norfolku (1685–1777). Cook vstoupil na pobřeží v úterý 11. října 1774 a údajně na něj udělaly velký dojem vysoké rovné stromy a lnu příbuzné rostliny. Odvezl do Británie vzorky se zprávou o jejich potenciálním využití pro královské námořnictvo. Spojené království tehdy bylo velmi závislé na lnu (na plachty) a konopí (na lana) z pobřeží u baltských přístavů. Jakékoli ohrožení dodávek přímo ohrožovalo sílu královského námořnictva. Britové také využívali dřevo z Nové Anglie, a jeho dodávky se zastavily za války o americkou nezávislost. Nález alternativních zdrojů na Norfolku tak někteří historici považují za hlavní důvod založení osady pro trestance z Nového Jižního Walesu v roce 1788.\n\nPopulace rostla a mnozí trestanci se rozhodli na ostrově zůstat jako osadníci i po vypršení svého trestu. V roce 1792 zde bylo už 1000 obyvatel. Kvůli značné vzdálenosti ostrova od Sydney, a tudíž vysokým nákladům na zásobování a komunikaci však po pár letech král navrhl zrušení osady. Svobodným osadníkům se nechtělo opustit zemi, v níž začínali zapouštět kořeny, ale v letech 1813 až 1814 odešlo i posledních 200 lidí, kteří na ostrově ještě zbývali.\n\nTrestanecká osada byla obnovena v roce 1825, poté, co britská vláda uložila Thomasi Brisbanovi, tehdejšímu guvernérovi Nového Jižního Walesu, aby obsadil Norfolk jako místo, kam se budou posílat „ti nejhorší zločinci“. Odlehlost ostrova, dříve považovaná za nevýhodu, nyní umožňovala odsunout recidivisty tak daleko od společnosti, jak jen bylo možné. Brisbane ujistil své nadřízené, že „zločinci poslaní sem budou navždy zbaveni naděje, že by se někdy mohli vrátit“. I Brisbanovi následovníci v úřadě považovali deportaci na Norfolk za poslední trest před trestem smrti. Trestanci byli drženi v železech a v nelidských podmínkách.\n\nPo vzpouře vězňů v roce 1834 ostrov navštívil otec William Ullathorne, generální vikář ze Sydney, aby poskytl útěchu vzbouřencům odsouzeným k smrti. To, co viděl, bylo prý „nejsrdceryvnější scénou, jaké byl kdy svědkem“. „Byl šokován, když zjistil, že „každý, kdo slyšel o odročení svého trestu, hořce zaplakal, zatímco každý, kdo slyšel o svém odsouzení k smrti, padl na kolena s očima suchýma a děkoval Bohu.“ Úřední zpráva Roberta Pringla Stuarta z roku 1846 vynesla na světlo nedostatek a špatnou kvalitu jídla, nevhodné ubytování, mučení a neustávající bičování, neposlušnost trestanců a korupci dohlížitelů. Britská vláda začala vyklízet druhou trestaneckou osadu po roce 1847 a poslední trestanci byli v květnu 1855 převezeni na Tasmánii.\n\n6. června1856 dorazila na Norfolk nová skupina vystěhovalců, celkem 194 osob. Byli to potomci Tahiťanů a vzbouřenců z Bounty, přesídlení z Pitcairnových ostrovů (6120 km na východ od Norfolku), které už byly příliš malé pro jejich rostoucí populaci. Britská vláda povolila jejich přesun na Norfolk, na kterém byla ustavena nová kolonie, oddělená od Nového Jižního Walesu, nicméně ve správě guvernéra z Nového Jižního Walesu. Pitcairňané obsadili mnohé budovy, které zde zůstaly po trestanecké kolonii, a začali se živit farmařením a velrybářstvím. Přestože se některé rodiny v příštích letech rozhodly vrátit na Pitcairn (43 lidí), norfolcká populace nadále pomalu rostla a přijímala nové osadníky, kteří nezřídka přijížděli na velrybářských lodích.\n\nPo vytvoření Australského společenství v roce 1901 byl Norfolk zařazen pod jurisdikci nové australské vlády jako externí teritorium, na přelomu let 1913/14. Během druhé světové války byl Norfolk klíčovou leteckou základnou mezi Austrálií a Novým Zélandem. Spadal do oblasti, za kterou zodpovídal Nový Zéland, a byl tedy hlídán jednotkou novozélandské armády. Během války na ostrov nicméně nikdo nezaútočil.\n\nV roce 1979 poskytla Austrálie Norfolku autonomii. Ostrované si volí svou vládu, která spravuje většinu norfolckých záležitostí. Na druhou stranu Norfolčané nemají zastoupení v australském parlamentu a jsou jedinou skupinou obyvatel australského státu nebo teritoria, která tam není zastoupena. V roce 2006 byla v přípravě reforma tohoto modelu. 20. prosince 2006 bylo rozhodnuto, že neproběhne žádná změna ve správě Norfolku.\n\nOd 1. 7. 2016 je Norfolk začleněn do Austrálie přímo a jsou zde v platnosti australské zákony Nového Jižního Walesu. Zatím je řízen administrátorem z Canberry, neboť na ostrově se proti reformě zvedl odpor. Pro cestující z Austrálie se však již jedná o vnitrostátní let. Australští administrátoři : 1976-1979 Desmond Vincent O´Leary, 1979-1985 Raymond Edward Trebicco, 1985-1989 John A. Matthew, 1989-1992 H.B. MacDonald, 1992-1997 Alan Gardner Kerr, od 1997 Anthony J. Messner .\n\nNorfolčané mluví jak anglicky, tak kreolským jazykem známým jako norfuk (směs angličtiny 18. století a tahitštiny). Obliba norfuku klesá s rostoucím počtem turistů na ostrově a mladých lidí opouštějících ostrov kvůli práci a studiu; nicméně existují snahy udržet ho naživu, vydávají se slovníky a některé turistické atrakce se přejmenovávají norfucky. V roce 2005 byl norfuk vyhlášen druhým úředním jazykem na ostrově. Vedle potomků tahitsko-evropských míšenců (původem z Pitcairnu) jsou dalšími obyvateli běloši z Austrálie a N. Zélandu. 39 % obyvatel jsou anglikáni, přes 12 % římští katolíci, většina ostatních obyvatel se hlásí k dalším křesťanským církvím.\n\nHistorie trestaneckých osad:\n\n"}
{"id": "107953", "url": "https://cs.wikipedia.org/wiki?curid=107953", "title": "Extensible 3D", "text": "Extensible 3D\n\nX3D – Extensible 3D je XML formát na ukládání 3D scén – geometrie a chování 3D objektů.\nKoncepcí vychází z VRML97, důležitou změnou oproti VRML je možnost přejít z VRML syntaxe na XML syntaxi, avšak norma připouští obojí. Též definuje binární kódování X3D dat.\n\n\nAbstraktní specifikace X3D (ISO/IEC 19775) byla poprvé schválena ISO v roce 2004. \n"}
{"id": "107955", "url": "https://cs.wikipedia.org/wiki?curid=107955", "title": "Kamarádi", "text": "Kamarádi\n\nKamarádi je černobílý seriál Československé televize o dobrodružství čtyř kamarádů z Malé Strany. Byly natočeny dvě série, v první šest dílů, ve druhé sedm dílů. První série je z roku 1969, druhá série z roku 1974. Každý díl trvá přibližně dvacet až třicet minut.\n\n\n\n"}
{"id": "107963", "url": "https://cs.wikipedia.org/wiki?curid=107963", "title": "Ruská ruleta (pořad)", "text": "Ruská ruleta (pořad)\n\nRuská ruleta je český komediální televizní cyklus z roku 1994, ve kterém Oldřich Kaiser a Jiří Lábus vždy připravili divadelní scénku v krátkém časovém limitu na náhodně vylosovaný divácký motiv. Pořadem provázel Marek Eben, který měl v čase mezi scénkami krátká vystoupení a také uváděl další pozvané umělce. Pozdější epizody si dva hlavní protagonisté uváděli sami. Cyklus produkovala televize TV NOVA, později CET 21, která také jednotlivé epizody vysílala. Námět napsal Jan Czech, všechny epizody režíroval Viktor Polesný. Cyklus se natáčel až do roku 1998. Volně na něj navazuje autorský televizní pořad Zeměkoule z roku 2000.\n\na další\n\n1994\n1995\n1996\n1997\n1998\n\n"}
{"id": "107964", "url": "https://cs.wikipedia.org/wiki?curid=107964", "title": "Podůlšany", "text": "Podůlšany\n\nPodůlšany leží při silnici spojující Hradec Králové a Lázně Bohdaneč. V obci sídlo několik obchodních a výrobních firem a svoji činnost zde provozuje několik soukromě hospodařících rolníků. Žije zde  obyvatel.\n\nPrvní zmínky o obci pocházejí z poloviny 12. století v souvislosti s opatovickým klášterem. Opatovický kanál, který obcí protéká, slouží již od 16. století k napájení řady rybníků na Bohdanečsku.\n\n"}
{"id": "107965", "url": "https://cs.wikipedia.org/wiki?curid=107965", "title": "Hrad z písku", "text": "Hrad z písku\n\nHrad z písku je miniatura hradu vyrobená z písku, kterou zejména děti staví pro zábavu na pískovišti nebo na pláži, často pomocí vody a nástrojů jako jsou kyblíky, náklaďáčky nebo lopatky. Nejvyšší hrad z písku měřil 9,6 metru.\n"}
{"id": "107972", "url": "https://cs.wikipedia.org/wiki?curid=107972", "title": "Meziříčí", "text": "Meziříčí\n\nNázev Meziříčí má více sídel:\n\n"}
{"id": "107975", "url": "https://cs.wikipedia.org/wiki?curid=107975", "title": "Sázavafest", "text": "Sázavafest\n\nSázavafest je multikulturní, převážně hudební festival pořádaný každý rok v okolí řeky Sázavy. V srpnu 2008 se uskutečnil již osmý ročník. Festival se konal do roku 2006 ve městě Sázava, ale od roku 2007 je pořádán v Kácově. V roce 2011 se přesunul do Benešova. V roce 2013 opět změnil místo pořádání a koná se ve Světlé nad Sázavou.\n\nPrvní ročník festivalu se uskutečnil v roce 2001 na jediném pódiu. Postupem času se akce rozrostla a na šestém ročníku vystoupilo na sedmi jevištích velké množství známých interpretů české hudební scény a také mnoho zahraničních hostů. Kromě hudební produkce se na Sázavafestu uskutečnily i autorská čtení například Michala Viewegha či Mardoši.\n\nV roce 2015 se stala hlavním investorem jihlavská společnost XANADU-Catering a festival rozšířil počet vystupujících kapel.\n\nMísto konání: Světlá nad Sázavou, areál zámku Světlá nad Sázavou\n\nMísto konání: Světlá nad Sázavou, areál zámku Světlá nad Sázavou\n\n15. ročník festivalu, který proběhne během 3 dnů (od čtvrtka 30.7.2015 do sobotního večera 1.8.2015) v areálu zámeckého lesoparku.\n\nNa festivalu vystoupí: Tomáš Klus, Alphaville, Mig 21, Tata Bojs, Škwor, Vypsaná Fixa, Michal Hrůza, Wohnout, Xindl X, Michal Viewegh a další.\n\nMísto konání: Světlá nad Sázavou, areál zámku Světlá nad Sázavou\n\nNa festivalu ve 3 dnech na 4 scénách vystoupili: Dan Bárta & Illustratosphere, Monkey Business, Sto zvířat, Support Lesbiens, Škwor, Bart&Baker, Mňága a Žďorp, Wohnout, The Beth Edges, Mr. Žarko, Na Stojáka, Tonya Graves a Cartonnage.\n\nMísto konání: Světlá nad Sázavou, areál zámku Světlá nad Sázavou\n\nV roce 2013 se festival odehrával po dobu 3 dnů (od čtvrtka 1.8.2013 do soboty 3.8.2013) ve Světlé nad Sázavou, v lesoparku místního zámku. Jako již tradičně, součástí areálu bylo i stanové městečko.\n\nHeadlinery tohoto ročníku byli: Hadouken! z Velké Británie, Dub FX (AUS), Francouzská senzace Lyre le Temps, Celeste Buckingham (SK), No Name (SK), Kryštof, Monarchy (UK), Falco T.B. (AT), nebo například Mandrage.\n\nMísto konání: Benešov, areál Táborských kasáren\n\nFestival se již podruhé konal ve středočeském Benešově, opět v areálu Táborských kasáren. Nedlouho před zahájením festivalu se odhlásili plánovaní headlineři: Kaiser Chiefs. Návštěvníkům toto bylo kompenzováno slevou 200,- na příští ročník.\n\nNa festivalu vystoupili: Paul Oakenfold, Sak Noel, Mike Candys, Fun Lovin' Criminals, Lyre le Temps, Gabriela Gunčíková, Katarína Knechtová a třeba také čeští Nightwork a Tomáš Klus.\n\nMísto konání: Benešov, areál Táborských kasáren\n\nV roce 2011 se SázavaFest poprvé konal v Benešově u Prahy v areálu Táborských kasáren na jihovýchodě města.\n\nNa festivalu vystoupili: Hurts, Kosheen, Alphaville, The Subways, Nouvelle Vague, Charlie Straight, Chinaski, Tomáš Klus, Toxique, nebo například Věra Bílá.\n\nMísto konání: areál Malá Strana, Kácov\n\nMísto konání: Kácov\n\nMísto konání: areál Malá Strana, Kácov\n\nMísto konání: areál Malá Strana, Kácov\n\nMísto konání: areál Ostrov a okolí, Sázava\n\nMísto konání: areál Ostrov a okolí, Sázava\n\nMísto konání: areál Ostrov a okolí, Sázava\n\nMísto konání: areál Ostrov, Sázava\n\nMísto konání: areál Ostrov, Sázava\n\nMísto konání: Zahrada KD Metaz, Týnec nad Sázavou\n\n"}
{"id": "107977", "url": "https://cs.wikipedia.org/wiki?curid=107977", "title": "Radotice", "text": "Radotice\n\nObec Radotice (niem. \"Radotitz\") se nachází v okrese Třebíč v kraji Vysočina. Žije zde obyvatel.\n\nPrvní písemná zmínka o obci pochází z roku 1369.\n\nV letech 2006–2010 působil jako starosta Jan Vyletěl, od roku 2010 tuto funkci zastává František Plát.\n\n\n\n"}
{"id": "107978", "url": "https://cs.wikipedia.org/wiki?curid=107978", "title": "Sudislav nad Orlicí", "text": "Sudislav nad Orlicí\n\nObec Sudislav nad Orlicí () se nachází v okrese Ústí nad Orlicí v Pardubickém kraji. Žije zde obyvatel. Do území obce patří vesnice Sudislav a severozápadně od ní samota Orlík, obojí na pláni nad údolím Tiché Orlice, a zalesněný levý svah údolí řeky včetně levé části údolní nivy, po které územím obce prochází mezi dvěma mosty přes Tichou Orlicí též železniční Trať 010 a na katastrálním území Sudislavi má zastávku Bezpráví.\n\nPrvní písemná zmínka o obci pochází z roku 1292.\n\n\n"}
{"id": "107979", "url": "https://cs.wikipedia.org/wiki?curid=107979", "title": "Soběslavice", "text": "Soběslavice\n\nSoběslavice ( \"\") je obec nacházející se na jihovýchodním okraji okresu Liberec v poměrně hustě osídleném okolí Pěnčínska. První písemná zmínka o obci pochází z roku 1371. Obec byla obnovena k 1. září 1990, když se oddělila od sousedního Pěnčína, jehož součástí byla od roku 1980. Žije zde  obyvatel. Obec Je členem Euroregionu Nisa a Mikroregionu Jizera.\n\nObec se rozkládá na předělu dvou povodí – Mohelky na severu a Jizery na jihu, v nadmořské výšce kolem 320 m. Území náleží do klimatické oblasti mírně teplé a vlhké, s mírnou zimou. Průměrná roční teplota je 7,3 °C, roční úhrn srážek 650 mm, průměrná délka vegetačního období 150 – 160 dní. Geologické podloží tvoří zpevněné sedimenty svrchně křídového stáří. Zasazena je do okolní členité krajiny, vyznačující se výraznými erozními zářezy vodotečí, jen příležitostně napájených, v závislosti na množství atmosférických srážek. K těm patří především Soběslavický potok, protékající obcí, který v případě prudkých srážek může působit záplavy. Vtéká do Pěnčínského potoka, jenž je pravostranným přítokem Jizery.\n\nV minulosti trpěla obec nedostatkem vody a bývala proto postihována požáry. Celá obec lehla popelem následkem velkého požáru v r. 1705 a z plamenů se těžko vzpamatovávala. Nedostatek vody byl pociťován především v suchých letech, z nichž jsou v kronice obce zaznamenány zejména roky 1868, 1873, 1893 a začátek roku 1895 (v červenci téhož roku naopak silná bouře způsobila zaplavení rokle a cest, které byly přívalem vody vymlety). V takovýchto letech musela být voda dopravována odjinud, někdy až od Jizery. Před zavedením vodovodu byly zdrojem pitné vody studny a studánky. V devatenáctém a počátkem dvacátého století byly studny hlavně u větších statků, obecní pumpa byla v rokli pod školou. V obci i blízkém okolí bylo i několik studánek, dnes většinou zaniklých. Po první světové válce se dohodly sousedící obce a založily tzv. Vodovodní družstvo, které se zasloužilo o výstavbu vodovodu. V první dekádě dvacátého století pak byla vybudována i silnice.\n\nCelková rozloha katastru obce činí 405,2 ha. Podle využití převládají půdy zemědělské (80 %), většinou orná půda, dále zahrady, ovocné sady, louky a pastviny. Přes 12 % tvoří lesní pozemky, necelých 8 % zastavěná území a ostatní plochy. Širší krajina navazuje na jihu na Chráněnou krajinnou oblast Český ráj.\n\nNázev obce se odvozuje od knížete Soběslava, což však historické záznamy o jeho životě nepotvrzují. Pouze podle legendy se měl tento kníže po zbavení trůnu na počátku 11. století uchýlit do zdejší krajiny, hustě zalesněné s hojností zvěře, a vystavět na území dnešní obce pevný hrad či spíše malou tvrz. Připomínkou této tvrze měla být hluboká studna, která byla zasypána počátkem devatenáctého století (dnes dům č. 9). První písemná zmínka o obci je z r. 1371. Nejdříve byla zřejmě osidlována západní, později východní část rokle kolem které se obec rozkládá. Vzhledem k tomuto uspořádání a dřívějšímu charakteru chalup bývala obec připodobňována k Betlému. Obec i okolní osady přináležely ke svijanskému panství a k farnosti Vlastibořice. Určité historické vazby byly i k farnosti Loukov, spjaté se sychrovským rodem Rohanů.\n\nV okolí obce průběžně vznikaly v historických dobách další osady, jež správně i katastrálně k Soběslavicím náležely. Název sousedních Padařovic je údajně odvozen od kněze Padařova, který žil v okolních lesích jako poustevník kolem r. 1120. Osada Stráňov dostala údajně jméno od vůdců sirotků a táboritů, kteří se zde ukryli po prohrané bitvě u Lipan v r. 1434.\n\nDějiny devatenáctého století a celý kraj na východ od Soběslavic významně poznamenala Prusko-rakouská válka r. 1866 (bitvy na Jizeře, na Jičínsku, Trutnovsku a u Hradec Králové). Obce se příliš nedotkla, projely zde pouze jednotlivé hlídky rakouských husarů a myslivců. Krvavá bitva se však odehrála v Podolí u nedalekých Svijan.\n\nNovodobá historie se odvíjela v kontextu změn celostátních i celoevropských. Po zrušení vrchnostenských úřadů v r. 1848 a jejich náhradě státní administrativou s oddělenou pravomocí politickou, soudní a berní, patřily Soběslavice pod soudní okres Český Dub. V r. 1890, kdy bylo provedeno k 31. prosinci sčítání lidu v celém Rakousko-Uhersku, žilo v katastru obce Soběslavice 590 lidí. Dle kroniky zde bylo v daném roce 50 stavení (do r. 1853 to bylo 39 stavení). K soudnímu okresu Český Dub Soběslavice náležely až do r. 1938, kdy došlo k podpisu Mnichovské dohody. Obě světové války a následně padesátá léta dvacátého století zasáhly významně do dějin obce. V obou válkách zahynulo několik místních občanů. Padlé z první světové války připomíná pamětní deska u hlavní kaple sv. Jana z r. 1928. V období kolektivizace zemědělství v padesátých letech došlo, jako ostatně i v jiných obcích, k zatýkání a uvěznění největších sedláků (Josef Šimon, František Mařan).\n\nbyla vystavěna v r. 1831, a to na náklady obyvatel obce. Kapli zdobí v čelním výklenku umístěná socha sv. Floriana, pocházející zřejmě z počátku 19. století, dále 2 kamenní andělé a váza. Zvon ve věžičce kaple je z r. 1772. Představuje dílo rokokového zvonařství a ulil jej staroměstský zvonař Jan Kristián Schuncke (1720 – 1791). Za první světové války nebyl zvon zrekvírován díky odvaze tří obyvatelek obce, které jej ukryly, takže mohl být po válce znovu do věže vrácen. Za druhé světové války byl zvon v r. 1942 sejmut a odvezen do Prahy na Maniny jako rekviziční válečná záloha. Naštěstí ušel roztavení a byl vrácen na kapli v říjnu r. 1945. V r. 1964 byla kaple vyhlášena kulturní památkou. V devadesátých letech došlo k dvojímu vloupání do kaple a odcizení tamních soch, které byly naštěstí později nalezeny. Zatím jsou uloženy v depozitářích. V r. 1999 bylo rozhodnuto o celkové opravě kaple, která trvala dva roky. V říjnu 2002 byla kaple znovu vysvěcena. V r. 2010 byl na zvon nainstalován péčí obce automatický pohon pro zvonění. Zvon se rozeznívá dvakrát denně, ve 12 a 18 hodin. V kapli jsou jednou až dvakrát do roka slouženy mše s hudebním doprovodem.\n\nTrojboká stavba pochází původně z r. 1834, údajně vybudována na podnět p. faráře z Vlastibořic, pod které farností Soběslavice v té době patřily. V r. 1929 ji nechal přestavět p. Bohumír Helebrant, duchovní správce v Praze, místní rodák. Stalo se tak při příležitosti tisíciletého výročí mučednické smrti sv. Václava (podle staré liturgie 28.9.929, dle novějších výzkumů 28.9.935) a dvoustého jubilea svatořečení sv. Jana Nepomuckého (19.3.1729). O tom informuje pamětní deska umístěná na jedné ze tří hlavních stěn kaple. Na dvou ostatních byly ve výklencích umístěny sochy sv. Václava a sv. Jana Nepomuckého, které však byly v devadesátých letech dvacátého století odcizeny. Náhradou za ně sem byly později umístěny dřevěné sochy uvedených dvou světců, které vytvořil sochař Ivan Šmíd z Nepřívěce. Kaplička byla péčí obce v r. 2006 celkově opravena, za přispění několika sponzorů a znovu vysvěcena 22. července 2007.\n\nKaple byla vystavěna péčí obce v r. 1865, dnes obklopená památkově chráněnými lipami, samotná stavba ale není památkově chráněna. V období první světové války byl zvon z této kaple zrekvírován. Od padesátých let dvacátého století docházelo k pustnutí kaple a teprve v r. 2004 přistoupila obec k úpravám. V r. 2007 byl ulit nový zvon a 19. července 2008 znovu zavěšen do kopule. Do výklenku nad vchodem do kaple byla 17. dubna 2012 umístěna nová – dřevěná socha sv. Jana Nepomuckého z dílny Ivana Šmída. Dne 8. září 2012 byla kaple znovu vysvěcena.\n\nZ původních obytných stavení se mnoho nedochovalo. Památkově chráněný je pouze statek č. 18 – U Mařanů, vystavěný v r. 1844, později zvaný dle nového majitele – dědice U Vajsů (rodina původního majitele Václava Mařana byla v padesátých letech dvacátého století ze statku vystěhována). Řadí se mezi patrové roubené statky s pavlačí a zděnou hospodářskou částí tzv. turnovského typu. V dubnu 1992 byl zapsán do Ústředního seznamu kulturních památek České republiky. Obdobný statek na protější stráni č. 5 (František Mařan) postihla v důsledku jeho havarijního stavu demolice.\n\nK dosud zachovaným selským objektům pojizerského typu, i když památkově nechráněným, patří dům č. 12 - U Tomsů (do r. 2015 udržována Slezákovými), a č. 17 (dnes Vejvodovi). Pouze několik dalších domů má charakter původních chalup (v rokli).\n\nTzv.“ besady“, typické pro místní chalupy, se do dnešních dnů již nezachovaly.\n\nBudova školy byla vybudovaná v r. 1888, a již v prosinci 1888 zde bylo zahájeno vyučování (do té doby probíhalo základní vyučování v některých chalupách). Vyučovalo se zde až do padesátých let dvacátého století. Dnes sídlí v budově obecní úřad, dále je zde obecní knihovna, klub místního sboru dobrovolných hasičů a v největší místnosti jsou pořádány příležitostné kulturní akce.\n\nMístní hřbitov byl vybudován ve třicátých letech dvacátého století tehdejšími obyvateli obce a na jejich náklady, na pozemku darovaném panem Šimonem (do té doby se pohřbívalo na hřbitově ve Vlastibořicích). Dnes je hřbitov zařazen do kategorie kulturního dědictví venkova jakožto atraktivní kulturní prvek vesnice. Ohraničuje ho ohradní zeď z cihlového zdiva s kovovými a zděnými výplněmi polí. Péčí obce byla provedena celková oprava v r. 2009.\n\nNa katastrálním území obce roste několik památkově chráněných či významných stromů.\n\nŠimonova borovice (Pinus sylvestris)\nJe nejmohutnější chráněné borovice v kraji. Roste v úvozu mezi poli, přibližně 1 km směrem k obci Kobyly. Strom byl vyhlášen za památný jakožto biologicky významný v r. 1993. Jeho stáří je odhadováno na 200 let. Borovice byla bohužel poškozena bleskem, takže koruna od vrchu začala prosychat, v posledním období opět regeneruje.\n\nLípa malolistá (Tilia cordata)\n\nRoste ve stráni nad obecní požární nádrží – koupalištěm, v bezprostřední blízkosti domu č. 10. Stáří je odhadováno na 200 let. Vyhlášena za památný strom počátkem r. 2009. Po silné červencové bouři v témže roce byla poškozena. Následně musel být proveden zásah, při němž došlo ke zkrácení větví odbornou arboristickou firmou a snížení celkové hmotnosti, který se opakoval v říjnu 2014.\n\nVzhledem podobný jedinec lípy malolisté, zřejmě stejného stáří, roste téměř symetricky přes údolí, za domem č. 12. Tento strom byl v r. 2011 zasažen při bouři bleskem a následný oheň poškodil částečně dutinu stromu. Pro své stáří a majestátnost se řadí mezi významné stromy, i když není památkově chráněný.\n\nLípa svobody (Tilia cordata)\n\nRoste proti kapli sv. Jana Nepomuckého ve středu Soběslavic. Nevyznačuje se vysokým věkem ani vzrůstem, není památkově chráněna. Představuje však historicky významný strom, který byl vysazen na paměť konce první světové války, jakožto symbol samostatnosti Československa.\n\nSkupina lip (Tilia cordata) u kapličky v Padařovicích\n\nJejich stáří je odhadováno na 100 – 200 let. Vyhlášeny byly jako památné stromy a součást kulturní památky v lednu 2009.\n\nDub letní (Quercus robur) v rokli u Padařovic\n\nMohutný dub, vysazený zřejmě jako hraniční. V krajině příliš nevyniká, neboť roste v terénním zlomu. Vzhledem k rozměrům ho lze zařadit mezi stromy významné.\n\nRozvoj spolkové činnosti je historicky spojen s oživením hospodářského života na vesnici v druhé polovině devatenáctého století.\n\nV r. 1895 bylo v Soběslavicích schváleno založení Divadelní jednoty Záboj, čímž se rozvinula bohatá činnost ochotnického divadla. Hrálo se v hostinci u Šimonů. Po první světové válce došlo k oživení ochotnického divadelnictví, mj. i díky zrušení cenzury. Hrály se i náročnější hry, k nimž v r. 1920 patřila hra Jan Výrava, druhou nastudovanou se stala Jiráskova Lucerna a následovala další představení. Na organizování divadelních představení, besídek a dalších akcích se významně podíleli místní učitelé.\n\nV r. 1908 byl založen spolek Agrární dorost. Soustřeďoval mládež dychtící po vzdělání. Činnost byla zaměřena na získávání znalostí o zemědělství, o pokrokových metodách, či chovu ušlechtilých plemen dobytka. Po první světové válce byl založen spolek Dorost. Při setkáních mládeže se četly odborné časopisy, pořádaly se taneční zábavy a plesy. Dorost se později rozšířil o Selskou jízdu.\n\nVe stejném období se oživil i hudební život. Místní muzikanti hráli na plesech, různých slavnostech, ale i při pohřbech (doprovázeli smuteční průvod přes rokle až do Vlastibořic).\n\nV 1887 vznikl Sbor dobrovolných hasičů, který byl společný pro obce Vlastibořice, Kamení a Soběslavice. V r. 1890 pak byl ustaven samostatný Sbor dobrovolných hasičů v Soběslavicích, který přináležel k Župě pojizerské. V r. 1892 byla vytvořena na podnět soběslavických hasičů nová Župa poještědská. Hlavní poslání sboru bylo v době vzniku nesmírně důležité, vzhledem k častým požárům na vesnicích, k čemuž přispívala dřevěná stavení krytá došky a způsob svícení, i blesk. Od svého vzniku byl hasičský sbor velmi činný i po stránce společenského života v obci. Již v r. 1890 uspořádal svůj první ples, který se stal pak každoroční tradicí. Zástupci sboru se zúčastnili v r. 1891 a 1895 sjezdů Českoslovanského hasičstva v Praze. Velkou událostí se stala účast na vítání císaře Františka Josefa I. na turnovském nádraží prvého října 1891. V r. 1898 se konal v Soběslavicích sjezd Župy pojizerské za účasti téměř 300 hasičů ve stejnokrojích. Po první světové válce došlo k oživení spolkových činností. Hasičský sbor v Soběslavicích v tomto směru úzce spolupracoval se spolkem Záboj. K utlumení došlo za druhé světové války, jednak v důsledku potlačování spolkového života českého, včetně nošení symbolů, jednak omezováním přídělů v oblasti materiální (např. benzinu). Po skončení války se činnost sboru znovu oživila. V r. 1953 došlo ke změně názvu – celostátní organizace nesla nově název Československý svaz požární ochrany. Obsah činnosti se ale podstatně nezměnil. Soběslavický sbor se úspěšně účastnil různých soutěží a postupně obnovoval své vybavení. Po revolučních změnách v r. 1989 došlo na republikovém sjezdu v r. 1990 k návratu k původnímu označení a k vytvoření Sdružení hasičů Čech, Moravy a Slezska. V r. 1997 oslavil Sbor dobrovolných hasičů v Soběslavicích 110. výročí svého trvání (od ustavení společného Sboru s okolními obcemi) a při této příležitosti byla vydána brožurka shrnující historii sboru od jeho založení. Větší oslavy s ukázkou hasičských disciplin a okrskovou soutěží se konaly v květnu 2015 při příležitosti 125. výročí samostatného soběslavického sboru, kdy byla nákladem obce vydána rovněž brožurka zaměřená především na fotografickou dokumentací. Sbor nadále, kromě svého hlavního poslání, sehrává důležitou úlohu jako iniciátor, organizátor či spoluorganizátor četných společenských akcí v obci. Patří k nim každoročně pořádané koncerty Pod lipami v Padařovicích na přelomu července a srpna (dechovka – od r. 1995, a country), které přitahují řadu zájemců i z širšího okolí. Další každoroční akcí je prvomájový průvod a následné posezení u koupaliště za hudebního doprovodu přizvané kapely. Příležitostně jsou pořádány koncerty pozvaných skupin a souborů.\n\nObecní knihovna\n\nSídlí v budově bývalé školy. Knihy se půjčují jednou týdně. Knižní fond byl v r. 2015 digitalizován. Knihovna úzce spolupracuje s Krajskou vědeckou knihovnou v Liberci a má své vlastní webové stránky. Kromě půjčování knih patří do činnosti organizování kurzů v různých zájmových dovednostech pro děti i ženy, zpravidla před tradičními svátky a v návaznosti na zvyky s nimi spojenými. Ve spolupráci s hasičským sborem se slaví Dětský den. V posledních letech zaujaly besedy spojené s promítáním (poznatky z cest do zahraničí, zajímavosti regionu) přizvaných hostů i místních obyvatel či chalupářů.\n\nObec organizuje každoročně v březnu sousedské posezení pro důchodce a chalupáře, kde starosta obce informuje o událostech a hospodaření v předchozím roce. Nově se ujala tradice zpívání koled u kaple sv. Jana Nepomuckého v předvečer Štědrého dne a putování po okolních roklích na Štědrý den dopoledne.\n\nV důsledku změny územního uspořádání státu v roce 1960 přešly Soběslavice z turnovského okresu pod okres liberecký a Severočeský kraj. V roce 1980 byla původně samostatná obec přičleněna k sousednímu Pěnčínu. Dne 1. září 1990 získala opět samostatnost. Zařazena je do Libereckého kraje. Obec Soběslavice má dvě části, vlastní Soběslavice (s osadou Stráňov) a Padařovice (včetně osad Klučky a Kordovka). Počátkem roku 2016 měla obec 169 obyvatel (z toho 5 obyvatel ve věku přes 90 let).\n\nObec je členem Euroregionu Nisa a Mikroregionu Jizera.\n\n\n"}
{"id": "107981", "url": "https://cs.wikipedia.org/wiki?curid=107981", "title": "Oldřich Kaiser", "text": "Oldřich Kaiser\n\nOldřich Kaiser (* 16. května 1955 Liberec) je český filmový a divadelní herec a komik.\n\nZa svou dlouhou kariéru hrál v mnoha filmech. Z poslední doby například ve filmech \"Tmavomodrý svět\", \"Žralok v hlavě\" nebo \"Pouta\". Hraje také hlavní roli v Menzelově adaptaci Hrabalova díla \"Obsluhoval jsem anglického krále\". Proslul také rolemi v televizních seriálech jako \"30 případů majora Zemana\" či \"Nemocnice na kraji města\".\n\nVe známé komediální dvojici s Jiřím Lábusem vystupoval také v mnoha televizních pořadech jako \"Možná přijde i kouzelník\" či improvizační \"Ruská ruleta\". Rovněž spolu natočili dlouhý rozhlasový improvizační seriál \"Tlučhořovi,\" který dosáhl v listopadu 2007 osmi set dílů, a úspěšný televizní pořad \"Zeměkoule\".\n\nJe po něm pojmenován druh střevlíka (\"Cychrus kaiseri\"), kterého objevil společně s entomologem Vladimírem Benešem v létě 2004 v Asii. V letech 1980 až 2005 byla jeho manželkou česká herečka Naďa Konvalinková. Od roku 2011 je jeho životní partnerkou Dáša Vokatá. \n\n30. ledna 2003 hrál představení na slavnostním večeru pro Václava Havla.\n\n27. ledna 2004 byl policií obviněn z výtržnictví a z útoku na veřejného činitele.\n\nV červenci 2019 prodělal infarkt.\n\n\n\n\n\nRozhovor k filmu Řachanda\n\n\n\n"}
{"id": "107982", "url": "https://cs.wikipedia.org/wiki?curid=107982", "title": "Tour de France 2006 – 2. etapa", "text": "Tour de France 2006 – 2. etapa\n\n\n\nNejaktivnější jezdec: David De La Fuente\n\n"}
{"id": "107983", "url": "https://cs.wikipedia.org/wiki?curid=107983", "title": "Vohančice", "text": "Vohančice\n\nVohančice jsou obec v okrese Brno-venkov v Jihomoravském kraji. Rozkládají se v Křižanovské vrchovině, přibližně 4 kilometry jižně od Tišnova. Žije zde obyvatel.\n\nPrvní písemná zmínka o obci pochází z roku 1255. V letech 1986–1990 byly Vohančice součástí Tišnova.\n\nV letech 2006–2010 působila jako starostka Lada Hamerníková, v letech 2010–2018 Milan Šejnoha a od roku 2018 tuto funkci vykonává Petr Blahák.\n\nSamospráva obce od roku 2016 vyvěšuje 5. července moravskou vlajku.\n\n\n\n"}
{"id": "107984", "url": "https://cs.wikipedia.org/wiki?curid=107984", "title": "Vlčatín", "text": "Vlčatín\n\nObec Vlčatín se nachází v okrese Třebíč a kraji Vysočina. Leží severně od města Třebíč a 6 km jižně od města Velké Meziříčí. Žije zde obyvatel.\n\nObcí probíhá železniční trať z Velkého Meziříčí do Náměšti nad Oslavou, nad vesnicí na východ se tyčí Vlčatínský vrch, Telečkov, Hradisko. Obcí protéká řeka Oslavička.\n\nVlčatín se nachází v údolí řeky Oslavičky na Křižanovské vrchovině v jižní části Českomoravské vrchoviny. Na severozápadě obce stoupají kopce Telečkov (604 m) a Hradisko (589 m), na východě obce Vlčatínský vrch (590 m), na západě Babí hora (606 m). Přes obec vede železniční trať ze Studence do Křižanova.\n\nObec sousedí s Novým Telečkovem na severu, Oslavičkou na severovýchodě, s Rohy na východě, na jihovýchodě s Hodovem, na jihu s Rudíkovem, na jihozápadě s Hroznatínem, na západě s Batouchovicemi a na severozápadě s Bochovicemi.\n\nPrvní písemná zmínka o obci pochází z roku 1296, v tu dobu byl Vlčatín součástí okareckého panství. Roku 1417 patřila obec Vlčkovi z Okárce, roku 1447 byla převedena do majetku Mikuláši Neprovi z Vojslavic, který vlastnil již tvrz na Pozďatíně. Od roku 1893 se v obci vede kronika.\n\nV roce 1790 byla obec tvořena celkem 21 domy a měla 135 obyvatel. Po roce 1850 se Vlčatín stal součástí Rudíkova a také okresu Velké Meziříčí, od roku 1887 je obec opět samostatná. Mezi lety 1885 a 1886 byla postavena železnice ze Studence do Křižanova. Od roku 1961 byl zrušen okres Velké Meziříčí a Vlčatín tak byl opět přidělen do okresu Třebíč.\n\n\nSeverozápadně od obce je kopec zvaný \"Hradisko\", prý na něm stával dřevěný hrad, zachovaly se už pouze valy zaniklé tvrze, která prý nesla název \"Kočičí hrádek\". Byl vypálen a pobořen vojsky Jana Žižky z Trocnova.\n\nSamospráva obce od roku 2017 vyvěšuje 5. července moravskou vlajku. \n\n\n"}
{"id": "107986", "url": "https://cs.wikipedia.org/wiki?curid=107986", "title": "Lomy (okres Třebíč)", "text": "Lomy (okres Třebíč)\n\nObec Lomy se nachází v okrese Třebíč v Kraji Vysočina. Žije zde obyvatel.\n\nPrvní písemná zmínka o obci pochází z roku 1373.\n\nOd roku 2018 je starostou Martin Daňhel, do té doby tuto funkci zastával od roku 2006 Miroslav Kopeček.\n\n\n"}
{"id": "107988", "url": "https://cs.wikipedia.org/wiki?curid=107988", "title": "Muse", "text": "Muse\n\nMuse je anglická alternativní rocková hudební skupina založená v roce 1994 v Devonu. Tvoří ji tři členové – Matthew Bellamy, Dominic Howard a Christopher Wolstenholme. Matthew Bellamy je autorem většiny písní skupiny. Alba \"Absolution, Black Holes and Revelations\" a \"The Resistance\" se dostala na první místo britské albové hitparády. V roce 2011 získala skupina první cenu Grammy, \"The Resistance\" bylo prohlášeno nejlepším rockovým albem.\n\nČlenové Muse byli původně členy různých kapel Teignmouth Community College. Skupina se začala dávat dohromady poté, co čtrnáctiletý Matthew Bellamy úspěšně vstoupil do kapely bubeníka Dominica Howarda. Tato kapela se ale rozpadla poté, co se jejich druhý kytarista Phys Vandit rozhodl odejít. A tak požádali svého dobrého kamaráda Chrise Wolstenholma, aby se naučil hrát na basovou kytaru. Nově vzniklá kapela několikrát změnila název (\"Gothic Plague\", \"Carnage Mayhem\", \"Fixed Penalty\", nebo \"Rocket Baby Dolls\") než došla k jménu Muse.\nV roce 1994 vyhráli jako \"Rocket Baby Dolls\" místní soutěž kapel (na této soutěži byli jediná rocková kapela.) Krátce poté se členové rozhodli skončit své univerzitní studium a začali se živit jako profesionální hudebníci.\n\nPo několika letech budování fanouškovské základny, odehráli Muse své první koncerty v Londýně a Manchesteru. Po nich měla skupina významnou schůzku s Dennisem Smithem, majitelem nahrávacího studia Sawmills vybudovaného v bývalém vodním mlýně v Cornwallu.\nToto setkání vedlo k podepsání smlouvy a jejich prvním řádným nahrávkám. První EP, které vyšlo na labelu Dangerous mělo obal navržený bubeníkem Dominikem Howardem. Jejich druhé EP, \"Muscle museum EP\" okamžitě přitáhlo pozornost vlivného britského hudebního novináře Steve Lamacqa a stejně tak renomovaný hudební časopis NME. Dennis Smith následovně zakládá hudební společnost \"Taste media\" speciálně pro Muse (skupina zůstala s \"Taste media\" pro jejich první tři alba).\nNavzdory úspěchu \"Muscle Museum EP\", nebyly britské nahrávací společnosti příliš ochotné podepsat s Muse smlouvu. Z mnoha částí hudebního průmyslu se tehdy ozývalo, že – stejně jako mnoho jejich současníků – i oni mají zvuk velmi podobný Radiohead. A tlačit se do bitvy s Radiohead nikdo nechtěl. Avšak americké nahrávací společnosti vyšly kapele vstříc. Muse okamžitě odletěli první třídou do Států a na Štědrý den roku 1998 podepsali smlouvu s Maverick Records, jež byla doplněna po návratu do Evropy o dojednání s \"Taste media\". Nový kontrakt zaručoval kapele kontrolu nad právy nejen v Evropě, ale i v Austrálii a ostatních zemích světa. John Leckie, producent druhé desky Radiohead – \"The Bends\" a \"A Storm in Heaven\" od The Verve se ukázal být jako pravý pro produkování prvního alba Muse \"Showbiz\". Ve svém debutu předvedli Muse měkký rockový styl plný falzet s texty odkazující především na potíže najít sebe sama a zařadit se do společnosti, kterou tehdy představovalo jejich rodné město Teignmouth. \nPo vydání tohoto alba bylo oznámeno, že Muse podpoří jako předkapela pro americké turné například Spice Girls a Savage Garden. Rok 1999 a 2000 znamenal pro Muse hraní na významnějších festivalech v Evropě a v Austrálii.\n\nDruhé album s názvem \"Origin of Symmetry\" (v překladu: Počátky souměrnosti), opět produkoval John Leckie.\nSkupina tentokráte experimentovala s neortodoxní instrumentací, jako například kostelní Mellotron a rozšířené soupravy bubnů. Je zde i více Bellamyho vysokého zpěvu, hrátky s kytarou a značné použití klavíru (\"New Born\", \"Space Dementia\", \"Feeling Good\"). Bellamy se odkazuje k Jimi Hendrixovi a Tomu Morellovi (Rage Against the Machine, Audioslave), je si velmi jistý v nových, více rytmických jazzových figurách, které doplňují toto album založené na hutných a četných kytarových riffech. Album je stejně tak plné různých kytarových hrátek a nachází se na něm také cover-verze Anthony Newleyho a Leslie Bricusse „Feeling Good“.\n\nMuse byli často srovnáváni s Queen – tomuto vděčí především Bellamyho hrou, ne nepodobnou s hraním Briana Maye. I srovnání s Radiohead bylo na místě: Dean Carlson z \"All Music Guide\" komentoval toto album slovy:\n\nDruhé Album Muse mělo velké ambice prorazit a ovlivnit americký trh, ale lidé v Mavericku měli výhrady k Bellamyho hlasovému stylu, což došlo tak daleko, že byli Muse žádáni, aby pro americkou verzi pozměnili několik svých písní, což skupina neudělala, rozkmotřila se s Maverickem a přešla k Warner music (album bylo nakonec uvolněné pro USA v září 2005).\n\nVzhledem k tomu, že Muse provázel status výborné živé kapely a neuvěřitelných vystoupení, vydávají live DVD \"Hullabaloo\", které obsahovalo sestřih ze dvou koncertů v pařížské Le Zenith z roku 2001, který byl doplněn záznamem z turné skupiny, mapující jejich rok trmácení se po Evropě. Zároveň vychází i dvou-diskové DVD \"Hullabaloo\", které na jedné straně obsahuje zvukovou stopu několika písní z Le Zenith a několik béčkových písní. V japonské verzi byly uveřejněny i nové nahrávky \"In your world\" a \"Dead Star\".\n\nV roce 2003 vydala kapela své třetí studiové album s názvem \"Absolution\". Muse zde pokračovali ve svém originálním stylu, který ukázali již v předešlém \"Origin of Symmetry\". Celé album je postaveno na hlavním tématu konce světa, které vychází z Bellamyho zájmu o vědu, nadpřirozenost a konspirační teorii. Apokalypsu a reakce na ni dokazují jednak samotná hudba a jednak názvy jednotlivých skladeb. Přesto členové kapely tvrdí, že obsah písní má naopak posluchače povznést, hlavně při poslechu \"Butterflies and Hurricanes\" a \"Blackout\".\n\nS velkou podporou britských a amerických kritiků vyrazili Muse na své první turné po světových stadionech. Během jednoho roku navštívili Austrálii, USA, Nový Zéland, Kanadu a Francii a ještě stačili vydat pět nových singlů – \"Time Is Running Out\", \"Hysteria\", \"Sing for Absolution\", \"Stockholm Syndrome\" a \"Butterflies and Hurricanes\". Největším průlomovým hitem z alba \"Absolution\" se stal singl \"Time Is Running Out\", který obsadil v americké US Modern Rock chart devátou příčku.\n\nV roce 2004, kdy kapela započala své celosvětové turné, se Bellamy zranil při zahajovacím koncertu v Atlantě, což zapříčinilo několikadenní zpoždění celé koncertní šňůry. V červnu 2004 v rámci svého Absolution Tour zamířili Muse do anglického Glastonbury na největší rockový festival Glastonbury Festival. Krátce po skončení festivalu prohlásila kapela, že to bylo jejich největší a nejlepší vystoupení v historii Muse. Tento velký úspěch byl však zastíněn náhlou smrtí otce bubeníka Dominica Howarda, který sledoval koncert a krátce po něm dostal infarkt. Turné pokračovalo po několika týdnech dále v USA. Před Vánocemi hráli Muse ve vyprodané londýnské Earls Court aréně, kde kvůli velkému zájmu o vstupenky bylo přidáno další vystoupení. V roce 2004 také získaly dvě ceny MTV EMAs za \"nejlepší alternativní skupinu\" a za \"nejlepší skupinu Spojeného království a Irska\". Dále získaly cenu časopisu Q za \"nejlepší koncertní výkon roku\". V roce 2005 byli Muse oceněni BRIT Award v kategorii \"nejlepší koncertní výkon\".\n\nKapela ukončila své Absolution Tour v lednu 2005, avšak koncertování nenechala. V dubnu a v květnu téhož roku vyjeli zpět do USA, kde vystupovali na menších festivalech. Nevynechali ani největší charitativní akci roku 2005 – Live 8. 2. července se tohoto projektu zúčastnili na nádvoří zámku Versailles u Paříže, kde zahráli čtyři skladby (\"Time Is Running Out\", \"Hysteria\", \"Bliss\" a \"Plug In Baby\").\n\nV dubnu 2005 bylo neoficiálně vydáno biografické DVD \"Manic Depression\", na kterém se však kapela nepodílela a nikdy ho neschválila jako oficiální. Pravé a oficiální DVD s názvem \"Absolution Tour\" bylo vydáno 12. prosince 2005. Obsahuje záběry dvanácti skladeb z živého vystoupení na Glastonbury Festival (2004) a čtyři písně z koncertů v Los Angeles, Londýně a San Diegu. Součástí DVD jsou i tzv. easter eggs, za nimiž jsou skryté dvě skladby z londýnského koncertu ve Wembley. Jediný song z alba \"Absolution\", jenž se na DVD neobjevil, je \"Falling Away With You\", který nebyl dodnes zazpíván naživo na žádném vystoupení.\n\n3. července 2006 vydali Muse své čtvrté studiové album s názvem \"Black Holes and Revelations\", které produkoval opět Rich Costey. Jako první si novou desku mohli koupit Japonci (28. června), 3. července Evropani a fanoušci ze Severní Ameriky se alba dočkali 11. července. Stejně jako u \"Absolution\" i u \"Black Holes and Revelations\" vychází hlavní téma z Bellamyho fascinace nadpřirozeností a science fiction.\n\nZ alba bylo vytvořeno celkem pět singlů. První z nich byla skladba \"Supermassive Black Hole\", která byla oficiálně vydaná 19. června 2006. Od 9. května doprovázel rádiovou verzi také klip režírovaný Italem Floriem Sigismondim. Celá „supermasivní“ série byla uvedená na trh ještě před vydáním samotného alba. Jako druhý na řadu přišel 4. září 2006 poměrně známý singl \"Starlight\", jenž se v americké hitparádě US Modern Rock vyšplhal na druhou příčku. Poprvé se tato skladba hrála naživo v polovině června 2006 na festivalu \"Radio 1's Big Weekend\", kde kapela zahrála i třetí singl \"Knights of Cydonia\". „Rytíři z Cydonie“ obsadili v australské hitparádě Triple J Hottest 100 první místo a desáté příčky v anglické UK Singles Chart a americké US Modern Rock. V pořadí čtvrtý singl \"Invincible\" spatřil světlo světa 7. dubna 2007 a poslední pátý \"Map of the Problematique\" se na veřejnost dostal až 18. června 2007, a to navíc pouze v digitální podobě.\n\nAčkoliv se v roce 2006 kapela věnovala hlavně natáčení nové desky, snažili se pořádat také koncerty. 13. května 2006 vystoupili na festivalu rádia BBC \"Radio 1's Big Weekend\" ve skotském Dundee, kde podle časopisu NME učinili velkolepý comeback na světovou rockovou scénu. V červenci odstartovali v Severní Americe hlavní turné, které se skládalo převážně z koncertů na světových festivalech. Na začátku srpna 2006 se vrátili do Evropy a ve Spojeném království uspořádali větší koncertní šňůru po britských arénách . Na konci roku 2006 koncertovali ve zbylých státech Evropy společně s kapelou \"Noisettes\", která jim dělala předskokany. S novým rokem 2007 pokračovalo turné v Austrálii, na Novém Zélandu a po vystoupeních v Jihovýchodní Asii se Muse vrátili na jarní a letní festivaly zpět do Evropy, kde je čekaly snad největší koncerty v celé jejich historii.\n\nTakovou menší ochutnávkou byla na začátku června 2007 dvojice největších německých rockových festivalů \"Rock am Ring\" a \"Rock im Park\" v bavorském Norimberku. Společně s kapelami Linkin Park, Arctic Monkeys, Smashing Pumpkins a Korn se Muse stali hlavními tahouny obou festivalů. Skutečná historie se ale psala o několik dnů později, když 16. června dokázali jako první skupina vyprodat zrekonstruovanou Wembley arénu v Londýně . Celkem se na novém stadionu konaly dva koncerty (16. a 17. června), z nichž vznikla třetí kompilace DVD/CD s názvem H.A.A.R.P, která byla oficiálně vydaná 17. března 2008.\n\nPo úspěchu ve Wembley Muse pokračovali ve svém turné po Evropě a v srpnu 2007 odjeli koncertovat do USA. Na konci října vystoupili po boku Rage Against the Machine, Gogol Bordello a Queens of the Stone Age na halloweenském festivalu \"Vegoose\" v Las Vegas. Jako hlavní skupina zahráli poslední koncert propagující \"Black Holes and Revelations\" na festivalu \"KROQ Almost Acoustic Christmas\" v kalifornském Los Angeles a tím ukončili nepřerušenou řadu vyprodaných vystoupení po celém světě.\n\n17. března 2008 vyšla dlouho očekávaná kompilace CD + DVD s názvem \"H.A.A.R.P\" . Balení je pojmenováno podle \"High Frequency Active Auroral Research Program (HAARP)\", jak je pojmenovaný výzkumný projekt zaměřený na zkoumání ionosféry, který však kapela Muse a někteří lidé považují za tajnou zbraň. CD a DVD dokumentují dva koncerty Muse ve vyprodané londýnské Wembley aréně 16. a 17. června 2007. Na DVD je natočeno dvacet živých skladeb ze 17. června a na CD je nahráno čtrnáct songů z noci 16. června.\n\nV květnu 2007 prozradili Muse časopisu \"Kerrang!\", že pracují na nových skladbách na nové album.\n\nV březnu 2008 vystoupili Muse v Dubaji, Johannesburgu a v Kapském Městě. 12. dubna 2008 zahráli v londýnské Royal Albert Hall na charitativním koncertu organizace \"Teenage Cancer Trust\". Bylo to jejich první velké vystoupení po legendárním koncertu ve Wembley v červnu 2007. V srpnu se měli stát hlavními tahouny anglického festivalu \"V festival\", což měla být údajně jediná šance, jak vidět kapelu naživo v rámci evropských festivalů. Avšak později byla tato informace vyvrácena poté, co skupina přijala pozvánku na brazilsko-portugalský festival Rock in Rio. V Lisabonu vystoupili společně s kapelami Linkin Park, Kaiser Chiefs a The Offspring 6. června 2008. 13. srpna 2008 proběhl koncert v irském Dublinu.\n\nSkupina vydala své páté studiové album v září 2009. První informace o jeho podobě se objevily v roce 2007. Muse některým písním plánovali dát větší elektronickou a taneční podobu, jiné chtěli naopak udělat v klasickém či symfonickém stylu za pomoci orchestru. Uvažovali také o tom, že by si novou desku produkovali sami, aby nemuseli mít při výběru skladeb a při jejich úpravě svázané ruce producentem, což nakonec uskutečnili. V lednu 2008 Bellamy řekl magazínu NME, že si není jistý, v jakém formátu písně nahrají. Doslova řekl:\n\n. V interview také prozradil, že by rád na nové desce udělal vlastní patnáctiminutové rockové sólo na kytaru. Nakonec má The Resistance běžnou formu, 11 oddělených písní běžné délky, i když poslední tři písně tvoří dohromady rozsáhlou skladbu , ve které skupina uplatnila symfonické prvky.\n\nAlbum se setkalo převážně s pozitivní kritikou a dosáhlo na nejvyšší příčku hitparád v 19 zemích. Z alba vzešly postupně singly Uprising, Undisclosed Desires, Resistance a v limitované edici pak , 13minutová skladba pojatá jako symfonie, rozdělená na tři části.\n\nPro 53. ročník vyhlašování cen Grammy (v roce 2011) získala skupina 3 nominace. Album The Resistance nakonec zvítězilo v kategorii Nejlepší rockové album, nominace písně Resistance v kategoriích Nejlepší rocková píseň a „Nejlepší rockový výkon ze zpěvem předvedený duem nebo skupinou“ (Best Rock Performance By A Duo Or Group With Vocals) nebyly úspěšné.\n\nV květnu 2010 byl vydán zatím poslední singl s názvem Neutron Star Collision (Love Is Forever), hlavní píseň soundtracku pro film .\n\nThe 2nd Law (druhý zákon termodynamiky) je šesté studiové album. Ve velké části Evropy album vyšlo 28. září 2012. Mimo skladby „Follow Me“ si album produkovala skupina sama. Ve skladbě „Follow Me“ je producentem skupina Nero. Poprvé v historii kapely se na tomto albu objevily také dvě písně napsané a nazpívané baskytaristou Chrisem Wolstenholmem, nazvané \"Save Me\" a \"Liquid State\". V těchto písních Chris zpívá o překonávání své závislosti na alkoholu.\n\nSkladba \"Survival\" se stala titulní písní Letních Olympijských Her v Londýně 2012, na jejichž zahajovacím ceremoniálu kapela song také poprvé zahrála naživo před zraky asi 80 tisíc diváků.\n\nSkladby \"Isolated System\" a \"Follow Me\" zazněly ve filmu \"World War Z\".\n\nObal alba znázorňuje tok signálu po neuronech v mozku.\n\nZáznam červencového koncertu v Římě vydala skupina 29. listopadu na CD/DVD nebo Blu-ray. Film byl natočen šestnácti kamerami Sony PMW-F55 CineAlta 4K. Všechny snímky byly zaznamenány v HD a 4K na tří terabytové pevné disky. Režírování se ujal Matt Askem, s nímž kapela pracovala na dvou předešlých koncertních DVD (Hullabaloo: Live at Le Zenith v Paříži a HAARP). a produkovali Serpent Productions. Jedná se o vůbec první koncertní film natočený v rozlišení 4K.\n\nDne 5. listopadu 2013 měl film celosvětovou premiéru v rozlišení 4K, avšak pouze ve vybraných 20 městech světa. Tento list zahrnoval i Prahu, kde mohli fanoušci film zhlédnout v kině Aero. Následující dny film vstoupil do běžných kin po celém světě.\n\nAlbum obsahuje představení kapely v Římě Stadio Olimpico dne 6. července 2013 před davem 60.963 lidí. Koncert byl součástí The Unsustainable Tour, což je název pro kapely letní evropské odvětví The 2nd Law Tour. Většina koncertů The Unsustainable Tour se odehrála na velkých stadionech jedenácti evropských zemí. Jedná se o dosud nejrozsáhlejší stadionovou tour kapely. Součástí stadionových vystoupení Muse byl také obrovský robot Charles \"zpívající\" song \"The 2nd Law: Unsustainable\", bankéř Steve rozhazující tzv. \"Musos\" (falešné Muse bankovky připomínající euro) během písně \"Animals\", nebo akrobatka visící z obrovské létající žárovky při písních \"Guiding Light\" a \"Blackout\".\nMuse vystoupili v České republice 5. července 2010 v rámci festivalu Rock for People.\n\nDo Prahy pak přijeli ještě 22. listopadu roku 2012 v rámci svého světového turné.\nToto vystoupení bylo v českých médiích hodnoceno většinou velmi příznivě. Některá média psala dokonce o „koncertu roku“.\n\nDalším vystoupením v České republice byl koncert 4. června 2016 v pražské O areně.\nZatím posledním vystoupením v České republice byl koncert 26. května 2019 v Praze na Letišti Letňany.\n\n\n\n\n\n\n\n"}
{"id": "107990", "url": "https://cs.wikipedia.org/wiki?curid=107990", "title": "Radkovice u Budče", "text": "Radkovice u Budče\n\nObec Radkovice u Budče se nachází na levém břehu Želetavky 14 km východně od Dačic v okrese Třebíč v Kraji Vysočina. Nejbližší železniční stanice Jemnice. Nadmořská výška 500 m. Žije zde obyvatel.\n\nObec se nachází v jihovýchodní části Brtnické vrchoviny, v údolní kotlině při vyústění dvou malých poboček do lomeně probíhajícího údolí Želetavky nad Knínicemi. Stýká se zde od severovýchodu probíhající zakončení Zašovického hřbetu se západovýchodně uspořádaným hřbetem Inženýrského kopce u Jemnice. Katastr obce na západě omezuje údolí Želetavky se strmými východními svahy a náleží k němu i pás plošin nad údolím. Nejvyšším bodem je vyvýšenina Strážnice 555 m n. m. (M. Hrádek)\n\nPrvní písemná zpráva o vsi je z roku 1310 ve spojení s Údeřicemi a neznámou vsí \"Bachziczemi\" (nyní Bačice), které držel Rajmund z Lichtenburka. V polovině 14. století byl majitelem vsi Jan z Budkova. Majitelé vsi se v průběhu dalších století velmi často střídali až v polovině 15. století se ves stala majetkem rodu ze Stonařova, když roku 1446 Záviš ze Stonařova prodal Radkovice své manželce Barboře rozené z Budkova. Od roku 1492 náležela ves k statku Budeč, kam se dostala prostřednictvím Jana z Krušovic, manžela Doroty ze Stonařova. Roku 1492 zapsal Jan z Krušovic své dědictví ves Radkovice a dvůr pustý Zahrádky Janu Koňasovi z Vydři, s jehož potomky byla ves sloučena s Budčí a pak se statkem Knínice, jejichž součástí byla až do roku 1849.\n\nPodle lánového rejstříku před třicetiletou válkou bylo v Radkovicích 33 usedlostí, z toho zůstalo za války osazeno 17 a 16 zpustlo. Do roku 1671 se podařilo znovu osadit 5 usedlostí.\n\nPodle vceňovacího operátu žilo roku 1843 v Radkovicích 286 obyvatel, z toho 134 mužů a 152 žen v 41 domech a 68 domácnostech. Z nich se živilo 61 zemědělstvím, 6 živnostmi a 1 obojím. Desátky byly odváděny panství Budeč a faře tamtéž. Z Radkovic se jezdilo na týdenní sobotní trhy do Dačic. Ve vsi byl mlýn o dvou složeních, kde mlynář semlel ročně 30 měřic pšenice a 350 měřic žita. V roce 1850 měla 276 obyvatel. Katastr obce měl v roku 1900 výměru 534 ha.\n\nDo roku 1849 byly Radkovice součástí statku Knínice v rámci panství Budeč ve Znojemském kraji. V letech 1850 až 1855 byly podřízeny politické pravomoci Podkrajského úřadu v Dačicích a v rámci soudní správy okresnímu soudu tamtéž. Po zřízení smíšených okresních úřadů s politickou a soudní pravomocí byly v letech 1855 až 1868 podřízeny Okresnímu úřadu v Dačicích. Když byly roku 1868 veřejná správa a soudnictví opět odděleny, vrátily se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž, což trvalo až do roku 1945. Po osvobození v květnu 1945 náležely pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo do poloviny roku 1960, kdy byly po územní reorganizaci Radkovice začleněny pod správní okres Třebíč a Jihomoravský kraj, což trvalo až do zrušení Okresního úřadu v Třebíči koncem roku 2002. V roce 1980 byly Radkovice připojeny pod město Jemnice, od roku 1990 opět mají samostatný obecní úřad. Od roku 2003 spadají pod pověřený městský úřad v Moravských Budějovicích v samosprávném kraji Vysočina.\n\nVe 2. polovině 19. a v 1. polovině 20. století se většina obyvatelstva obce živila zemědělstvím. V roku 1900 byla výměra hospodářské půdy obce 514 ha. Živnosti roku 1911: 1 bednář, 1 hostinský, 1 kovář, 1 krejčí, 1 mlynář (s pilou), 1 obchodník s rybami, 2 obchodníci se smíšeným zbožím, 1 krejčí, 1 mlynář, 2 obuvníci a 3 stolaři. V obci tzv. Radkovský mlýn s pilou. Živnosti roku 1924: 1 bednář, 1 hostinský, 1 kovář, 1 mlynář s pilou, 3 obchodníci s potravinami a smíšeným zbožím, 1 obuvník, 1 pokrývač, 1 stolař, 1 trafikant, 11 hospodářských rolníků.\n\nObec byla elektrifikována připojením na síť ZME Brno roku 1931. JZD bylo založeno roku 1957, v roce 1973 bylo sloučeno s JZD Lomy a poté do JZD Mír Jemnice. Nyní převládající zaměstnání: zemědělství – soukromě hospodařící zemědělci, výrobna betonového zboží. Po roce 1945 v obci byl vybudován kulturní dům, vodovod, kanalizace, regulace potoka, požární nádrž, komunikace, prodejna, rodinné domky a bytový dům a požární zbrojnice. Do 19. dubna 2019 byl starostou Milan Procházka, od 19. dubna 2019 vykonává tuto funkci Martin Kessner.\n\n\n\n"}
{"id": "107998", "url": "https://cs.wikipedia.org/wiki?curid=107998", "title": "Asbest", "text": "Asbest\n\nAsbest () je město ve Sverdlovské oblasti v Ruské federaci. Při sčítání lidu v roce 2010 měl bezmála sedmdesát tisíc obyvatel.\n\nAsbest leží na řece Reftu, přítoku Pyšmy v povodí Obu, na východním úpatí Středního Uralu. Od Jekatěrinburgu, správního střediska celé oblasti, je vzdálen přibližně osmdesát kilometrů na severovýchod. Nejbližší sousední město je Zarečnyj ležící dvacet kilometrů na jih.\n\nV roce 1885 bylo v blízkosti dnešního města započato s těžbou azbestového ložiska. V roce 1889 byl založen zárodek dnešního města s jménem Kudělka (). V roce 1933 došlo k přejmenování na Asbest a k povýšení na město.\n\n"}
{"id": "107999", "url": "https://cs.wikipedia.org/wiki?curid=107999", "title": "Město Touškov", "text": "Město Touškov\n\nMěsto Touškov (v lat. textech \"Tuscowe\", něm. \"Stadt Tuschkau\") je město v okrese Plzeň-sever v Plzeňském kraji, zhruba deset kilometrů západně od Plzně. Součástí města je i vesnice Kůští. Ve městě žije obyvatel.\n\nHistorické jádro města je městskou památkovou zónou. Ve městě se nachází základní škola. Na jihu podél města teče řeka Mže. Spolu s Městem Albrechtice a Městem Libavá je Touškov jednou ze tří obcí v Česku, jejíž městský status je uveden i v názvu obce jako první slovo.\n\nNa západním okraji města se v místech zaniklé pískovny na nevýrazné ostrožně v eneolitu nacházelo sídliště chamské kultury. Archeologický výzkum provedený v letech 1997 a 2000 zde zachytil stopy po obydlí o rozměrech 3,5 × 3,5 metru, soubor keramických zlomků a křemencový úštěp.\n\nPrvní písemná zmínka o osadě Touškov pochází z falza o založení benediktinského kláštera v Kladrubech z roku 1115. Podle této listiny daroval kníže Vladislav I. kladrubskému klášteru dva poddané komorníky Domabora a Cika z Touškova. Další zmínka pochází z roku 1186, kdy český kníže Bedřich toto darování komorníků z Touškova klášteru potvrzuje. V další správě z roku 1231 je již Touškov nazýván trhovou vsí, čili městečkem. V roce 1288 byl Touškov nazýván trhovým městem a byl nejvýnosnějším majetkem kladrubského kláštera. V těchto letech prožívá Touškov velký rozkvět a je největším městem v širokém okolí.\n\nTěžkou ranou Touškovu bylo založení královského města Plzně Václavem II. v roce 1295. Místní proboštství zůstalo důležitým ekonomickým hráčem v oblasti a nejvýnosnějším majetkem kladrubského kláštera a město dále rostlo, nicméně jeho politický význam výrazně klesl. Do roku 1424 se v Touškově začala rozvíjet kamenná zástavba, město mělo pravděpodobně jednoduché opevnění, tvrz a kamenný střed města s dřevěnou zástavbou na periferii. Touškovská městská zástavba byla však odlišná od většiny českých měst, byla stavěna spíše do šířky a ne jako běžně do výšky, směrem do dvora.\n\nExistenci Touškova jako významného města ukončily husitské války. Jan Žižka si po neúspěšném obléhání Plzně vybral Touškov jako místo, kde by si alespoň částečně vynahradil neúspěch a sehnal prostředky na zaplacení svého tažení: 20. května 1424 město dobyl a prakticky zcela zničil. Zanikla budova klášterní správy, tvrz a téměř veškerá zástavba. Po této katastrofě už Touškov nikdy nezískal svůj dřívější význam a po celé další století zůstával takřka bezvýznamnou trhovou vsí, jen pomalu se rozšiřující.\n\n12. srpna 1543 král Ferdinand I. Habsburský povýšil Touškov na město. Touškov obdržel privilegia, která mu umožňovala svobodné rozvíjení řemesel a udělovala pečeť a městský znak. V posledním desetiletí šestnáctého století se v Touškově zdržoval známý český cestovatel a umělec, Kryštof Harant z Polžic a Bezdružic, který v Touškově vlastnil několik domů. Před třicetiletou válkou byl Touškov převážně český, avšak v důsledku války a morových epidemií tehdy počet obyvatel celého Česka klesl o 60 %, přičemž těžce zasažen byl i Touškov. Proto do něj v druhé polovině 17. století přišlo hodně nových, převážně německých obyvatel, hlavně řemeslníků. Touškov během té doby postupně rostl, byť jej postihlo několik katastrof, včetně velkých požárů.\n\nV 18. století většina obyvatel mluvila německy. V roce 1776 bylo rozhodnuto o stavbě nového kostela, starý kostel stávající o něco jižněji byl zbořen o kousek dál vyrostl nový, pozdně barokní kostel Narození sv. Jana Křtitele od architekta Antonína Haffeneckera. Jeho stavba byla dokončena v roce 1780. Teprve roku 1856 nechal patron a dobrodinec božího domu Johann Anton von Starck věž kostela Narození sv. Jana Křtitele v Tuschkau dostavět do dnešní podoby. V devadesátých letech minulého století byl kostel za působení významného faráře P. Jiřího Mošny kompletně opraven. V roce 1746 se zde postavila nová budova proboštství kladrubského kláštera, to zároveň sloužilo jako letní sídlo kladrubských opatů.\n\nV roce 1938 byl převážně německý Touškov připojen k říšské župě Sudety. Po druhé světové válce byla většina původních obyvatel vysídlena.\n\nZnak městu udělil král Ferdinand I. Habsburský roku 1543. Znak Města Touškova je ve tvaru pozdně renesančního štítu, který je svisle rozpůlený. V pravé zlaté/žluté polovině je půl černého orla hledícího vpravo, opírajícího se o střední linku; má červený jazyk a je bez koruny. V červené levé polovině je bílá věž z kvádrů. V šikmo rozšířeném přízemí má bránu s vytaženou zlatou mříží. V prvním patře je jediné okno, v druhém dvě okna, nad nimi cimbuří se čtyřmi stínkami. Věž kryje modrá kuželovitá střecha se zlatou makovicí na vrcholu. Žlutá/zlatá barva na pravé straně symbolizuje barvu Rakouska ve které je vyobrazena půlka majestátního rakouského orla, který připomíná velkou úctu a věrnost města k císaři. Červená barva na straně levé symbolizuje barvu Českého království. Věž s bránou vypovídá o opevnění města hradbami a vstupní bránou.\n\nVlajka (dříve prapor) byla městu udělena pravděpodobně ve stejné době jako znak. Poprvé po dlouhé době byla představena v roce 1993 při oslavách města k udělení městských práv. V roce 1996 Zastupitelstvo města požádalo Parlament ČR, aby byla podoba vlajky potvrzena, tak jak byla městu kdysi udělena, jak vyplývá ze zápisu zastupitelstva. Parlament původní podobu vlajky oficiálně potvrdil v roce 1997.\n\nVlajka je čtvrcená a tvoří jí městské barvy, které jsou umístěny následovně: V horní části je u žerdi černé pole a ve vlající části pole bílé, v dolní části u žerdi žluté pole a ve vlající části pole červené. Ve středu vlajky je umístěn městský znak ve velikosti jedné třetiny. Samotné barvy vlajky symbolizují vlajky jiné, které vypovídají o významu města v době, kdy byla vlajka městu udělena. Černá a žlutá je vlajka Rakouského císařství. Červená a bílá je vlajka Českého království.\n\nVe městě se nachází pozdně barokní kostel Narození svatého Jana Křtitele od Antonína Haffeneckera. Dále je zde fara, kaple, morový sloup Nejsvětější Trojice, řada historických domů a bývalá věznice.\n\n\n\n"}
{"id": "108001", "url": "https://cs.wikipedia.org/wiki?curid=108001", "title": "Záliv", "text": "Záliv\n\nZáliv je výběžek vodní plochy do pevniny.\nJe to část jezera, moře nebo oceánu, která se zařezává do pevniny takovým způsobem, že je ze tří stran obklopena pevninou.\n\n\n\n\n"}
{"id": "108006", "url": "https://cs.wikipedia.org/wiki?curid=108006", "title": "Československá státní automobilová doprava", "text": "Československá státní automobilová doprava\n\nČeskoslovenská automobilová doprava a Československá státní automobilová doprava ( Československá štátna automobilová doprava), známé pod obvykle užívanou zkratkou a logem ČSAD, byly názvy národních, později státních podniků zajišťujících autobusovou dopravu a dopravu nákladními automobily v Československu v době socialismu v letech 1949–1989. Zkratku ČSAD si ponechaly v názvu i některé z dnešních dopravních společností, zejména těch, které vznikly transformací a privatizací státních podniků.\n\nPočátky státní autobusové dopravy v českých zemích sahají k roku 1908, kdy začaly jezdit první autobusové linky provozované rakouskou poštovní správou, vrcholově řízenou vídeňským ministerstvem obchodu. Před 1. světovou válkou bylo v Čechách, na Moravě a ve Slezsku postupně zavedeno 20 státních poštovních autobusových linek o celkové délce přibližně 500 km. Se začátkem války byla v souvislosti s mobilizací a zrekvírováním vozidel pro potřeby vojska veškerá autobusová doprava v českých zemích na téměř pět let zastavena. Od roku 1919 ji začala postupně obnovovat čs. poštovní správa, vrcholově řízená ministerstvem pošt a telegrafů. Od roku 1927 byly autobusové linky v Československu provozovány také státními železnicemi ČSD, řízenými ministerstvem železnic. K 1. lednu 1933 byly státní poštovní linky i s personálem, vozidly a technickým zázemím začleněny do resortu železnic a v průběhu roku 1933 postupně převzaty jednotlivými ředitelstvími státních drah. Souběžně prosperovala do roku 1932 i soukromá autobusová doprava. Zákony o dopravě motorovými vozidly z let 1932 a 1935 silniční dopravu začaly regulovat územně omezenými koncesemi, daňovým zatížením a uzákoněním vlivu železničních úřadů na udělování koncesí pro silniční dopravu, čímž byly podmínky pro volné soukromé podnikání ztíženy.\n\nU jednotlivých ředitelství státních drah existovaly „Skupiny pro automobilní provoz ČSD“ pro technické a provozní řízení. Pro výkonnou službu byly ve velkých dopravních centrech zřízeny autosprávy ČSD, v menších centrech dopravy garáže ČSD, pro provoz osamocených tratí a pro nákladní provoz autostanice ČSD.\n\nNapříklad pod ředitelství státních drah v Praze patřily autosprávy Praha–Delta a Praha–Vršovice, garáže Slaný, Kladno, Střeliv, Benešov u Prahy, Kostelec nad Černými lesy a Kouřim a autostanice Pardubice, Louny, Libochovice, Chomutov, Teplice, Mezimostí–Veselí, Počátky a Kolín. Pod jiná ředitelství patřily pozdější dopravní závody Rakovník, Příbram, Hořovice, Mladá Boleslav a Poděbrady.\n\nStátní monopol na autobusovou dopravu byl zaveden § 148 československé ústavy z 9. května 1948, podle něhož pravidelná doprava silniční mohla být jen národním majetkem. Národní podnik Československá automobilová doprava byl zřízen znárodňovacím zákonem č. 311/1948 Sb. (o národních dopravních podnicích), vyhláškou č. 122/1949 Sb. (o dni zřízení národních dopravních podniků) a nařízením č. 124/1949 Sb. (jímž se vydává organisační statut národního dopravního podniku „Československá automobilová doprava, národní podnik“). Den vzniku je 1. leden 1949, fakticky se však vytvářel v průběhu roku až do prosince 1949, kdy převzal majetkové podstaty znárodněných podniků. Zákon č. 148/1950 Sb., novelizující Zákon o národních dopravních podnicích (úplné znění pod č. 149/1950 Sb.), dnem vyhlášení (24. listopadu 1950) zavedl nový název Československá státní automobilová doprava. Podnik měl sídlo a ústřední ředitelství v Praze, jemuž pro činnost na Slovensku podléhalo Oblastní ředitelství v Bratislavě.\n\nOd roku 1952 byl rozdělen na 19 samostatných krajských národních podniků (13 krajů v českých zemích a 6 slovenských krajů) a dvě hlavní správy (česká a slovenská).\n\nV roce 1957 krajské národní výbory (KNV) převzaly řízení podniků ČSAD, státní dozor v automobilové dopravě a dozor nad plněním preventivní údržby vozového parku. Současně byl národní podnik ČSAD Praha rozdělen na národní podniky ČSAD KNV Praha a ČSAD ÚNV Praha. Nákladní doprava byla do těchto podniků rozdělena (zvlášť Středočeský kraj, zvlášť Praha), autobusová doprava byla převedena pouze do ČSAD KNV Praha.\n\nSe zavedením nového územního členění ČSSR od 1. června 1960 byly krajské podniky nahrazeny okresními národními podniky ČSAD, které byly řízeny okresními národními výbory (ONV).\n\nOd 1. dubna 1963 podle usnesení vlády č. 226/1963 byly národní podniky ČSAD sloučeny opět do krajských podniků podřízených krajským národním výborům (7 v Česku, 3 na Slovensku). Nové podniky se členily na dopravní závody, některé závody ještě na provozovny.\n\nKoncem roku 1988 přešly krajské národní podniky na formu státních podniků. V roce 1990 byly krajské státní podniky s výjimkou západočeského a severočeského rozděleny na menší státní podniky, většinou zhruba okresního formátu, tentokrát s názvy Československá automobilová doprava.\n\nNárodní podnik (podniky) ČSAD v padesátých a šedesátých letech zavedly jednotnou a ucelenou síť autobusové dopravy v celém Československu a jednotné tarifní podmínky. Začátkem šedesátých let se také začal ustalovat a standardizovat způsob označování autobusových zastávek, nejprve interními předpisy, v polovině sedmdesátých let 20. století pak i technickými normami (ON 73 6425, ON 73 6426) a označení konce zastávky se v roce 1975 dostalo i do Pravidel silničního provozu.\n\nV roce 1994 byl schválen liberalizovaný Zákon o silniční dopravě (111/1994 Sb.), který otevřel cestu na trh soukromým a nestátním dopravcům. Počínaje rokem 1994 byla většina z podniků ČSAD transformována na akciové společnosti a privatizována. Po rozpadu Československa se již v zapsaných názvech firem objevuje většinou jen zkratka ČSAD bez vysvětlení, co písmena v ní znamenají. Část transformovaných firem si ihned nebo později zvolila názvy, které již na ČSAD neupomínají.\n\nSlovenské podniky \"Československej (štátnej) automobilovej dopravy\" byly v roce 1993 rozděleny podle druhu dopravy a přejmenovány, nové podniky měly názvy \"Slovenská autobusová doprava\" (\"SAD\") a \"Nákladná doprava\" (\"NAD\" nebo \"ND\"). Některé z nich nadále používají loga odvozená ze známého symbolu ČSAD.\n\nPřestože značka ČSAD je symbolem znárodnění autobusové dopravy, ochrannou známku ČSAD nyní kolektivně vlastní soukromé firmy a v 90. letech uspořádaly oslavu 50. výročí značky. Majitelem značky ČSAD jsou firmy spolčené ve Sdružení uživatelů kolektivní ochranné známky ČSAD. Rozsudek Nejvyššího správního soudu proti pochybnostem ve sporu ČSAD BUS Ústí nad Labem a.s. s Úřadem průmyslového vlastnictví potvrdil, že v době, kdy byla Smlouva o přihlášení a užívání kolektivních ochranných známek ČSAD z 1. listopadu 1992 uzavřena, bylo přihlašovateli podle tehdy platného zákona 12 subjektů. Sdružení vzniklo na začátku 90. let, jeho zakládajícími členy bylo 12 dvanáct krajských podniků ČSAD (9 z Česka a 3 ze Slovenska). S účinností od 1. 10. 1995 novým zákonem č. 137/1995 Sb., o ochranných známkách, došlo ve vztahu ke kolektivním ochranným známkám ke změně spočívající v tom, že subjektem nově zaregistrované kolektivní ochranné známky je právnická osoba, sdružení podnikatelů. Soud dal žalobci zapravdu v tom, že na základě přechodných ustanovení nového zákona zůstala zachována práva původních majitelů ochranných známek zapsaných před účinností nového zákona a sdružení podnikatelů podle smlouvy nepochybně nemá právní subjektivitu ani není majitelem zapsaných ochranných známek. ÚPV však o zamítnutí zápisu mohl rozhodnout z úřední povinnosti, nejen na základě námitky, takže není relevantní, že ÚPV ve svém rozhodnutí opomenul specifikovat, které subjekty podaly námitky a jakou k tomu měly legitimaci. Kategorické lpění na precizním uvedení namitatelů ve správním rozhodnutí by podle NSS bylo nemístným formalismem. Jednotliví majitelé dle NSS mohou zapsané ochranné známky volně užívat, nemají však právo bez souhlasu ostatních si nechat zapsat další, vlastní ochranné známky, které by s již zaregistrovanými byly zaměnitelné. \n\nPodle Úřadu průmyslového vlastnictví je v roce 2017 platných kolektivních ochranných známek registrovaných v Česku pouze 49 z celkového zhruba milionu. Přestože podle rozhodnutí NSS z roku 2008 toto sdružení nemá právní subjektivitu a není majitelem známek, ještě v březnu 2017 autoři Vladimír Týč a Radim Charvát v publikaci \"Zeměpisná označení v mezinárodních smlouvách a v právu Evropské unie\" v poznámce pod čarou uvádějí, že Sdružení uživatelů kolektivních ochranných známek ČSAD, které má zaregistrováno 6 platných známek v různých variantách, je patrně nejvýznamnějším majitelem kolektivních známek v ČR. \n\nOd uživatelů značky sdružení (ač dle rozsudku NSS z roku 2008 nemá právní subjektivitu) vyžaduje roční poplatek 10 tisíc Kč. ICOM Transport za své čtyři dceřiné společnosti po poradě s právníky platit odmítl a Sdružení uživatelů kolektivní ochranné známky ČSAD vůči ní žádný soudní spor nezahájilo.\n\nŘada firem značku využívala bezplatně a práva k ní neřešila. Podle předsedy sdružení a ředitele společnosti Tourbus Antonína Grunda užívalo značku v 90. letech asi 70 firem, v roce 2017 je jich už jen kolem 50, ale řada z nich nevykazuje žádnou činnost a fakticky už ochrannou známku neužívají. \n\nSkupina ICOM transport v roce 2000 společnostem ČSAD Slaný, ČSAD Benešov, ČSAD Jindřichův Hradec a ČSAD Ústí nad Orlicí po jejich nákupu zachovala původní názvy, aby mateřské společnosti nekazily pověst, protože byly zanedbané, ale nakonec jim je ponechala i po pominutí tohoto důvodu. Společnosti Comett Plus, FTL či Tourbus, vzniklé transformací provozů ČSAD, naopak původní značku zcela opustily. \n\nV Německu, Rakousku a Itálii si koncem 90. let značku ČSAD zaregistroval JIHOTRANS, čímž znemožnil Sdružení uživatelů kolektivní ochranné známky ČSAD, aby si po vstupu České republiky do Evropské unie nárokovala její celounijní ochranu pro sebe. V roce 2012 obě strany uzavřely dohodu a Jihotrans své známky sdružení prodal za symbolických 150 tisíc korun s tím, že sám značku může využívat dalších 15 let. \n\nPro společnost ČSAD JIHOTRANS, vzniklou transformací českobudějovického dopravního závodu 201, měla značka ČSAD v 90. letech v nákladní dopravě velký význam, protože pro policisty ve Francii, Německu či Rakousku to byl v době divokého rozvoje podnikání v zemích bývalé východní Evropy známka dopravce, který má nějaký systém, školení, opravy atd. Výhoda se ovšem postupně měnila v nevýhodu, protože zákazníci i státní orgány špatně chápali, že ČSAD není jediná skupina. Do ČSAD JIHOTRANS tak začaly chodit ze zahraničí pokuty za řidiče jiných ČSAD v republice a autobusový ombudsman Jihotransu se ještě v roce 2017 probírá stížnostmi, které z 90 procent patří jiným. Společnost tedy v roce 2017 usoudila, že značka ČSAD je dnes již vyčpělá, nemá marketingový potenciál a v autobusové dopravě skoro překáží. Proto se rozhodla nadále prezentovat jako skupina Jihotrans, případně využívat akvizicí získané značky GW Bus, GW Train a dalších s předponou GW. Společnost ČSAD Autobusy České Budějovice z rakouské skupiny Postbus přešla na marketingovou značku „busem“.\n\nKe značce ČSAD se naopak nadále hrdě hlásí například ČSAD Uherské Hradiště, které ji považuje za zažitou značku pro firmu s velkou tradicí a prověřenou kvalitou a má dobrý zvuk převážně v mezinárodní kamionové dopravě. Tradiční grafické ztvárnění značky však zmodernizovala. Podobně se značky drží například ČSAD Hodonín nebo ČSAD Autobusy Plzeň.\n\nSpolečnost ČSAD BUS Ústí nad Labem a.s. 2. října 1997 podala přihlášku kombinované barevné ochranné známky ve znění „ČSAD BUS Ústí nad Labem a. s.“ Dne 9. února 1999 ing. J. K., patentový zástupce a soudní znalec, podal námitky proti zápisu uvedené ochranné známky do \nrejstříku a v tomto podání sdělil, že „zastupuje kolektivní ochranné známky ČSAD“ a sdělil, že v přihlašované ochranné známce jsou vyobrazeny tři již přihlášené ochranné známky: kolektivní slovní ochrannou známku „ČSAD“, přihlášenou dne 22. 6. 1995 a zapsanou pod č. 187223, slovní grafickou ochrannou známku „ČSAD“, přihlášenou dne 19. 11. 1992 a zapsaná pod číslem 179622, a kolektivní kombinovanou ochrannou známku, přihlášenou dne 22. 11. 1990 a zapsanou pod číslem 169238, která byla v roce 1995 prohlášena Úřadem průmyslového vlastnictví za proslulou. Žalobce se hájil tím, že je jedním z majitelů všech tří namítaných ochranných známek a slovní prvky v napadenémm označení jsou jeho\nobchodním jménem a předkladatel námitek nejednal se souhlasem všech majitelů ochranných známek a že doplňující slovní prvky „BUS Ústí nad Labem a.s.“ jasně a jednoznačně identifikují jediného možného poskytovatele služeb. Úřad průmyslového vlastnictví 8. 12. 1999 vyhověl námitkám v plném rozsahu a nově přihlašovanou ochrannou známku odmítl zapsat. V odůvodnění uvedl, že byla-li kombinovaná ochranná známka „ČSAD“ č.\n169238 (sestávající z kombinace slovního prvku a obrazového prvku – okřídleného kola) prohlášena dne 15. srpna 1995 za proslulou, není třeba posuzovat podobnost výrobků či služeb. Slovní prvek „ČSAD“ je podle ÚPV na obou známkách dominantní – u přihlašované známky tím, že\nje na předním místě označení, přičemž slova „BUS“ a „Ústí nad Labem a.s.“ a přidané grafické prvky jsou podle rozhodnutí nedistinktivní, protože nejsou samy o sobě způsobilé odlišit výrobky a služby pocházející od různých poskytovatelů, neboť nelze zabránit dojmu, že přihlašované označení vytváří známkovou řadu vycházející z namítaných prioritně starších ochranných známek. Otázka vztahu obchodního \njména žalobce s přihlašovaným označením není podle rozhodnutí rozhodná. Žalobce podal proti rozhodnutí ÚPV rozklad, v němž uvedl, že je současně majitelem namítaných ochranných známek, a z toho vyvozoval své právo slovem „ČSAD“ rozlišovat své výrobky a služby, a navíc toto označení dostatečně rozlišil od jiných podnikatelů, a namítl, že slovo „ČSAD“ nelze ve střetnuvších se označeních považovat za dominantní prvek a že uvedený způsob užívání je v souladu se smlouvou z roku 1992. Podle zástupce sdružení však smlouva opravňuje k jinému užívání nebo přihlášení ochranné známky jen se souhlasem předsednictva sdružení, a ten udělen nebyl, a proto přihlašovatel nemůže užívat slovo „ČSAD“ v\njiné podobě či kombinaci, než je uvedena ve smlouvě. Úřad průmyslového vlastnictví 8. 12. 1999 zamítl rozklad a potvrdil tak odmítnutí zápisu ochranné známky. Usnesením Nejvyššího správního soudu ze dne 16. června 2003 byla žaloba odmítnuta a žalobce odkázán na občanskoprávní řízení. Žalobce tedy 25. července 2003 podal žalobu u Okresního soudu v Ústí nad Labem. Tento okresní soud předložil věc zvláštnímu senátu, zřízenému podle zákona č. 131/2002 Sb., o rozhodování některých kompetenčních sporů, a ten usnesením z 23. 7. 2004 rozhodl, že příslušným je soud ve správním soudnictví. Současně zvláštní senát zrušil usnesení Nejvyššího správního soudu s tím, že tento soud bude pokračovat v původním řízení o správní žalobě. Nejvyšší správní soud 10. července 2008 jako nástupce Vrchního soudu v Praze zamítl žalobu proti rozhodnutí ÚPV o rozkladu a potvrdil tak zamítnutí zápisu nové ochranné známky. Podle rozsudku sice žalobce k zápisu nové ochranné známky nepotřeboval souhlas sdružení majitelů, ale potřeboval písemný souhlas všech ostatních majitelů prioritní ochranné známky, který však neměl. Podle NSS žalobci nic nebránilo přihlašované označení volně užívat v souladu se zákonem a smlouvou k označování svých výrobků a služeb, nemohl se však úspěšně domáhat jeho zápisu jako ochranné známky. Žalovaná společnost ČSAD BUS Ústí nad Labem a.s. byla mezitím ke dni 26. 11. 2004 vymazána z obchodního rejstříku, její právní nástupce Dopravní podnik Ústeckého kraje a.s. již značku ČSAD neužíval.\n\n\n\n\n\n\n\n\n\n\n\n\n\n\n\n Hlohovec, 818 Malacky, 820 Bratislava, 821 Pezinok, 822 Senec, 823 Zlaté Moravce, 824 Vráble, 891 Technicko - zásobovací závod Trnava, 892 Závod výpočtovej techniky a služieb Bratislava, 893 Závod výstavby Bratislava, \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "108008", "url": "https://cs.wikipedia.org/wiki?curid=108008", "title": "Diecézní charita Brno", "text": "Diecézní charita Brno\n\nDiecézní charita Brno (DCHB) je nezisková humanitární organizace zřizovaná biskupstvím brněnským podle Kodexu kanonického práva (kánon 114, 116) jakožto církevní právnická osoba. Je členem Sdružení Česká katolická charita a součástí římskokatolické církve, její činnost se zaměřuje zejména na oblast brněnské diecéze, nicméně v omezené míře obstarává i humanitární pomoc pro zahraničí. Založena byla v roce 1922, obnovena 1992.\n\nNáplň činností organizace je \"služba a pomoc lidem v nouzi, bez ohledu na jejich příslušnost k rase, národnosti, náboženství, státní a politické příslušnosti.\" Její organizační struktura se člení na 8 oblastních charit. DCHB soustřeďuje svoji činnost na sociálně-zdravotnické ústavy a projekty na území brněnské diecéze, nicméně organizuje i humanitární pomoc pro zahraničí, konkrétně jde (mimo příležitostné sbírky pro oběti katastrof) zejména o pomoc sirotkům na Ukrajině.\n\nDiecézní charita Brno vznikla pod vlivem a příkladem arcibiskupa A. C. Stojana a P. L. A. Bláhy, kaplana na Svatém Kopečku u Olomouce, 22. března 1922 jakožto diecézní \"Svaz Charity\". Jeho úkolem byla centralizace a zefektivnění charitativního úsilí na území brněnské diecéze. Její činnost byla nejprve omezena nacistickou okupací a poté (po reorganizaci a dalším přechodném rozšíření aktivit v poválečných dobách) byla napřed radikálně omezena (1949–1951) a nakonec zcela zrušena a několik málo zbylých ústavů a zařízení, které nebyly zestátněny, připadlo komunisty ovládané České katolické charitě. Po sametové revoluci došlo k rozsáhlé personální výměně ve vedení České katolické charity, která se stala organizací katolické církve a v únoru 1992 byla znovu zřízena diecézní charita Brno. V roce 2017 oblastní charita Třebíč část diecézní charity Brno získala ocenění Cena hejtmana Kraje Vysočina za společenskou odpovědnost v kategorii veřejný sektor - ostatní. \n\n\nDiecézní charitu Brno tvoří oblastní charity:\n\n"}
{"id": "108013", "url": "https://cs.wikipedia.org/wiki?curid=108013", "title": "Olsztyn", "text": "Olsztyn\n\nOlsztyn, , , ( \"\", , , , prusky \"Alnāsteini\") je hlavní město Varmijsko-mazurského vojvodství v severním Polsku, na řece Łyna. Město má postavení okresu, žije v něm přibližně obyvatel..\n\nHistoricky je Olsztyn hlavním městem historické země Varmie, která byla v 16.–18. století součástí Polsko-litevského státu. Mezi lety 1772 a 1945 patřil k Prusku (Německu). V roce 1945 bylo, v průběhu oslav vítězství (tzv. \"ohně vítězství\"), zničeno Rudou armádou 40 % zástavby, hlavně v historickém centru.\n\nDnes je město předním hospodářským, vzdělávacím a kulturním centrem Varmijsko-mazurského vojvodství, nachází se zde jeho samosprávné orgány a důležité úřady regionu. Olsztyn je důležitý silniční a železniční uzel. V minulosti zde byla v provozu trolejbusová doprava, v současnosti je obnovována tramvajová síť.\n\n\n"}
{"id": "108014", "url": "https://cs.wikipedia.org/wiki?curid=108014", "title": "Deweyův desetinný systém", "text": "Deweyův desetinný systém\n\nDeweyův desetinný systém, také Deweyova desetinná soustava nebo Deweyova knihovnická soustava či Deweyho desetinné třídění je systém třídění knih a dalších archiválií podle tématu v knihovnách a archivech, vynalezený Melvilem Deweyem v roce 1876. Systém prodělal v průběhu své existence dvacet tři větších revizí (vždy po sedmi letech), naposledy v roce 2011.\n\nTato soustava rozděluje všechny vědomosti lidstva do deseti hlavních tříd, sta oddílů a tisíce úseků. Například náboženská témata jsou třída 2, a proto kódy (v základě třímístné) náboženských témat začínají číslicí dva. Kódem 270 se označují dějiny křesťanské církve, a proto jsou všechna témata věnující se dějinám křesťanské církve pod kódy 271–279 (konkrétní téma určuje třetí číslice, například 275 jsou dějiny křesťanské církve v Asii). Deweyův systém je velmi užitečný pro kombinování, například pokud vyhledavatele zajímá evropská ekonomika, jednoduše zkombinuje kód pro ekonomiku (330) s kódem pro Evropu (94) a jako celkový kód zadá 330.94.\n\nTento systém se užívá v knihovnách po celém světě. Někteří autoři, například Isaac Asimov, úmyslně volili témata svých knih tak, aby byla dobře zapsatelná pomocí Deweyova systému. Některé odborné časopisy také přidávají kód v tomto systému do záhlaví všech článků. Vyskytly se také pokusy adaptovat Deweyův systém na mezinárodní jazyk. Na Deweyově systému je založeno také mnoho dalších soustav, například Sachs-Hornbostelova klasifikace hudebních nástrojů.\n\nV Deweyově systému jsou třídy značeny následovně:\n\n\n\n"}
{"id": "108015", "url": "https://cs.wikipedia.org/wiki?curid=108015", "title": "Lhotka (Nekmíř)", "text": "Lhotka (Nekmíř)\n\nLhotka je vesnice ve střední části okresu Plzeň-sever, část obce Nekmíř. V roce 2011 ve vesnici trvale žilo 66 obyvatel, její katastrální území zaujímá 342,5 ha a PSČ všech adres je 331 52.\n\nNa severu Lhotka sousedí s osadou Vrtbo, na severovýchodě s Brodem, na jihovýchodě s Nekmířem, na jihozápadě s Kunějovicemi a na severozápadě s Hubenovem. Jihovýchodně od vsi je přírodní rezervace Bažantnice.\n\nPrvní písemná zmínka o vesnici pochází z roku 1366.\n"}
{"id": "108026", "url": "https://cs.wikipedia.org/wiki?curid=108026", "title": "Zadní Třebaň", "text": "Zadní Třebaň\n\nZadní Třebaň je obec, která leží v okrese Beroun. Má obyvatel a její katastrální území má rozlohu 357 ha.\n\nVe vzdálenosti 12 km západně leží město Beroun, 13 km jižně město Dobříš, 23 km západně město Hořovice a 25 km severovýchodně hlavní město Praha. Zadní Třebaň se nachází rovněž na významné železniční trati, hlavní vedoucí z metropole Prahy do Plzně. Nedaleko se rovněž nachází i obec Karlštejn s hojně turisty navštěvovaným hradem. S Hlásnou Třebaní je Zadní Třebaň spojena lávkou pro pěší přes řeku Berounku.\n\nPrvní písemné zmínky o obci pocházejí z přelomu 10. a 11. století, zhruba od století čtrnáctého se používá současný název. Část obce Třebaň blíže hradu a před řekou je uváděna jako „Přední“ a část vzdálenější, za řekou, jako „Zadní“; po nějaké době byla Přední Třebaň přejmenována na „Hlásnou“.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zadní Třebaň \"(367 obyvatel, poštovna)\" byly v roce 1932 evidovány tyto živnosti a obchody: lékař, autodopravce, výroba cementového zboží, obchod s dřívím, holič, 2 hostince, hotel Mestek, instalatér, košíkář, kovář, mlýn, obuvník, 3 pekaři, obchod s lahvovým pivem, 6 rolníků, řezník, sadař, 4 obchody se smíšeným zbožím, 2 truhláři, 2 zámečníci, zednický mistr. \nDopravní síť\n\nVeřejná doprava 2011\n\n"}
{"id": "108037", "url": "https://cs.wikipedia.org/wiki?curid=108037", "title": "Trhanov", "text": "Trhanov\n\nTrhanov je obec v západní části okresu Domažlice. Rozkládá se v podhůří Českého lesa pod horou Hrádek \"(585 m)\". Leží asi 7 km západně od Domažlic, 3 km jižně od Klenčí pod Čerchovem a asi 11 km východně od česko-německého hraničního přechodu Lísková/Waldmünchen. Obec na západě stavebně splývá se sousední vesnicí Chodov. Součástí obce je i vesnice Pila. V obci žije obyvatel.\n\nPoprvé je Trhanov připomínán až v roce 1621. V letech 1676–1677 si zde nechal tehdejší majitel panství Wolf Maxmilián Laminger z Albenreuthu \"(alias Lomikar)\" vybudovat své sídlo – barokní zámek. Ten se později stal symbolem útlaku chodského lidu, který vyvrcholil 28. listopadu 1695 v Plzni popravou chodského vůdce Jana Sladkého Koziny. Lomikar o rok později na tomto zámku zemřel, k čemuž se váže známá chodská pověst o tom, že si pro něj „do roka a do dne“ přišel Kozinův duch, aby ho odvedl na „boží súd“. Trhanovský zámek byl naposledy přestavován po požáru v roce 1810.\n\nV roce 1910 byla prodloužena podčeskoleská železniční trať z Tachova do Domažlic a Trhanov tak získal železniční spojení. Po první světové válce došlo k rozvoji průmyslu, který pokračoval i za komunismu. Z toho důvodu bylo tehdy postaveno velké množství nových domů \"(zejména betonových bytovek)\", díky nimž v sedmdesátých letech 20. století Trhanov stavebně splynul se sousedním Chodovem. Obě obce si ale dosud zachovaly samostatnost.\n\nV objektu zámku dnes sídlí pošta, obecní úřad a škola v přírodě. V obci se nacházejí prodejny potravin a zrekonstruovaná restaurace. Obec nemá příliš velké ubytovací kapacity. Místní děti dojíždějí do základní školy do Chodova nebo do Klenčí pod Čerchovem, mateřská škola je přímo v Trhanově. Z hlediska technické vybavenosti má obec vodovod, kanalizaci, Sbor dobrovolných hasičů a je plynofikována. V prostoru hranic katastrů Chodova a Trhanova se nacházejí různé průmyslové \"(zejm. dřevozpracující)\" podniky.\n\nNárodnostní složení obyvatel je podle údajů ze SLBD 2001 relativně jednotné. 93,8 % obyvatel jsou Češi a 2,2 % obyvatel se hlásí k národnosti slovenské. Zanedbatelný je počet Němců (2), Ukrajinců (2), resp. Moravanů (1). Procentuální zastoupení dětí do 15 let činí 15,1 %, což je lehce nad republikovým průměrem.\n\nPočátkem roku 2012 zde žilo 541 obyvatel, o šest let dříve to bylo 571.\n\nV roce 2001 žilo v Trhanově 282 ekonomicky aktivních občanů \"(to bylo 51,8 % celkového počtu obyvatel)\". Z tohoto počtu bylo pouhých 4,6 % nezaměstnaných. Největší podíl zaměstnaného obyvatelstva pracuje v průmyslu \"(41,8 %)\", následuje školství a zdravotnictví \"(9,2 %)\", zemědělství a lesnictví \"(8,8 %)\" a obchod \"(7,8 %)\".\n\nCelkový počet domů v obci je 156, z čehož 133 \"(85,3 %)\" jsou domy obydlené.\n\nVýměra katastru obce byla v roce 2004 213 ha. Z toho 74,6 % tvoří zemědělská půda, 16,0 % ostatní plochy a 4,7 % zastavěné plochy.\n\nTrhanov leží na silnici II. třídy 195 z Boru přes Stráž, Hostouň, Poběžovice a Klenčí pod Čerchovem na křižovatku se silnicí I/26 u Havlovic. Na tuto silnici II. třídy se v obci napojují silnice III. třídy od Chodova a Pece.\n\nObec má napojení na železnici, konkrétně na lokální železniční trať 184 Planá u Mariánských Lázní – Domažlice. V obci je železniční zastávka.\n\nV centru obce \"(před zámkem)\" se nachází významná autobusová zastávka. Křižují se tam místní autobusové linky Díly – Trhanov – Domažlice, Pec – Klenčí pod Čerchovem – Díly – Domažlice a Nemanice – Klenčí pod Čerchovem – Domažlice.\n\n\n\n"}
{"id": "108038", "url": "https://cs.wikipedia.org/wiki?curid=108038", "title": "FreeMind", "text": "FreeMind\n\nFreeMind je svobodný software pro tvorbu myšlenkových map, licencovaný pod GNU GPL. Je napsaný v Javě.\n\nMezi nejvýznamnější funkce aplikace FreeMind patří:\n\n\nFormát souborů je založen na XML.\n\n\n"}
{"id": "108040", "url": "https://cs.wikipedia.org/wiki?curid=108040", "title": "Gorila východní", "text": "Gorila východní\n\nGorila východní (\"Gorilla beringei\") je jedním ze dvou druhů goril. Dříve byla považována za poddruh gorily nížinné. Od září roku 2016 je na seznamu kriticky ohrožených druhů. Její populace se v posledních dvaceti letech snížila v důsledku ilegálního lovu o 70 %.\n\n\nJe největším zástupcem čeledě hominidů. Hmotnost samce dosahuje 150 až 200 kg, samice pouhých 120 kg. Má celkově robustní tělo, široké čelistní oblouky, poměrně krátkou ramenní kost a dlouhou klíční kost, nozdry hranaté a nahoře výrazně orámované. Samci mají dlouhé a ostré špičáky. Srst má rovnoměrně dlouhou, obličej a hruď je černé barvy, jinak mají srst barvy od modročerné do hnědošedé. Zvířata žijící vysoko v horách mají srst delší.\n\nHlavní potravou goril jsou listy, výhonky a stvoly, ovoce, kořínky, měkká kůra a houby. Příležitostně gorily sbírají mravence a různé bezobratlé. Denně stráví zhruba 30 % času krmením, 30 % hledáním potravy a 40 % odpočinkem.\n\nGorily žijí v rodinných skupinách (tlupách), které vede nejsilnější samec, někdy je ve skupině samec jediný. Dále jsou s ním jeho samice a nedospělí potomci. Za soumraku se skupina uloží k odpočinku do hnízd z větví, které si stavějí na zemi nebo na nízkých stromech. Samice sdílí hnízdo se svým současným mládětem.\n\nKaždá skupina se potuluje ve svém domovském areálu o rozloze 400 až 800 hektarů, který se vyjma centrálního jádra může zčásti překrývat s areály sousedních skupin.\n\nDominantní stříbrohřbetý samec je otcem většiny nebo všech mláďat ve skupině. Samec upoutává pozornost říjících se samic náznaky krmení, houkáním, bitím se v prsa, boucháním rostlinami, výskoky a kopanci. Je nepravděpodobné, že by samice přešla k jinému samci, pokud by její druh nebyl zabit. Mládě zůstává s matkou až do jejího příštího porodu asi po čtyřech letech.\n\nJako další prostředek k zastrašení útočníka může samec použít houkání, jestliže jeho štěkot nestačí. Stojí pak vzpřímeně, bije částečně sevřenými pěstmi do prsou (holá kůže tam zesiluje zvuk) a hází na vetřelce vegetaci. Jestliže i toto selže, může na něj zaútočit s ohromným řevem, údery rukama, kopanci a kousáním.\n\nSamec se páří se všemi svými samicemi. Estrální cyklus samice, která vlastní akt páření zahajuje, trvá 28 dnů. Po 8,5 měsících březosti se rodí mládě, o které se matka stará asi 3 roky. Při výchově a učení mláďat vypomáhají i druhé samice. Po zabřeznutí přestane samice ovulovat po 3 až 4 roky. Přestože se dožívají v přírodě 40 až 50 let, průměrně samice vychová do dospělostí jen asi 3 až 6 potomků. Samice dospívá až v 10 létech, samci ještě později.\nDospělí samci i samice většinou rodnou skupinu opouštějí a žijí několik let osamoceným životem, než se jim podaří sestavit nějakou novou a mohou se tak začít pářit.\n\nVšichni primáti mají složité vzory komunikaci. Gorily jsou známé použitím hlasu pro vzájemnou komunikaci jak ve své skupině, tak při setkání s cizí tlupou. Mimo to ještě velkou roli zde sehrávají pohyby těla a výrazy obličeje, jako i hmatová a čichová komunikace.\n\nV některých státech, kde tyto gorily žijí, představuje jejich pozorování („safari“) zdroj příjmů od turistů a dostává se jim proto ochrany. Lidé neváhají za jednu jedinou hodinu strávenou ve společnosti těchto velmi vzácných zvířat zaplatit částku mezi 500 až 750 amerických dolarů a to je pro jednu z nejchudších částí Afriky velice snadný a lákavý příjem. Část takto vybraných peněz jde zpět na ochranu zvířat. Pro mnohé gorily představují pytláci i nadále nebezpečí, stejně jako postupující těžba dřeva a výstavba nových silnic.\n\nPřirozených nepřátel, vyjma člověka, gorily nemají. Taxonomické zařazení jednotlivých druhů a podruhů, stejně jako české názvy, se postupně vyvíjejí.\n\n"}
{"id": "108041", "url": "https://cs.wikipedia.org/wiki?curid=108041", "title": "Velké Petrovice", "text": "Velké Petrovice\n\nVelké Petrovice () jsou obcí v okrese Náchod (Královéhradecký kraj). První zmínka o obci pochází z roku 1255. Žije zde  obyvatel.\n\nOkolí obce se zčásti vyznačuje původní selskou zástavbou a intaktní přírodou (viz i Polická pánev), mimo jiné i různé staré chráněné stromy (Žižkova lípa).\n\n\n"}
{"id": "108043", "url": "https://cs.wikipedia.org/wiki?curid=108043", "title": "Brsajci", "text": "Brsajci\n\nBrsajci (nebo \"Brsajcové\") byli slovanský kmen, který během 6. a 7. století našeho letopočtu přišel na území Makedonie a smísením s původním tráckým a illyrským etnikem dal vzniknout dnešnímu jihoslovanskému národu Makedonců.\n"}
{"id": "108052", "url": "https://cs.wikipedia.org/wiki?curid=108052", "title": "Struga", "text": "Struga\n\nStruga ( , ) je město v jihozápadní části Severní Makedonie, u severního břehu Ohridského jezera z něhož přímo v centru města vytéká řeka Černý Drin. Jedná se o moderní a vyhledávané letovisko s řadou hotelů a pláží. Mezi více než 30 tisíci stálými obyvateli tvoří výraznou většinu Albánci (cca 1/3 obyvatelstva).\n\nKaždé léto se zde koná známý festival poezie. Jižně od Strugy se nachází město Ohrid proslulé řadou významných památek.\n\nVede tudy silnice A4 ze Skopje do Albánie.\n"}
{"id": "108058", "url": "https://cs.wikipedia.org/wiki?curid=108058", "title": "Honda CB 1300", "text": "Honda CB 1300\n\nHonda CB 1300 je motocykl kategorie naked bike, vyvinutý firmou Honda, vyráběný v letech 2004-2009.\n\n\n"}
{"id": "108065", "url": "https://cs.wikipedia.org/wiki?curid=108065", "title": "El Greco", "text": "El Greco\n\nDoménikos Theotokópoulos známý jako El Greco (španělsky Řek) (asi 1541 – 7. dubna 1614) byl malíř řeckého původu, známý jako hlavní představitel španělského pozdního manýrismu a počínajícího baroka. Jako významný inovátor byl objeven uměleckou veřejností až koncem 19. století. Jeho dílo bylo jednou z inspirací pro malíře 20. století, zejména Pabla Picassa.\n\nModerní literatura se shoduje na tom, že se El Greco narodil v Candii, dnešním Heraklionu na Krétě.\n Datum příchodu El Greca do Benátek nelze přesně určit. Pravděpodobně se tak stalo v létě 1567. V srpnu 1568 je jeho pobyt ve městě na laguně doložený i písemně. Tehdy poslal z Benátek do rodné Candie svému učiteli, kartografu Siderisovi soubor map. V Benátkách ho velmi ovlivnily Tizianovy obrazy; není vyloučené, že dokonce po nějakou dobu pracoval v jeho dílně. Za práci z jeho benátského období bývá považován obraz \"Kristus uzdravuje slepce\", vystavený v Gemäldegalerie Alte Meister v Drážďanech. Malba prokazuje, že si El Greco osvojil jak Tizianovo zacházení s barvami, tak pojetí figurální kompozice prostorové hloubky dalšího benátského malíře Tintoretta.\n\nPo dvouletém pobytu v Benátkách odešel El Greco roku 1570 do Říma. Jeho přítel, malíř miniatur Giulio Clovio, ho doporučil svému patronovi, vlivnému kardinálovi Alessandru Farnese. Ten mu poskytl nejen ubytování ve svém paláci, ale zařídil mu i některé zakázky. Během šesti let, která El Greco v Římě prožil, načerpal pro svou tvorbu další inspiraci a poučení. Přímý vliv Michelangelova sochařského díla, pokud jde o modelaci postav, je patrný na obrazech \"Piety\" (asi 1570–1572) a \"Vyhnání kupců z chrámu\" (1570–1575). Studium římské architektury také posílilo homogennost kompozice jeho prací. V Palazzo Farnese malíř poznal humanistu a knihovníka Fulvia Orsiniho a duchovního Luise de Castilla, kteří se stali jeho blízkými přáteli. V roce 1572 se El Greco stal členem profesního sdružení římských malířů, cechu svatého Lukáše. Opustil palác Farnese a otevřel si vlastní dílnu.\n\nDůvody, které v roce 1576 El Greca vedly k opuštění Říma, nejsou jasné. Malířův současník Giulio Mancini napsal, že El Grecovo postavení v Římě bylo neudržitelné poté, co nabídl papeži Piovi V., že přemaluje Michelangelův \"Poslední soud\" v Sixtinské kapli. Prudérnímu papeži měla vadit nahota vyobrazených postav. Řekův návrh ale měl vzbudit mezi místními malíři nevoli, a jeho postavení v Římě bylo neudržitelné. Možné je ale také, že za odchodem byl nedostatek zakázek a naděje na prosazení se ve Španělsku. V Římě tehdy žila početná španělská komunita spjatá s katedrálou v Toledu, z níž mohl přijít podnět ke stěhování.\n\nKoncem roku 1576 odjel El Greco z Říma a po krátkém pobytu na Maltě dorazil na jaře příštího roku do Toleda. Hned v roce 1577 získal několik zakázek. Přičiněním Diega de Castilly, otce jeho římského přítele Luise, obdržel dvě. První z nich byla malířská výzdoba hlavního a dvou postranních oltářů včetně návrhu na jejich sochařské provedení pro toledský klášterní kostel Santo Domingo el Antiguo. Hlavním oltářním obrazem je \"Nanebevzetí Panny Marie\", který je z hlediska vývoje El Grecova stylu přelomový. Malíř ustupuje od Tizianova koloristického pojetí. Používá zelenavé odstíny inkarnátu, které se, spolu s proporčním protažením figur, stanou jeho poznávacím znamením. Druhou Castillem zprostředkovanou zakázkou byl obraz pro toledskou katedrálu \"Kristus svlékán z roucha\". Kanovníci, kteří malíři vyplatili zálohu, však měli k jeho provedení výhrady a odmítli doplatit zbytek sjednané ceny. Spor musel vyřešit soud, který stanovil kompromisní částku. El Greco se rovněž chtěl podílet na nástěnných malbách, které měly vyzdobit nový královský zámek Escorial. Pro krále Filipa II. vytvořil mezi roky 1577–1579 obraz \"Adorace jména Ježíš\", který bývá také nazývaný \"Sen Filipa II\"., \"Alegorie bitvy u Lepanta\", případně \"Alegorie Svaté ligy\" (kvůli zobrazení Filipa II., papeže a benátského dóžete v dolní části obrazu). Král sice obraz přijal a zaplatil, El Grecův malířský jazyk však nepřijal za svůj a výzdoba Escorialu proběhla bez účasti řeckého malíře.\n\nRoku 1578 se El Grecovi narodil syn Jorge Manuel († 1631). Jeho matkou byla Jerónima de las Cuevas. Bližší údaje o ní nejsou známé. Jméno naznačuje, že byla šlechtického původu. Neví se ani, zda rodiče Jorge Manuela byli oddáni. Není vyloučené, že Jerónima zemřela při porodu. Jorge Manuel se školil v otcově dílně a na její produkci se podílel nejméně od roku 1597. V roce 1603, po odchodu dlouholetého El Grecova spolupracovníka Francesca Prevosta, převzal její vedení. Jorge Manuel si zcela osvojil styl svého otce, takže není vždy zřejmé, jaký je jeho podíl na pozdních El Grecových obrazech. Jorge Manuel se po otcově smrti v Toledu prosadil rovněž jako architekt.\n\n Vzrůstající pověst El Grecova malířského umění přiměla Filipa II., že si u něj roku 1580 objednal obraz \"Umučení svatého Mořice\", který měl být umístěn v jedné z kaplí v Escorialu. Obraz byl dokončený a odevzdaný v roce 1582, ale měl stejný osud jako \"Adorace jména Ježíš\". Král ho přijal a zaplatil, vytvořením obrazu však pověřil jiného malíře. El Grecova interpretace náboženských témat, volba šedých barev a znázornění postav neodpovídaly představám královského dvora. Dalším důvodem mohlo být, že na vkus Filipa II. působila El Grecova plátna příliš emočně. V budoucnu už El Greco žádnou zakázku od královského dvora neobdržel.\n\nV roce 1585 si El Greco najal tři apartmány včetně prostorného „královského“ v paláci (dnes již neexistujícím) markýze de Villeny v bývalé toledské židovské čtvrti. Malíř vedl nákladný život – např. ke stolování mu hrávala kapela –, což ho často přivádělo do finančních potíží. V tomto domě žil do roku 1590 a pak od roku 1604 až do smrti. Hostil zde příslušníky toledské správní a intelektuální elity, mj. básníka a dramatika Luise de Góngoru nebo dalšího literáta, Hortensia Félixe Paravicina, kterého portrétoval.\n\n V roce 1586 si kněz Andrés Nuñez de Madrid od kostela svatého Tomáše, do jehož farnosti El Greco bydlištěm příslušel, u malíře objednal obraz \"Pohřeb hraběte Orgaze\". Když hrabě Gonzalo de Ruiz z Orgazu v roce 1327 umíral, odkázal kostelu roční rentu, kterou mělo z jeho majetku vyplácet město Toledo. Podle legendy při jeho pohřbu sestoupili z nebes svatí Štěpán a Augustin a uložili jeho tělo do hrobu. El Greco na tento námět vytvořil obraz, který patří k jeho nejznámějším. Dílo má monumentální rozměry: 480 x 360 cm. Je stále na svém původním místě v kostele, přímo nad hrobem hraběte. Kompozičně je rozděleno do dvou částí. Horní, pojatá ve stylu pozdního manýrismu, znázorňuje anděla, nesoucího duši hraběte v podobě dítěte do nebes. Zde je očekáván Kristem, obklopeným zástupem svatých, jako přímluvci jsou zobrazení Panna Maria a svatý Jan Křtitel. Námětem dolní části, vědomě navazující na El Grecovy benátské vzory, je ukládání hraběte, oděného do slavnostní zbroje, do hrobu. Oba světci, oblečeni do zlacených brokátových rouch, jsou obklopeni skupinou mužů, toledských současníků. V tomto ohledu se jedná o skupinový portrét. Nepochybně je zde vyobrazen El Grecův syn Jorge Manuel, který v levé dolní části obrazu gestem ukazuje na zázračnou přítomnost obou světců. Kněz vpravo, čtoucí requiem, je zřejmě objednatel obrazu, Nuñez de Madrid. Vysoký šedovlasý muž v pravé části účastníků pohřbu je Antonio de Covarrubias, El Grecův blízký přítel a jeden z nejvzdělanějších mužů v tehdejším Španělsku. Podobizna muže nad hlavou svatého Štěpána, hledícího do očí divákovi, je považována za malířův autoportrét.\n\nObraz už nese všechny rysy El Grecova vyzrálého stylu: prodloužení postav, expresivitu a hlubokou spiritualitu. Mystická atmosféra jeho pláten byla vyvolána mj. četbou španělských mystiků: svaté Terezie z Ávily a svatého Jana od Kříže. Mnoho hodin před obrazem pln obdivu strávil Pablo Picasso.\n\n Toledo se pro El Greca stalo druhým domovem. Mimo jiné to dokumentují i dva pohledy na město. První z nich vznikl mezi roky 1597–1599 a více než popis města má být jeho symbolickou oslavou. Druhý z nich (1610–1614) je podrobnější, Toledo je zde prezentováno jako paralela k Nebeskému Jeruzalému. Pohled na Toledo tvoří pozadí i několika El Grecových obrazů, např. \"Svatý Josef a dítě Ježíš\" nebo \"Láokoón\".\n\nV letech 1596–1600 pracoval El Greco na retáblu augustiniánský klášter Real Monasterio de la Encarnaciónv Madridu. Zakázka byla ohodnocena částkou 6000 dukátů, nejvyšší, jakou kdy malíř obdržel. V roce 1600 se El Greco pokusil získat významného patrona, Velkého inkvizitora Fernando Niño de Guevaru. Jeho portrét patří k El Grecovým nejznámějším – pověstné jsou brýle, s nimiž se inkvizitor nechal zpodobnit.\n\nOd 90. let vycházely z El Grecovy dílny jedna zakázka za druhou. Dnem 9. listopadu 1597 je datována smlouva, kterou byl El Greco pověřen výzdobou toledské kaple svatého Josefa. V letech 1603–1607 byla El Grecova dílna zaměstnána výzdobou špitálního kostela v Illescasu. Jednalo se o čtyři oltářní obrazy: \"Panna Maria Ochranitelka\", \"Zvěstování\", \"Korunování Panny Marie\" a \"Narození Páně\". Součástí smlouvy byla kromě toho výzdoba klenby a stěn kaple, stavba, zlacení a polychromie pěti oltářů. Podle tehdejší praxe se cena díla stanovovala po jeho dokončení. Investor a dílna se však na výši odměny nebyli schopni dohodnout. Jedním z argumentů zástupců církve bylo, že Panna Maria bere na obraze pod svou ochranu nikoliv chudé, nýbrž bohaté měšťany a šlechtice. El Greco nakonec obdržel o více než polovinu menší částku, než kterou požadoval. Ocitl se proto ve finančních potížích. V době, kdy dílna pracovala na zakázce pro Illescas, v ní působil Luis Tristán, po El Grecově smrti nejvýznamnější toledský malíř.\n\nV roce 1611 El Greca navštívil Francisco Pacheco, učitel a zároveň tchán Velázqueze. Ve svém spisu \"Umění malířství\", vydaném posmrtně v roce 1649, poskytl cenné informace o metodě malířovy tvorby a jeho názorech na umění. Namaloval také jeho portrét, který se nedochoval.\n\nEl Greco zemřel v Toledu 7. dubna 1614 při práci pro špitální kostel sv. Jana Křtitele. Pohřbený byl nejprve v místním dominikánském klášteře, kvůli neshodám s konventem byly jeho ostatky přeneseny o pět let později do kostela San Torcuato. Když byl v 19. století zbořen, zanikl i hrob tehdy zapomenutého malíře. El Grecův syn Jorge Manuel pořídil po otcově smrti inventář jeho pozůstalosti. Zahrnoval mj. 143 obrazů, 45 sádrových a hliněných modelů, 130 řeckých, španělských a italských knih a 200 grafických listů. Jorge Manuel zemřel v roce 1631, jeho jediný syn Gabriel Morales vstoupil roku 1622 do augustiniánského kláštera.\n\nAčkoliv byl El Greco přímým předchůdcem barokní malby, ve 2. polovině 17. a v 18. století byl postupně zapomenut. Až v polovině 19. století se o něj zajímali francouzští literáti Théophile Gautier a Charles Baudelaire i malíři, mj. Eugène Delacroix a Jean-François Millet. Ve Španělsku to byl hlavně baskický impresionistický malíř Ignacio Zuloaga, který připravil půdu pro znovuobjevení El Grecova díla. Na počátku 20. století ovlivnil El Greco mnoho avantgardních malířů. Byl to zejména Picasso, který byl fascinovaný dílem umělce z Kréty. Obraz \"Evokace – pohřeb Casagermase\" z roku 1901, který stojí na počátku Picassovy modré periody, měl přímý vzor v El Grecově \"Pohřbu hraběte Orgaze\". Dokonce i na slavných Avignonských slečnách nalezneme několik motivů, převzatých z El Grecovy \"Páté pečeti z apokalypsy\". K El Grecovi se hlásili i němečtí expresionisté. Obdiv k řeckému malíři vyjádřil v úvodu almanachu Der Blaue Reiter Franz Marc.\n\nEl Grecův obraz \"Klanění pastýřů\", který vznikl někdy v letech 1605–1610 a je v majetku Metropolitního muzea umění v New Yorku, byl v roce 2016 vystaven v Olomouci. Jednalo se o výměnu za zápůjčku Tizianova obrazu \"Apollo a Marsyas\". Ve sbírkách Národní galerie v Praze je El Grecův obraz \"Modlící se Kristus\" z doby kolem roku 1590. Je to jediné malířovo dílo na území České republiky.\n\n\n\n\n"}
{"id": "108069", "url": "https://cs.wikipedia.org/wiki?curid=108069", "title": "Džúdžucu", "text": "Džúdžucu\n\nDžúdžucu (též džúdžicu nebo džiu-džitsu) je původní japonské umění boje nebo bojový systém rozšířený po světě v různých podobách jako způsob sebeobrany beze zbraně nebo s malou zbraní. Z džúdžucu vycházejí moderní bojová umění judo, aikido a další bojová umění nebo sporty. Současně nejznámějším džúdžucu systémem je brazilské jiu-jitsu, které je však oproštěno od japonské filosofie.\n\nJako úpolový sport je džúdžucu zastřešováno Mezinárodní federací džúdžucu (JJIF), která je od roku 1993 členem GAISF. Česko je členem Mezinárodní federace džúdžucu (WJJF-WJJKO) a Budo Center Europa (BCE).\n\nTermín džúdžucu (柔術) je složen ze slov džú a džucu.\n\n„Džucu“ (術) je termín pro japonská bojová umění budžucu a znamená techniku nebo umění. Termín „džú“ (柔) znamená jemný, měkký, poddajný, přizpůsobivý, submisivní, harmonický. Jde o znak, jehož význam se obtížně interpretuje:\n\n\nExistuje nespočet interpretací znaku 柔 v bojovém umění. Přímou odpověď na ní však musí dát každý mistr japonských bojových umění.\n\nNejčastější chybou je překládání znaku džucu (術) jako džicu (実). Znak 実 nese v japonštině význam něčeho pravdivého, skutečného. Transliteraci přes západní literaturu tj. džiu-džitsu se podařilo zakotvit českým jazykovědcům do spisovného jazyka českého.\n\nPro znak 柔 (džú) se v samotné japonštině používá i výraz jawara. Tento název používají některé původní japonské školy.\n\nDžúdžucu je umění boje, primárně bez použití zbraní...\n\n\nTermín džúdžucu se objevuje v období Edo (1603-1867). Boj nablízko bez použití zbraní však popisuje již kronika Nihonšoki (rok cca 720). Tento druh zápasu, pravděpodoně podobný sumó byl nazýván různě podle období jawara, torite, hakuda, taidžucu apod. Techniky tohoto bojového stylu musely být přizpůsobeny na boj s obrněným nepřítelem. Byly využívaný v případě ztráty meče. V takovém případě bylo nutné dostat nepřítele hodem, podrazem na zem a na zemi mu zlomit vaz, případně ho podříznout dýkou. Některá korjú v současné době tyto bojové techniky s obrněným nepřítelem rekonstruují.\n\nV období Edo je charakteristický nárůst škol džúdžucu, pro jeho praktické využití. Znalost džúdžucu uplatňovali osobní strážci nebo strážci věznic, strážci pořádku. Válek bylo naprosté minimum a prakticky jediné konflikty, vznikaly uvnitř společnost (např. rolnická povstání). Řešením těchto konfliktů nebylo rebely zabíjet, ale umravňovat. Předvést je před soud a až na základě soudu je popravit.\n\nÉra moderního směřování Japonska začíná reformami Meidži koncem šedesátých let devatenáctého století. Ústup od feudálního zřízení uvrhl v nemilost preferovanou společenskou třídu samurajů. V roce 1871 japonská vláda přestává dotovat školy bojových umění. Nedostatek uplatnění nutil mistry bojových umění věnovat se nedůstojným činnostem, v lepším případě vstupovat do policejních sborů.\n\nPosun k lepšímu přisel v osmdesátých letech devatenáctého století, kdy vzniká potřeba vytvoření tělovýchovného systému pro školy po vzoru německého tělovýchovného systému. Okolo roku 1883 se základní prvky džúdžucu a kendžucu dostávají do hodin tělesné výchovy. V tomto období přichází na scénu Džigoró Kanó se svojí školou Kodokan judo do roku 1910 veřejně známou jako „Kanó rjú džúdžucu“. Kanóova metodika výuky se do první světové války prosadila jako hlavní tělovýchovný systém džúdžucu. V Japonsku a později ve světě vešla ve známost jako džúdó. Vedla Kanóovi školy džúdžucu existovala i škola džúdžucu pro tokijskou metropolitní policii, kde se v sedmdesátých letech rekrutovali bývalí samurajové. Z jejich znalostí postupně vzniklo džúdžucu zaměřené na techniky zatýkání osob taihodžucu.\n\nV roce 1895 vzniká v Kjótu řídící orgán japonské bojového umění (sportu) Butokukai (大日本武徳会, Dai Nippon Butoku Kai), která organizuje první sportovní zápasy v kendó a džúdžucu (džúdó). Butokukai dále standardizoval dvě základní formy kata pro džúdžucu (džúdo) – Nage-no-kata (školství) a kime-no-kata (armáda).\n\nJaponsko patřilo po otevření hranic v druhé polovině devatenáctého století k rozvojovým zemím s velkou migrací obyvatelstva. Nejčastější destinací byli vyspělé ekonomiky tehdejší doby Spojené státy americké, Spojené království a Německo.\n\nJako vývozní artikl migrujících Japonců bylo jejích bojové umění. Muži se uplatňovali jako profesionální zápasníci a dále předávali své znalosti zájemcům. Hlavní lákadlo pro zájemce o japonská bojová umění v cizině bylo „slabší může porazit silnějšího, když správně uplatní svojí vnitřní sílu“.\n\nCelá řada jiu-jitsu systémů v cizině vznikla bez osobního přičinění japonských mistrů bojových umění, jen na základně studia knížek a manuálů. Typickým příkladem je původní Sambo vytvořené Viktorem Spiridonovem pro potřeby sovětské tajné policie NKVD na počátku dvacátých let dvacátého století.\n\nPotom co Džigoró Kanó ovládl japonský trh se systémy džúdžucu zhruba do začátku první světové války v roce 1914 začal prosazovat pro džúdžucu název džúdó jako moderního japonského tělovýchovného systému a sportu.\n\nVe třicátých letech se zdálo, že termín džúdžucu je v Japonsku mrtev. V zákoutích však stále přežíval duch starých mistrů džúdžucu, ktery po druhé světové válce začal ožívat. Snad nejznámější moderní školou/stylem (現代, gendai) je Nihon džúdžucu.\n\nVedle těchto moderních džúdžucu škol je i snaha udržet tradice starých škol džúdžucu (korjú) v rámci kulturního dědictví. Tyto školy organizačně zastřešuje Nihon kobudó kjókai (日本古武道協会).\n\nVe světě byla problematika džúdžucu jednoduší v tom, že západní svět nechápal mechanizmus změny džúdžucu v džudó a tím se termín džúdžucu udržel v povědomí. V Československu byl například tento rozdíl pochopen jako sebeobrana tj. džúdžucu vs. sport tj. džudó.\n\nSoučasný svět vnimá džúdžucu jako kombinaci tří bojových stylů judo (hody, podmety, submise), karate (údery, kopy) a aikido (submise). Tento slepenec vznikl v Evropě v sedmdesátých letech jako sportovní ju-jitsu.\n\nVedle klasického džúdžucu existuje i tzv. západní džúdžucu reprezentované komerčně nejúspěšnějším džúdžucu současnosti brazilským jiu-jitsu. Tyto západní verze džúdžucu jsou prakticky zcela integrovány s místní kulturou, ve které probíhal jejich vývoj. Vedle brazilského jiu-jitsu, vychází z džúdžucu sambo, krav maga a další bojové systémy, ve kterých se prolínají různé bojové styly a vlastní myšlenky zakladatelů.\n\n\n\n\n\n\nDalší známé školy:\n\nCelkový počet škol od poloviny šestnáctého století není znám, hovoří se o čísle plus, mínus 200 škol.\n\n\n\n\n"}
{"id": "108072", "url": "https://cs.wikipedia.org/wiki?curid=108072", "title": "Nova (nosná raketa)", "text": "Nova (nosná raketa)\n\nNova byla série návrhů raket NASA. Nejprve se jednalo o velké nosiče pro mise podobné těm, které plnil skutečně vyráběný Saturn V. Později šlo o větší následníky Saturnu V, zamýšlené pro mise na Mars. Tyto dvě navrhované série se zásadně lišily, přestože sdílely stejné jméno. Označení „Nova“ se tedy nevztahuje k jedinému druhu raket, ale spíše k raketám většinou větším než Saturn V. I když poslední provedení Saturnu V bylo větší, než některé z raných návrhů Novy.\n"}
{"id": "108077", "url": "https://cs.wikipedia.org/wiki?curid=108077", "title": "Wienerova cena za aplikovanou matematiku", "text": "Wienerova cena za aplikovanou matematiku\n\nWienerova cena za aplikovanou matematiku je ocenění udělované matematikům za výjimečný přínos v oblasti aplikované matematiky. Cenu udělují společně Americká matematická společnost a Společnost pro průmyslovou a aplikovanou matematiku. Laureát musí být členem jedné z těchto společností a zároveň musí být občanem USA, Kanady nebo Mexika. Cena je udělována od roku 1970. Do roku 2000 byla udělována každých pět let, od roku 2000 je udělována každé 4 roky. Součástí ceny je také finanční odměna ve výši $5000. Cena byla založena roku 1967 na počest profesora Norberta Wienera.\n\n"}
{"id": "108078", "url": "https://cs.wikipedia.org/wiki?curid=108078", "title": "Tichá (okres Nový Jičín)", "text": "Tichá (okres Nový Jičín)\n\nTichá je obec nacházející se nedaleko hradu Hukvaldy v podhůří Beskyd v jihovýchodní části okresu Nový Jičín v Moravskoslezském kraji. Žije zde obyvatel.\n\nObec leží v údolí říčka Tichávka, západní hranici protéká řeka Lubina. V jejím katastru na severu jsou kopce Tichavská hůrka (543 m n. m.) a Na vrchu (466 m n. m.), na jihu Vrchovina (455 m n. m.) a Janíčkův vrch (463 m n. m.). Tichá se nachází v Přírodním parku Podbeskydí.\n\nTichá sousedí s obcemi: na severu Kozlovice a Mniší, na východě Kunčice pod Ondřejníkem, na jihu Frenštát pod Radhoštěm, na jihozápadě Lichnov a na západě Vlčovice (Kopřivnice).\n\nPrvní písemná zmínka o obci pochází z roku 1359. Obec byla součástí hukvaldského panství. V polovině 19. století se spojily obce Tichá a Nová Tichá v jednu obec Tichá.\n\n\nV obci Tichá se nacházely čtyři mlýny.\n\n\n"}
{"id": "108080", "url": "https://cs.wikipedia.org/wiki?curid=108080", "title": "Mi Reflejo", "text": "Mi Reflejo\n\nMi Reflejo je první španělsky zpívané album americké zpěvačky Christiny Aguilery. Album vyšlo 12. září 2000 a obdrželo i cenu Latin Grammy pro nejlepší španělsky nazpívanou desku.\n\n"}
{"id": "108084", "url": "https://cs.wikipedia.org/wiki?curid=108084", "title": "My Kind of Christmas", "text": "My Kind of Christmas\n\nMy Kind of Christmas je vánoční album americké zpěvačky Christiny Aguilery, které vydala 24. října 2000.\n\n"}
{"id": "108085", "url": "https://cs.wikipedia.org/wiki?curid=108085", "title": "Silicon Hill", "text": "Silicon Hill\n\nSilicon Hill je s přibližně 4200 členy největší klub Studentské unie ČVUT (občanské sdružení). Klub sídlí na Kolejích Strahov na kopci Petřín, kde provozuje studentskou počítačovou síť, která je nejspíš největší studenty spravovanou sítí na světě. Dále zastřešuje studentské aktivity a mimo jiné plní funkci studentské samosprávy. Klub je dobrovolnickou organizací a členové, kteří se v její struktuře aktivně podílejí, tak činí bez nároku na jakoukoliv odměnu. Důležitými orgány klubu jsou předseda, představenstvo, dozorčí rada a tým manažerů.\n\nHlavním příjmem klubu jsou členské příspěvky, které jsou vybírány pololetně. Druhotným příjmem jsou dary. Členské příspěvky vybírá přímo klub Silicon Hill, který dle platných stanov a interních předpisů odevzdá 10% mateřské organizaci SU ČVUT. Přehled hospodaření klubu je dostupný všem členům po přihlášení prostřednictvím webové aplikace finance.sh. Největším výdajem jsou investice do sítě a serverů klubu, následují nájmy místností, provoz fitcentra a financování projektů klubu. Klub má jediného zaměstnance - sekretářku pracující v kanceláři klubu.\n\nJádrem sítě je Cisco 6509E a dva kusy Cisco Nexus 5596UP. V současné době (Březen 2014) jsou již přibližně dvě třetiny členů připojená do nové 10G páteřní sítě prostřednictvím 10/100/1000M switchů Cisco 2960S-48TD-L/C2960X-48TD-L , zbytek členů je ještě připojen na stávající 10/100M switche Cisco 2950/2960, které jsou k páteřní síti připojeny 1G spoji.\n\nBěhem přednášky o strahovské síti na Installfestu 2013 byly uvedeny tyto údaje:\n\n\nKlub spravuje domény sh.cvut.cz a siliconhill.cz, případně další tematicky zaměřené. Také jsou mu do správy svěřeny IP rozsahy: 147.32.112.0/20, 147.32.30.0/23 a 2001:718:2::/56.\n\nZajímavostí je, že pro správu sítě využívá klub vlastní proprietární Informační systém, který udržuje evidenci členů, síťových zařízení, konfiguruje síťové prvky a zajišťuje základní služby jako DNS, DHCP, LDAP, RADIUS, SMTP.\n\nSíť je rozprostřena mezi 10 bloků strahovských kolejí s centrální serverovnou na bloku 8. O provoz sítě se starají dobrovolníci na několika úrovních - netadmins (jádro sítě), blokoví admini (blokové prvky) a registrátoři (uživatelské problémy).\n\nKlub Silicon Hill poskytuje svým členům zázemí pro činnost všeho druhu a podporuje i nejrůznější vzdělávací aktivity tzv. akademie. Každý člen může před představenstvem prezentovat svůj nápad a případně získat finance pro realizaci projektu z prostředků klubu. Zde jsou vybrané aktivní projekty. Pro kompletní seznam viz odkazy.\n\nProjekt Audiovizuálního centra Silicon Hill je primárně zaměřen na vytvoření a provozování nahrávacího studia a zvučení živých akcí, ovšem v posledních letech se zaměřuje stále více také na video. Projekt je vybaven studiovou technikou i technikou pro živé akce, dále také světelnou a 4K video technikou.\n\nTvorbou videa a přímými přenosy se pak hlouběji zabývá Audiovizuální centrum studentů ČVUT.\n\nKromě malých posiloven na každém bloku klub provozuje i plně vybavené fitcentrum a spolupracuje s trenérskou školou Petra Stacha.\n\nProjekt MacGyer provozuje místnost zvanou „bastlírna“ a je Strahovským Hackerspace, což je elektrotechnická dílna dostupná všem členům klubu. Nedávno byl projekt rozšířen o vybavené mechanické dílny. Více informací je dostupných na stránkách projektu .\n\nCílem projektu je seznamovat lidi se svobodnými operačními systémy a programy. Jde zejména o GNU/Linux a vše kolem něj.\nSUT pravidelně organizuje cyklus odborných seminářů zaměřených na IT a konferenci InstallFest (dále CryptoFest a RetroFest). Web projektu .\n\nNekomerční hudební festival pro mladé začínající kapely, především ze Strahova a jiných kolejí. Více informací je na webu projektu .\nNa rozdíl od Strahov Open Air, který organizuje SU ČVUT, je SHOW plně v režii Silicon Hillu.\n\nKlub dlouhou dobu provozoval vlastní CNA akademii, která se ale během konce roku 2012 sloučila s akademií v Dejvicích a vznikla akademie SU ČVUT s více učebnami . Strahovská učebna se nachází v suterénu bloku 7. Přidanou hodnotou této akademie je možnost vyzkoušet si nabyté znalosti v produkční síti - v síti klubu a získat tak zkušenosti z praxe.\n\nV současné době je projekt rozprostřen mezi dvě místnosti. Jedna se nachází na bloku 4 - 3. mezipatro a druhá na bloku 6 - 3. mezipatro. Místnosti projektu mohou využívat členové klubu Silicon Hill pod podmínkou aktivního síťového členství. Využití místnosti je přes hraní na konzolích PlayStation 4 Pro s virtuální realitou, Xbox 360, PlayStation2, přes sledování filmů, až po společenské akce. SHerna má nově vybudovaný rezervační systém, kde si členové klubu SH sami tvoří rezervaci dle jejich volného času.\n\n1990 - po schválení zákona o sdružování občanů vzniká Studentská samospráva Strahova.\n\n1993 - počátky počítačové sítě. Studenti na bloku 8 propojili své počítače. Následně vznikaly uzavřené sítě na dalších blocích.\n\n1995 - některé bloky byly připojeny do akademické sítě ČVUT.\n\n1996 - prudký nárůst členů (počítačů v síti). Vznik páteřní optické sítě v areálu.\n\n1998 - založena Studentská unie ČVUT a následně klub Silicon Hill - první klub Studentské Unie.\n\n1999 - propojen celý areál (kromě bloku 12). 1. ročník InstallFestu.\n\n2002 - rekonstrukce počítačové sítě - přechod na strukturovanou kabeláž.\n\n2005 - sloučení studentské samosprávy s klubem Silicon Hill. Vznik Fitcentra.\n\n2007 - klub získal do podnájmu školící centrum - rekonstrukcí bývalé prádelny vznikl přednáškový sál a tři počítačové učebny.\n\n"}
{"id": "108089", "url": "https://cs.wikipedia.org/wiki?curid=108089", "title": "Just Be Free", "text": "Just Be Free\n\nJust Be Free je neoficiální album Christiny Aguilery, které nahrála kolem roku 1995 a vydala 21. srpna 2001. Tato nahrávka putovala vydavatelskými společnostmi před vydáním oficiální debutu této americké zpěvačky.\n\n"}
{"id": "108091", "url": "https://cs.wikipedia.org/wiki?curid=108091", "title": "Velká Losenice", "text": "Velká Losenice\n\nVelká Losenice () je obec v okrese Žďár nad Sázavou, v kraji Vysočina. V obci žije obyvatel a v rámci Svazu obcí pod Peperkem i Svazu obcí Přibyslavska patří mezi větší obce.\n\nPrvní písemná zmínka o obci pochází z roku 1352. Původní název snad zněl \"Lossnitz\" (v roce 1405) či \"Welika Losenicze\" (1547). Obec byla založena ve 12. století. Původní je české obyvatelstvo, ale zvláště za dob Přemyslovců sem byli přivedeni odborníci na těžení nerostných surovina, a to z německých oblastí jako Horní Sasko a Durynsko. Těžilo se zde hlavně stříbro, také železná ruda, a to na kopci Peperku. Z počátků vzniku osady, z doby kolem 12. století je zřejmě i kostel sv. Jakuba Staršího. Poté, co se vše „vytěžilo“, byli zdejší obyvatelé odkázáni na zemědělství. Až do konce 16. století byla Velká Losenice pod správou Polenské farnosti, posléze se po schválení knížete Ditrichsteina osamostatnila.\n\nNěmecké obyvatelstvo pak dalo okolí Velké Losenice názvy jako Robízeň (Rohe Wiese, hrubá louka); Nížkobold (Nischwald, les, ve kterém jsou hnízda ptáků a zvěře); Lenopuš (Lehnbusch, křovitý svah); Štánych (Steinig, kamenitý); Pyšlík (Büschlig, křovinatý, porostlý křovím); Kociperk (Katzenberg, Kočičí hora); Rozprureo (Rostbrunnen, rezavá studna, pramen); Dmerk (Merk, znamení). Německého původu jsou názvy polí ve Frenku, nebo Trenku (Frön, povinnost v rámci nevolnictví); Šípy (Schiffe, lodi); lesy v Tálkách (Teil, Teilchen, díl, díleček). V blízkém okolí jsou rybníky Rotajch (Rotteich, rudý rybník); rybničná oblast nazvaná Šiškotajch, muže mít svůj původ v době Žižkova tažení krajem, jako Žižkův rybník. Směrem k Malé Losenici se říkalo U hýblu (Hübel, kopec).\n\nObec Velká Losenice v roce 2011 obdržela ocenění v soutěži Vesnice Vysočiny, konkrétně získala ocenění modrý diplom, tj. diplom za vzorné vedení obecní knihovny.\n\nVelká Losenice se dělí na dvě katastrální území (Velká Losenice a Pořežín). Většinu z katastrálního území 1490 ha zabírají lesy a zemědělská půda.\n\nObec leží na okraji CHKO Žďárské vrchy a nedaleko jsou hranice historických zemí Čech a Moravy zvané Konec světa. Obcí protéká Losenický potok, který se po 15 km vlévá do řeky Sázavy. Za zmínku stojí přírodní památka Čertův kámen či starý statek s překrásným výhledem na obec a rozlehlým sadem Bambouch.\n\nDo Losenice vedou silnice III. třídy; z nich silnice č. 35011 se po přibližně 1,5 km napojuje na silnici I/19. Jižní částí katastrálního území Velká Losenice prochází železniční trať Havlíčkův Brod – Brno a je zde železniční stanice, nazvaná po bližší sousední obci \"Sázava u Žďáru\".\n\nStruktura populace (2015):\n\n\n\n\n"}
{"id": "108095", "url": "https://cs.wikipedia.org/wiki?curid=108095", "title": "Nona", "text": "Nona\n\nNona (latinský výraz s významem „devátá“) má více významů:\n\n"}
{"id": "108096", "url": "https://cs.wikipedia.org/wiki?curid=108096", "title": "Decima", "text": "Decima\n\nDecima je:\n"}
{"id": "108105", "url": "https://cs.wikipedia.org/wiki?curid=108105", "title": "Olomoucká radnice", "text": "Olomoucká radnice\n\nOlomoucká radnice je radnice na Horním náměstí v Olomouci.\n\nV roce 1261 udělil český král Přemysl Otakar II. městu privilegium, které umožňovalo výstavbu obecního domu. Následně pak v roce 1378 povolil moravský markrabě Jošt Lucemburský stavbu (tehdy gotické) budovy radnice, u které byl ve stejném roce položen i první základní kámen, čímž začala její výstavba. Společně se stavbou radnice byla založena i městská rada a k budově byla připojena tržnice, ze které městu plynuly poplatky.\n\nTehdy ještě dřevěná provizorní stavba radnice byla realizována během let 1410–1411, ale k roku 1415 byly zastaveny další stavební práce, protože peníze šly na obranu města před husity. Asi roku 1417 radnice vyhořela a tak až v roce 1420 byla dokončena základní stavba kamenné budovy radnice (podle tradice již tehdy včetně orloje, ovšem první zmínka o něm je z roku 1519 v humanistické skladbě Štěpána Taurina). Ve 40. letech 15. století byly obnoveny přerušené práce a došlo ke zastřešení věže, vlastní stavba byla definitivně ukončena roku 1443.\n\nOvšem už 1474 došlo k rozsáhlé přestavbě radnice, bylo postaveno druhé patro: vybudován velký slavnostní gotický sál a místnost pro orloj. Roku 1488 byla dokončena kaple sv. Jeronýma, která byla žehnána (tzn. vysvěcena) v roce 1491. Kolem roku 1500 byl na jižní straně radnice umístěn pranýř. V roce 1529 byla radní síň přestavěna a byl osazen východní portál. Roku 1591 kameník Hans Jost postavil manýristickou lodžii a v letech 1601–1607 byla stavba ukončena zvýšením věže na dnešních 75 m a renesančním arkádovým ochozem na věži.\n\nV letech 1849 až 1901 byla radnice sídlem krajského soudu a dalších státních institucí, samospráva města včetně rady a starosty mezitím sídlila v blízkém Edelmannově paláci. Barokní úpravy byly odstraněny během rekonstrukce z let 1898–1904, po níž se obecní orgány opět do radnice vrátily. Orloj byl ale poškozen událostmi na úplném konci druhé světové války a proto byl v letech 1947–1955 kompletně přebudován Karlem Svolinským ve stylu socialistického realismu. V 90. letech 20. století došlo na rekonstrukci střech, fasád a arkýře a v letech 2017–2018 pak ke komplexní opravě a restaurování celé budovy.\n\nGotická budova radnice je z roku 1378. Má goticko-renesanční věž vysokou 75 m, gotické chodby, velký sál, kapli sv. Jeronýma, gotický arkýř kaple na jižní straně a kašnu Hygie na západní straně. Renesanční úpravy jsou z 16. a 17. století: lodžie a portál, arkádový ochoz na zvýšené věži. Na radnici se též nachází olomoucký orloj z roku 1420, současná podoba orloje je od Karla Svolinského.\n\nRadniční sál v prvním patře severního traktu pochází z první poloviny 15. století z období pozdní gotiky. Původně byl zaklenut devíti klenebními poli, ale při historizující přestavbě v letech 1902–1904 byl zkrácen na pouhých šest klenebních polí. V této době také malíř Karel Wild z Vídně vytvořil nástěnné malby v tomto slavnostním sále. MUDr. Hans Kux, jakožto tehdejší archivář a historik vybral významné události z olomouckých dějin, které jsou zde dodnes vyobrazeny. Na východní stěně naproti vstupu do slavnostního sálu je pohled na město Olomouc. Na jižní straně je zobrazen Přemysl Otakar II., který předává zakládající listinu olomoucké radnice olomouckým radním. U vstupu pro představitele radnice jsou čtyři erby a nad dveřmi duplikát kodexu Václava z Jihlavy. Dále je zde vyobrazen Rudolf Habsburský, který u Ivančic potvrdil dosavadní olomoucká privilegia. Další malba zobrazuje sjednocení trojspolku Litovle, Uničova a Olomouce v roce 1469. Naproti malby města nad vstupem pro občany jsou pruská vojska, která obléhala olomouckou pevnost.\n\nKlenba sálu je křížová. Každá jednotlivá konzola, z níž vybíhají žebra klenby hruškovitého průřezu, má jinou reliéfní výzdobu. Většina z konzol má florální či zoomorfní motiv (ještěrka, orlice, lev). Na několika konzolách se také nachází erby.\n\n\n"}
{"id": "108107", "url": "https://cs.wikipedia.org/wiki?curid=108107", "title": "Nákladní tramvaj", "text": "Nákladní tramvaj\n\nNákladní tramvaj je tramvaj určená k přepravě zboží či jiného nákladu.\n\nNákladní tramvaje zažily svůj rozvoj v dobách začátku 20. století. Tehdy se využívaly pro dopravu zboží mezi různými podniky ve městech. Významnou roli sehrávaly také za první světové války, například v Praze, kde zajišťovaly zásobování a přepravovaly raněné. Nákladní tramvaje se ale nacházely i v mnoha dalších městech, známý je také provoz v Břasích nedaleko Plzně. Od 20. a 30 let vystřídaly tramvaje v roli přepravy nákladů již nákladní automobily.\n\nV současné době je velmi známou nákladní tramvají tzv. CarGoTram, tedy několikačlánková nákladní tramvaj, která zásobuje továrnu Volkswagenu, nacházející se přímo v centru Drážďan. Dovoz dílů do ní nákladními auty by byl v podstatě nemožný, a tak se společnost rozhodla právě pro tramvaj. Dohromady existují dva nákladní vozy, byly speciálně vyvinuty firmou Schalker Eisenhütte Maschinenfabrik GmbH Gelsenkirchen. Provozovány jsou ve čtyřicetiminutovém intervalu, poprvé tramvaj vyjela v roce 2000.\n\nKromě Drážďan se ale o podobné koncepci uvažuje i v jiných městech (Vídeň, Curych, Brno); hlavní výhodou nákladních tramvají je jejich ekologičnost, nevýhodou pak však malá dostupnost a řídká kolejová síť – do každého závodu se v podstatě musí postavit zcela nový kus tratě.\nNákladní tramvaj v Drážďanech\n\n\n"}
{"id": "108108", "url": "https://cs.wikipedia.org/wiki?curid=108108", "title": "Viola Těšínská", "text": "Viola Těšínská\n\nViola Alžběta Těšínská ( \"Wiola Elżbieta Cieszyńska\", \"Viola Elisabeth von Teschen\", 1290 1290 – 21. září 1317) byla manželkou Václava III. a českou a polskou královnou z vedlejší a méně významné linie hornoslezských Piastovců.\n\nByla dcerou těšínského a osvětimského vévody Měška I., který byl formálně vazalem svého zetě Václava III. Jednalo se tedy o sňatek společensky nerovný. Vévoda Měšek byl českým spojencem už od roku 1291. Violiným dědem byl Vladislav I. Opolský a jejím strýcem byl Vladislav I. Lokýtek.\n\nNení známo, zda se Viola s Václavem potkali před svatbou, která se uskutečnila pravděpodobně 5. října 1305 v Brně. Důvody sňatku nejsou příliš zřejmé. Ačkoliv pozdější kronikáři popisují Violu jako půvabnou, důvodem zřejmě nebyla právě její krása. Snad sehrála roli strategická poloha Těšínska na cestě z Prahy do Krakova. Václav kvůli sňatku s Violou zrušil dlouholeté zasnoubení s Alžbětou, dcerou uherského krále Ondřeje III., a zároveň se vzdal nároků na uherskou korunu.\n\nV období po násilné Václavově smrti v srpnu roku 1306 je Violin osud neznámý. Zřejmě se ocitla bez prostředků, jelikož jí pro případ vdovství nebyl připsán žádný majetek ani důchody (nebo o tom alespoň neexistují žádné písemné zprávy). Oproti princeznám Anně, Elišce a královně vdově Elišce Rejčce se také nezapojovala do bojů o trůn a zřejmě žila v některém z klášterů\n\nV době uvěznění Jindřicha z Lipé za tzv. „války královen“ v roce 1316 se díky aktivitě Elišky Přemyslovny a jejího manžela Jana Lucemburského Viola provdala za Vítkovce a předního šlechtice království, nejvyššího komořího Petra I. z Rožmberka. Tím se snažil královský pár připoutat mocného šlechtice více ke dvoru a zavázat si jej. Sňatkem s královnou-vdovou Violou se Petr I. z Rožmberka vyšvihnul vysoko nad hranice svého společenského stavu. Do té doby byl Rožmberk zasnouben s neznámou dcerou pána z Lipé. Kvůli královně vdově Viole zasnoubení zrušil a upustil od podpory pána z Lipé.\n\nManželství s Rožmberkem bylo kratičké a skončilo Violinou smrtí 21. září 1317. Je pochována v rodovém cisterciáckém klášteře Rožmberků ve Vyšším Brodě. Obě její manželství zřejmě zůstala bezdětná.\n\n\n"}
{"id": "108114", "url": "https://cs.wikipedia.org/wiki?curid=108114", "title": "Ostrovy Ashmore a Cartier", "text": "Ostrovy Ashmore a Cartier\n\nAshmore a Cartier jsou dvě skupinky malých tropických ostrovů v Indickém oceánu, na hraně kontinentálního šelfu. Skupina Ashmore leží na , Cartier Islet na , 146 km jižně od indonéského ostrova Roti (soused Timoru) a 369 km severozápadně od pobřeží Západní Austrálie.\n\nÚtesy ohraničují oblast o 199 km², to je ovšem včetně lagun. Plocha území vyčnívajícího nad mořskou hladinu činí pouhých 5 km². I když pobřeží měří 74 km, nejsou tu žádné přístavy, pouze kotviště na moři. Nedaleký útes Hibernia není součástí teritoria. Hibernia nemá žádné trvale suché části, přestože velké části útesu vyčnívají nad hladinu během odlivu.\n\n\nÚzemí je spravováno z Canberry australským ministerstvem životního prostředí. Austrálie zodpovídá za jeho obranu. Ashmore a Cartier jsou periodicky navštěvovány Královským australským námořnictvem a letectvem.\n\nV srpnu 1983 zde vznikla rezervace Ashmore Reef Marine National Nature Reserve. Chrání hodnotné území na trase mořských proudů z Tichého oceánu přes malajské ostrovy do Indického oceánu. Žije zde 14 různých druhů mořských hadů, což je více než kdekoli jinde na světě. U Ashmoru byla zaznamenána i velká rozmanitost druhů korálů, měkkýšů a ryb. Indonéským rybářům je v omezené míře dovoleno tradiční rybářství v této oblasti.\n\nCartier Island Marine Reserve zahrnuje písečný ostrov Cartier, útes kolem něj, vody oceánu v okruhu 7,2 km a 1000 m pod mořským dnem. Tato rezervace byla vyhlášena v roce 2000.\n\nAshmore je nejbližší kus australského území k indonéským břehům a jako takový byl v minulosti oblíbeným cílem pašeráků lidí, kteří dopravovali žadatele o azyl do Austrálie. Austrálie se bránila řadou opatření, posledním z nich bylo vyjmutí těchto a mnoha dalších malých ostrovů z australské migrační zóny.\n\n"}
{"id": "108116", "url": "https://cs.wikipedia.org/wiki?curid=108116", "title": "Tao", "text": "Tao\n\nTao nebo TAO může být:\n\n\n\n\n"}
{"id": "108121", "url": "https://cs.wikipedia.org/wiki?curid=108121", "title": "Polštář", "text": "Polštář\n\nPolštář (moravsky \"zhlavec\") je účelové a dekorativní vybavení obytných prostorů různého tvaru a barvy, které se využívá převážně na posteli jako podložka pod hlavu.\n\nPoužití polštáře při spánku napomáhá k vyvýšení hlavy, což má za efekt narovnání krku, respektive krční páteře, která si tak odpočine a může regenerovat. Při nepoužití polštáře se krk ohýbá do nepřirozené polohy, která enormně namáhá krční svaly na jedné straně těla, což způsobuje výrazné bolesti krku. Správné vyrovnání páteře je mezi dalšími záležitostí vhodně zvoleného polštáře.\n\nPolštáře se vyrábějí většinou ze dvou částí – obalu a vnitřní náplně, případně jsou ještě opatřeny povlečením. Obal je většinou pevný, aby vydržel i hrubší zacházení. Náplň byla dříve vyráběna většinou z ptačího peří. Peřový polštář byl určen pro majetnější část populace, chudší část si vycpávala polštář slámou. V dnešní době je vyráběno mnoho druhů náplní, které jsou vhodné i pro alergiky a astmatiky (takové polštáře nevytváří téměř žádný prach).\n\n\n"}
{"id": "108135", "url": "https://cs.wikipedia.org/wiki?curid=108135", "title": "Jámy", "text": "Jámy\n\nJámy () jsou jednou z nejstarších obcí na Vysočině, jejich historie sahá až do roku 1252. Leží pod vrcholem Vejdochem (661 m n. m.) na jeho jižní straně. Nachází se asi 6 km jihovýchodně od Žďáru nad Sázavou. Katastr obce sousedí na severu se Žďárem a Veselíčkem, na východě se Slavkovicemi a Hlinným, na jihu s Obyčtovem a Sazomínem a na západě s Vatínem. Žije zde obyvatel. Rozlohou katastru přesahuje 1242 ha, tím se řadí mezi největší obce Žďárska.\n\nPrvní písemná zmínka o obci pochází z roku 1252. Jámy jsou podle dochovaných písemných pramenů jednou z nejstarších osad na Vysočině. Když v roce 1252 založil Boček z Obřan s tchyní Sibylou, manželkou Eufemií a švagrovou Eliškou po několika marných pokusech cisterciácký klášter jako filiálku kláštera v Nepomuku na samé hranici mezi Čechami a Moravou, dal mu do vínku řadu vesnic na celé Moravě. V blízkosti kláštera to však byly pouze vsi Žďár a Jámy a nekolonizovaný pohraniční prales, v něm byly teprve postupně zakládány další vesnice. Vedle Žďáru jsou tedy Jámy jedinou osadou dnešního Žďárska, která existovala již před vznikem kláštera.\n\nPodle nejstaršího urbáře žďárského panství měly Jámy v roce 1407 31 gruntů. Srovnáním s ostatními prameny, lze počet obyvatel odhadnout na 217. Na rozdíl od Žďáru, kde převažují jména německá, jde převážně o jména česká. V Jámách byl poddanský mlýn a dva řemeslníci – kovář a švec, oba zároveň obhospodařovali menší usedlost.\n\nV době husitských válek byl žďárský klášter zničen, pravděpodobně roku 1422, a Jámy přešly do rukou pánů z Velkého Meziříčí. To však pouze do roku 1436 kdy zemský komoří Jošt Hecht z Rosic pohnal Václava a Jiříka z Kravař že neprávem drží vesnice Žďárského kláštera, které byly vráceny žďárskému panství. V druhé polovině 15. století je v Jamách uváděn vrchnostenský dvůr.\n\nSvobodný dvoulánový dvůr v Jamách je uveden pouze v urbáři z roku 1483, ve starších uváděn není a o jeho starších osudech prameny mlčí. Pravděpodobně šlo o majetek po prvním lokátorovi, zakladateli vesnice. Dosud není znám erb tohoto rodu, byla však u něho Kateřina z Jam (de Yam), později z Otradic manželka Jana Bidla z Olomučan.\n\nDo roku 1850 náležely Jámy ke žďárskému, původně klášternímu panství, pak k soudnímu okresu Město Žďár a politickému okresu Nové Město na Moravě, od roku 1949 ke správnímu okresu Žďár nad Sázavou. V letech 1980–1992 vykonával správu obce Městský národní výbor, případně Městský úřad ve Žďáru nad Sázavou a v Jamách byl pouze občanský výbor, neboť byly součástí Žďáru nad Sázavou, od roku 1992 jsou Jámy opět samostatnou obcí.\n\nObec Jámy v roce 2012 obdržela ocenění v soutěži Vesnice Vysočiny, konkrétně získala ocenění diplom za příkladnou péči o historickou zástavbu. Obec Jámy v roce 2013 obdržela ocenění v soutěži Vesnice Vysočiny, konkrétně získala ocenění zlatá stuha, tj. vítěz, který postoupil do celostátního kola a obec se stala Vesnicí Vysočiny.\n\n\nFara čp. 71 je památkově chráněná budova, její stavba je kladena do poloviny 17. století, podle dostupných pramenů byla však postavena a těsně před rokem 1792 spolu s novostavbou kostela s nímž sousedí.\nBoží muka jsou evidovanou památkou z počátku 18. století. Jsou umístěna u polní cesty směrem od Hájku k lesu Šeredná. V roce 1962 je nechal farář Josef Hladký rozebrat s úmyslem postavit je u hřbitova. K tomu však nedošlo a památka byla v roce 1984 znovupostavena na původní místo. Boží muka tvoří čtyřhranný asi 2 m vysoký sloup završený kaplicí. Na její zadní straně je letopočet 1831, vpředu a po bocích stopy po vsazených kovových deskách, nahoře železný dvouramenný kříž.\n\nPrvní zprávy o kostele zasvěceném sv. Martinu jsou známé z roku 1672. Založila jej klášterní vrchnost. Jedná se o jednolodní stavbu 30 m dlouho, 10 m širokou a 17 m vysokou. Nad vchodem do kostela je přistavěna 22 m vysoká věž.V kněžišti je jeden oltář nad nímž je umístěn obraz patrona sv. Martina.\n\n\nSbor dobrovolných hasičů v Jamách vznikl po velkém požáru v roce 1888, který zcela zničil tři usedlosti a další značně poškodil. Hasičská jednota byla na popud faráře Václava Bezděka založena o rok později, v roce 1889.\n\nJiž od svého vzniku je hasičský sbor pořadatelem kulturních akcí v Jámách, pořádá plesy, taneční parkety a zúčastňuje se dalšího kulturního dění. V hasičském sboru pracují také děti a dorost. Obec sbor reprezentuje na okrskových, okresních i krajských soutěžích. Snaží se sestavit i družstvo žen. Samozřejmostí je zásahová jednotka.\n\nSoučástí sboru je též historická jednotka, která se může pyšnit 1. místem z mezinárodních závodů hasičských stříkaček tažených koňmi z roku 2009. Tato „koňka\" je klenotem vybavení sboru, je původní, nijak upravovaná, přitom plně funkční.\n\n"}
{"id": "108143", "url": "https://cs.wikipedia.org/wiki?curid=108143", "title": "Pavel Prošek", "text": "Pavel Prošek\n\nPavel Prošek (* 23. září 1940 Zlín) je český polárník, zakladatel české vědecké stanice na Antarktidě – Mendelovy polární stanice, která se nachází na ostrově Jamese Rosse. V současnosti je profesorem Geografického ústavu na Masarykově univerzitě v Brně. Patří mezi přední české klimatology, specializuje se na klima polárních oblastí.\n\n"}
{"id": "108148", "url": "https://cs.wikipedia.org/wiki?curid=108148", "title": "Sedm samurajů", "text": "Sedm samurajů\n\nSedm samurajů (: \"Shichinin'nosamurai\"/\"Šičinin no samurai\") je japonský film, který režíroval a zčásti napsal Akira Kurosawa v roce 1954. Film je široce hodnocen jako jeden z nejlepších filmů, které byly kdy vyrobeny, a patří mezi několik málo japonských filmů, které jsou známy po celém světě. Často je zařazován do výběrů nejlepších filmů všech dob a zemí. V žebříčku Internet Movie Database se dlouho umisťoval v první desítce. Ku dni 30. července 2015 byl v tomto pořadí veden na 20. místě. Je označován za nejlepší japonský film všech dob. Film inspiroval řadu dalších filmů i západní provenience, například legendární snímek \"Sedm statečných\" (1960) je přepisem Sedmi samurajů do amerického prostředí.\n\nJedná se o příběh zasazený do Japonska na přelomu let 1587/1588. Vesničané si najmou skupinu samurajů, kteří je mají ochránit před nájezdníky.\n\nLuboš Ptáček: \"Akira Kurosawa a jeho filmy\" (Casablanca, Praha 2013) ISBN 978-80-87292-23-5\n\n"}
{"id": "108151", "url": "https://cs.wikipedia.org/wiki?curid=108151", "title": "Svatý Kopeček (Olomouc)", "text": "Svatý Kopeček (Olomouc)\n\nSvatý Kopeček ( nebo \"Mariendorf\") je historická obec, nyní městská čtvrť, poutní místo a katastrální území na severovýchodě statutárního města Olomouce. Je vzdálen cca 7 km od centra Olomouce a slouží jako rekreační místo Olomoučanů. Nadmořská výška samotného Kopečku je 393 m n. m. Nachází se zde olomoucká zoologická zahrada a bazilika Navštívení Panny Marie, ke které se každoročně konají velké poutě.\n\nJeště v 17. století byla oblast pokryta lesem. Mezi lety 1629 a 1632 zde nechal olomoucký měšťan a obchodník s vínem Jan Andrýsek postavit mariánskou kapli, jejíž správy se ujal klášter Hradisko. Už v roce 1654 však byla zničena švédskými vojsky. Zásluhou kláštera byla vzápětí obnovena a v letech 1669–1679 přestavěna na větší kostel, k němuž byla ještě po roce 1712 přistavěna boční křídla a další objekty. Už dříve zde byl i špitál sv. Norberta nebo poutní dům, ten však 28. září 1705 vyhořel, přičemž během požáru zahynulo 121 poutníků. Nad jejich hrobem byla roku 1718 postavena kaple sv. Barbory. Chrám Navštívení Panny Marie se postupně stal cílem procesí ze širokého okolí a kolem něj a zde zřízeného hospodářského dvora vyrostla malá osada. Němečtí osadníci jí říkali \"Heiligenberg\" nebo \"Mariendorf\", Češi kromě Svatého Kopečku také Svatá Hora.\n\nSvatý Kopeček se postupně stal střediskem celé oblasti, neboť v roce 1784 tady vznikla škola a o rok později zde byla zřízena nová farnost. Její kolatura zahrnovala vesnice Droždín, Lošov, Radíkov a Samotišky. Po josefínských reformách se ovšem Svatý Kopeček dostal do krize, poutě byly zakázány, špitál byl zrušen a hospodářský dvůr byl klášteru konfiskován. Až v roce 1846 se sem premonstráti vrátili, přišli ze strahovského kláštera a celý areál obnovili. Roku 1850 se zdejší osada, kde tehdy žilo 487 převážně českých obyvatel, stala samostatnou politickou obcí. Zhruba polovina ze zdejších osadníků docházela za prací do továren Kosmos v Hodolanech a Moravia v Mariánském Údolí, ale významná část se živila obchodem, kterému se zde díky procesím dařilo. Zvláště krámky zvané „bódky“ u jižní strany kostela byly pro tento areál vždy typické.\n\nSložení obyvatelstva se projevilo i v tom, že zde byla silná sociální demokracie a působily zde např. DTJ, volby ovšem pravidelně vyhrávali lidovci a svou činnost provozovaly na ně navázané spolky jako byl Orel nebo Matice svatokopecká. Františkánky zde otevřely opatrovnu malých dětí a premonstrátky pod názvem Norbertinum sirotčinec, byla zde i střední škola pražských dominikánů a další církevní instituce. Po změně režimu ale byli roku 1950 místní kněží a řádové sestry odvezeni do internačního tábora a jejich budovy byly využity jinak: vznikl zde ústav pro děti se zbytky sluchu, škola pro vadně mluvící, internátní a dětské domovy apod. V roce 1952 byla otevřena zoologická zahrada, roku 1959 bylo z názvu obce odstraněno slovo „Svatý“ (vráceno až roku 1990) a k 1. červenci 1974 byl Kopeček připojen k Olomouci jako její nová městská část.\n\nPoutní chrám Navštívení Panny Marie byl při návštěvě papeže Jana Pavla II. a jeho setkání s mládeží před bazilikou prohlášen dne 21. května 1995 za baziliku minor. Dne 17. května 2015 byl v poutní bazilice při slavnostní vzpomínkové mši celebrované sekretářem papeže sv. Jana Pavla II., Stanislawem kardinálem Dziwiszem, uložen poblíž hrobu sv. Viktora relikviář s jeho ostatky (krví Jana Pavla II.). Shromáždění pozdravil prostřednictvím televizního přenosu z Říma před polední modlitbou „Anděl Páně“ i Svatý otec papež František. Dne 18. srpna 2017 se zde konala v rámci celostátního setkání mládeže v Olomouci velká pouť, zakončená mší svatou a ohňostrojem. V roce 2018 byl poutní areál na Svatém Kopečku zařazen mezi národní kulturní památky.\n\nSvatý Kopeček je rodištěm Karla Svolinského (1896–1986), národního umělce, malíře a grafika. Pobýval zde také Jiří Wolker, který roku 1921 napsal báseň \"Svatý kopeček\". Tvořili zde i výtvarníci Bohumír Dvorský, Stanislav Menšík a Cyril Bouda, sochař Josef Stárek, spisovatel Stanislav Krejčí a jiní. Dne 14. listopadu 1955 zde zemřel malíř Jindřich Lenhart, na jeho hrobě je nápis „Zde zemřel malíř, jenž miloval tento kraj“. Dne 20. srpna 1975 zde zemřel také spisovatel Oldřich Králík.\n\nNa Svatý Kopeček jezdí autobusové linky MHD č. 11 a v letní sezóně také linka 111.\n\n\n\n"}
{"id": "108153", "url": "https://cs.wikipedia.org/wiki?curid=108153", "title": "Kwan", "text": "Kwan\n\nKwan je finská hip-hopová skupina, která byla založena v roce 2000 Paulim Ratasalmim a Anttim Eräkangasem.\n\nPrvní platinové album s názvem Dynasty vyhrálo ve Finsku dvě ceny Emmy. Druhé album Die Is Cast mělo také velmi velké úspěchy ve Finsku. Třetí album s názvem Love Beyond This World z roku 2004 se stalo zlatým. A prozatím čtvrté album Little Notes vyšlo ve Finsku 22. března roku 2006.\n\n\n\n\n"}
{"id": "108157", "url": "https://cs.wikipedia.org/wiki?curid=108157", "title": "Aha", "text": "Aha\n\nHor-Aha byl egyptským faraonem 1. dynastie. (Slovo Aha znamená bojovník.) Vládl přibližně v letech 3032/2982–3000/2950 př. n. l. Není jisté, zda tento král nebyl totožný s králem Menim či Narmerem nebo dokonce oběma dvěma. S Menim je spojován díky nápisu na nakádské slonovinové tabulce.\n\nHor-Aha byl vlastně skutečným králem celého Egypta, možná mu však nepodléhal celý Dolní Egypt. Dobytá území zpacifikovával a chránil před Libyjci. Na jižních hranicích země úspěšně válčil s Núbijci, díky vojenským úspěchům v této oblasti se mu hranice podařilo posunout až k prvnímu nilskému kataraktu. Nebo dokonce až k Gabal es Silsile. Dokládá to ebenová tabulka oslavující faraonovo vítězství, která byla nalezena v Abydu. S největší pravděpodobností sídlil v Ceneji. Nechal vybudovat v dolnoegyptské Saji chrám zasvěcený tamější bohyni Neitě. Jestliže byl totožný s Menim, vybudoval první hlavní město sjednoceného Egypta, Mennofer. Možná také nechal vybudovat město Šedet, (řecky Krokodilopolis), jednou totiž byl prý na lovu v oáze Fajjúm, kde jej najednou napadli jeho vlastní psi, před nimiž skočil do jezera, kde jej na zádech na druhý břeh přenesl krokodýl. Za záchranu života pak zasvětil toto jezero právě krokodýlovi a u oázy nechal vybudovat město jemu zasvěcené. Je také možné, že se Aha týkají také některé informace o Menim, například to, že zemřel na zranění, jež mu způsobil hroch. Podle Diodóra jej Egypťané pokládali za krále, jenž je naučil uctívat bohy a žít civilizovaně.\n\nPodobně jako všichni králové 1. dynastie si i Aha nechal postavit hrobky dvě. Hrobka, která se nachází v Abydu, je pouze symbolická. Je ze všech symbolických hrobek, které se nacházejí v severozápadní části abydského pohřebiště, největší. Její pohřební komora má půdorys o rozměrech \"11,7x9,5\" metru, je vyzděná nepálenými cihlami a vyztužena dřevěnými trámy. Jeho skutečná hrobka se nachází v Sakkáře. Její podzemní část je vytesána do skály a tvoří ji pět místností. Nadzemní část je postavena z cihel a přepážky ji dělí na 27 komor, kde byla uložena pohřební výbava. Kolem této hrobky se zachovaly zbytky dvou ohradních zdí.\n"}
{"id": "108158", "url": "https://cs.wikipedia.org/wiki?curid=108158", "title": "Killer (finská skupina)", "text": "Killer (finská skupina)\n\nKiller je finská rocková skupina založená roku 1999 v Helsinkách. Založili ji Pauli Rantasalmi, Lauri Ylönen a Timo Huhtala.\n\n\n\n\n"}
{"id": "108160", "url": "https://cs.wikipedia.org/wiki?curid=108160", "title": "Ernst Cassirer", "text": "Ernst Cassirer\n\nErnst Cassirer (28. července 1874 Vratislav (\"Breslau\") – 13. duben 1945 New York) byl německo-americký novokantovský filosof, známý jako autor filosofie kultury, založené na teorii symbolů. Zabýval se také fenomenologií, gnozeologií (teorií poznání), filosofickou antropologií a dějinami filosofie.\n\nNarodil se v bohaté židovské rodině v tehdy německé Vratislavi (\"Breslau\"). V roce 1892 začal studovat právo a potom literaturu a filosofii na berlínské univerzitě, mimo jiné u Maxe Schelera a Georga Simmela, roku 1896 přešel do Marburgu, kde roku 1899 promoval u známého novokantovce Paula Natorpa prací o Descartově kritice matematického a vědeckého poznání. Roku 1902 se oženil a roku 1906 se v Berlíně habilitoval prací o problému poznání ve vědě a filosofii a působil zde jako soukromý docent. V téže době se spolu s Natorpem podílel na vydání Kantových sebraných spisů. Roku 1919 byl povolán jako profesor filosofie na nově založenou univerzitu v Hamburku, kde byl roku 1929 zvolen rektorem. Zde také v letech 1923–1929 vydal své nejznámější dílo, \"Filosofie symbolických forem\", a intenzivně se zabýval filosofickými otázkami teorie relativity.\n\nV roce 1929 se zúčastnil veřejné disputace s M. Heideggerem v Davosu, která vyvolala značnou pozornost, nepřinesla však významné výsledky. Po nacistickém převratu roku 1933 emigroval do Anglie a přednášel na Oxfordské univerzitě a roku 1935 přijal pozvání na univerzitu v Göteborgu, kde roku 1939 získal švédské občanství. Roku 1941 odjel do USA a přednášel nejprve na Yale University v New Haven a od roku 1944 na Columbia University v New Yorku, kde také zemřel. V New Yorku napsal svoji filosofickou antropologii, \"Esej o člověku\" a své poslední dílo \"O mýtu státu\", vydané posmrtně v roce 1946.\n\nCassirerovo myšlení vychází z Natorpova novokantovství, oproti Kantovi však nechápe pojmy prostoru a času jako apriori, nýbrž jako „první zkušenosti“. Za skutečné apriori pokládá jen rozumové principy, například princip kauzality, nezbytný základ vědy. Odmítá také Kantovo rozdělení smyslového a rozumového poznání. Ve svých raných pracích se zabýval teorií poznání, zejména ve spisech o Descartovi a Leibnizovi. V díle „Substanční a funkční pojem“ (1910) ukazuje, že pojmy matematiky a přírodních věd neoznačují věci, nýbrž vztahy, jimiž vědy své předměty popisují. Úkolem matematiky ve vědě je právě popis vztahů, jež dovolují shrnout rozmanitost zkušenosti do přehledných jednotících kategorií. \n\nV dalším období se Cassirer věnoval filosofii kultury. Odmítal rozdělení věd na přírodní a duchovní a rozvinul pojem symbolické formy jako výkladového schématu, jímž člověk vysvětluje svoji zkušenost. Filosofie se nemůže spokojit s úzkým pojetím poznání, ale musí se zabývat lidským prožíváním (\"Erleben\") v plné šíři. O pochopení světa člověk usiluje nejen ve vědě, ale také v mýtu, v náboženství nebo v umění, a všude k tomu používá řeč. Na poznání se však nepodílejí pouze pojmy – jako u Kanta – nýbrž všechny typy symbolizací, na něž je každý vztah ke světu odkázán.\nČinnost (\"Tun\") znamená pro Cassirera především tvoření a utváření, jehož nejjednodušší formou je vymezování a vytváření perspektiv: každý smyslový vjem je perspektivní, a tedy vnímané už nějak utváří. Vnímání samo už pořádá smyslový materiál do různých tvarů, jejich vztahů a kontrastů a vtiskuje mu tak jistý smysl. Jen díky tomu můžeme vnímat předměty, a nikoli beztvarý chaos skvrn nebo zvuků. V symbolických formách dostávají tyto artikulace zkušenosti smysl a trvalost, jež teprve umožňují každé poznání i jednání.\n\nSymbolické formy jednak\nTomu odpovídá i členění „Filosofie symbolických forem“ do tří dílů: mýtus, jazyk a poznání. \n\nSymbolické formy jsou původní a navzájem nepřevoditelné světy prožívání (\"Erlebniswelten\"), jako je jazyk, náboženství, právo, umění, technika a poznání, jež všechny vyrůstají ze společného podloží celistvě vnímajícího a prožívajícího mýtu. Filosofická antropologie nebo filosofie člověka má poskytovat náhled do struktur těchto světů a propojovat je do organického celku. Právě symbolické formy jsou tím, co člověka odlišuje od jiných živočichů a zároveň mu dává nový rozměr svobody. Řeč, umění, náboženství a věda jsou různé formy tohoto osvobozování jako postupné objektivace a racionalizace. Filosoficko-antropologický výměr člověka by tedy mohl znít, že je to bytost „schopná forem“.\n\nVe svém posledním díle, „Mýtus státu“ analyzuje Cassirer myšlenkové a společenské kořeny nacismu. Nachází je ve ztrátě jistot a pocitu bezpečí, jež vedlo ke ztrátě důvěry v moderní racionalitu a k napůl nevědomému návratu k mýtu. Myšlenkové kořeny německého nacismu vidí už v německé romantice a v jejím iracionalismu. Naopak obranou musí být výchova k racionálnímu užívání lidské svobody.\n\nMezi Cassirerovými žáky vynikl například Hans Reichenbach nebo Leo Strauss, antropolog Arnold Gehlen a další. Větší vliv měl Cassirer v USA, kde se k němu hlásila filosofka Susan K. Langer, sociolog Talcott Parsons i antropolog Clifford Geertz. Od osmdesátých let 20. století zájem o jeho dílo oživl i v Evropě.\n\n\n"}
{"id": "108162", "url": "https://cs.wikipedia.org/wiki?curid=108162", "title": "Šoltys (rozcestník)", "text": "Šoltys (rozcestník)\n\nŠoltys (starší označení pro rychtáře) je české příjmení. Nosí ho tyto osobnosti:\n\n\n"}
{"id": "108165", "url": "https://cs.wikipedia.org/wiki?curid=108165", "title": "Kinnarodden", "text": "Kinnarodden\n\nKinnarodden je mys, který je nejsevernějším bodem pevninského Norska a nejsevernějším bodem pevninské Evropy. Kinnarodden leží na poloostrově Nordkinn asi 20 km od vsi Mehamn v kraji Finnmark.\n\nEvropa dosahuje svým nejsevernějším pevninským bodem Kinnaroddenem a je jen o pár minut jižněji než body Knivskjellodden a Nordkapp, které leží na ostrově Magerøya asi 80 km na západ od Kinnarodden. Právě Nordkapp je často považován za nejsevernější bod pevninské Evropy, ale skutečnost, že leží na ostrově, mu titul odnímá.\n\nKinnarodden je od severního pólu vzdálen asi 2106,6 km, Nordkapp přibližně o 6 km méně.\n\nV ostrém kontrastu k turisticky poměrně rušnému Nordkappu je Kinnarodden poněkud osamělé místo. Dosáhnout se dá po celodenní pěší túře z Menhamnu (přibližně 23 km náročným terénem) a celý další den je potřeba počítat na cestu zpět. Turistické kanceláře však na toto místo organizují také řadu lodních výletů.\n"}
{"id": "108169", "url": "https://cs.wikipedia.org/wiki?curid=108169", "title": "Veřovice", "text": "Veřovice\n\nVeřovice (německy \"Wernersdorf\", \"Wernsdorf\" či \"Warnsdorf\") jsou obec ležící v okrese Nový Jičín, na severním úpatí Veřovických vrchů, zhruba 7 až 9 km západně od Frenštátu pod Radhoštěm. Má obyvatel a katastrální území obce má rozlohu 1655 ha.\n\nPrvní písemná zmínka o vsi (\"Wiermeřovicz\") pochází z roku 1411. Dnešní název se vyvinul z někdejšího tvaru \"Vernířovice\", odvozeného od osobního jména Werner. Od názvu obce je mj. odvozeno příjmení \"Veřmiřovský\".\n\nVesnicí protéká říčka zvaná Jičínka, která taky pramení v úbočí nejvyšší hory katastru obce Velký Javorník, který se s výškou 918 m n. m. tyčí přímo nad obcí. Na vrcholu hory je turistická chata s hospůdkou a novou rozhlednou, otevřenou v srpnu 2013. Je velmi hojně navštěvovaná turisty z celé Moravy. V obci je vybudované nové více účelové hřiště na tenis, basketbal a fotbal s umělým povrchem, posilovna, velká tělocvična.\n\n\n"}
{"id": "108170", "url": "https://cs.wikipedia.org/wiki?curid=108170", "title": "Závitová tyč", "text": "Závitová tyč\n\nZávitová tyč je druhem spojovací součástky, kruhová plná tyč se závitem po celé délce nebo s krátkým závitem na jednom či obou koncích. Používá buď například tam kde běžně vyráběné délky šroubů nedostačují nebo kde je požadavek na osazení matic z obou stran. Tyče se vyrábí v různých délkách, od několika centimetrů až po několik metrů. Specifikaci součástky upravuje norma DIN 975.\n\nNejčastěji se vyrábí z uhlíkové nebo korozivzdorné oceli různých pevností. Pro speciální účely ale existují i tyče z mosazi, hliníkových slitin, titanových slitin, bronzu.\nZávit může být metrický, Whitworthův nebo trapézový, s různým stoupáním závitu, a to ať metrického např. M10 x 1,5 nebo Whitworthova, např. UNC, UNF, atd. Závitové tyče se vyrábí i s levým stoupáním závitu.\n\nZávitovou tyč se používá v mnoha variantách spojů jak ve strojnictví tak stavebnictví. Její největší výhodou je velká svěrná délka (tj. délka mezi dosedacími plochami matic). Otvorem ve spojovaných materiálech se provleče závitová tyč, na koncích se osadí matice,vždy s podložkami, a dotáhnou se předepsaným utahovacím momentem. Takto se spojují např. kleštiny s krokvemi nebo jiné prvky dřevěných krovů. \n\nVelmi často se závitové tyče používají s napínáky jako ztužující části konstrukcí, tzv. zavětrování. Dvě dlouhé tyče se závity na koncích se spojují v napínací matici s levým a pravým vnitřním závitem. Otáčením napínací matice se dotahují závitové spoje a tyče jsou tak předpínány.\n\nZávitové tyče se používají i jako kotvy pro upevnění konstrukcí nebo jejich částí k betonovému podkladu, zděným konstrukcím nebo rostlé hornině.\n\nMetrické závitové tyče vyšších tříd pevnosti jsou značeny barvou podle ISO, barevné značení:\nNa rozdíl od závitové tyče, kterou se k sobě přitahují konstrukce nebo její části, rozporová trubka slouží jako vzpěra (většinou provizorní), kterou lze osadit dodatečně, aniž by bylo nutné zvlášť upravovat rozpěrné body konstrukce.\n\nVzpěra je tvořena trubkou nebo tyčí s podlouhlým otvorem v ose, která je kratší než je vzdálenost rozpěrných bodů a je opatřená na jednom nebo obou koncích vnitřním závitem, do kterého je zašroubován šroub. Hlava šroubu může být tvarována tak, aby byl zajištěn spolehlivý kontakt s rozpěrnými body a zároveň, aby bylo umožněno bezproblémové otáčení šroubu. Aktivace vzpěry se provádí otáčením šroubu, kterým se prodlouží vzpěrná délka a celá sestava se vzepře mezi dvěma rozpěrnými body. Takovou vzpěru lze snadno demontovat zašroubováním šroubů na koncích, tyč se tím zkrátí a uvolní. Předpokladem použitelnosti je také dostatečná únosnost jak rozpěrných bodů, mezi které má být nosník uchycen, tak i vzpěrná únosnost tyče resp. trubky.\n\n"}
{"id": "108171", "url": "https://cs.wikipedia.org/wiki?curid=108171", "title": "Dlouhá Loučka (okres Olomouc)", "text": "Dlouhá Loučka (okres Olomouc)\n\nDlouhá Loučka (německy \"Langendorf\") je obec ležící v okrese Olomouc. Rozkládá se v podhůří Nízkého Jeseníku okolo říčky Oskavy a žije zde obyvatel. Současná obec vznikla roku 1952 sloučením \"Dolní Dlouhé Loučky\" a \"Horní Dlouhé Loučky\".\n\nVe vzdálenosti 7 km jihozápadně leží město Uničov, 13 km jižně město Šternberk, 14 km severovýchodně město Rýmařov a 15 km jihozápadně město Litovel.\n\nPrvní písemná zmínka o obci pochází z roku 1301 (\"Longa villa\"), patřila zdejším vladykům, potomkům pánů ze Sovince. Sídelní útvar byl již ve 14. století rozdělen na dva samostatné, ale stavebně se prolínající celky: větší obec Horní Dlouhá Loučka (\"Oberlangendorf\"), která zůstala v sovineckém panství, a územně menší městys Dolní Dlouhá Loučka (\"Unterlangendorf\"), původně náležející olomoucké kapitule. Dne 17. září 1788 udělil císař Josef II. městečku Dolní Dlouhá Loučka právo pořádat tři výroční trhy.\n\nOd 17. století byl dominantním vlastníkem a dobrým hospodářem s různými podnikatelskými aktivitami Řád německých rytířů – majitelem nedalekého hradu Sovince a celého sovineckého panství. Správa sovineckého panství měla od října 1810 sídlo na zámku v Horní Dlouhé Loučce, kterou řád získal v roce 1707. Významným hospodářským objektem byl pivovar, patřící též Řádu německých rytířů. Zemědělská činnost Řádu německých rytířů se uskutečňovala na třech hospodářských jednotkách: Horní dvůr – v Horní Dlouhé Loučce, Střední dvůr a Dolní dvůr – v Dolní Dlouhé Loučce. Po roce 1850 šlo o dvě samostatné, převážně německé obce v soudním okrese Uničov. Sloučeny byly až v roce 1952, současně byly připojeny osady Křivá, Plinkout a Valšovský (Valšův) Důl.\n\nPo vzniku Československé republiky a na základě první pozemkové reformy, jejímž významným spolutvůrcem byl Antonín Švehla, došlo k rozparcelování Středního a Dolního dvora a k prodeji českým bezzemkům z blízkého i vzdálenějšího okolí, kteří si zde postavili nové zemědělské usedlosti a vytvořili svůj nový domov. V době mezi světovými válkami bylo v obou částech obce 14 hostinských zařízení, z toho 1 hotel, 4 restaurace s tanečními sály a 4 s kuželnami.\n\nHorní dvůr o výměře asi 200 hektarů si zakoupilo velmi ambiciózní, nově zřízené, na moderních podnikatelských principech a nejnovějších poznatcích a postupech založené \"Středomoravské pastevní družstvo\", které poskytovalo práci i ubytování novým, převážně českým zemědělským dělníkům. Ekonomické výsledky hospodaření družstva byly velmi dobré a tak si mohlo dovolit finančně podporovat některé společenské aktivity v obci, zejména pro české občany. Protože bylo nutno postavit pro stále větší počet českých dětí v obci českou školu, byla k tomuto účelu zakoupena část zahrady u zámečku v Dolní Dlouhé Loučce. Na okraji tohoto pozemku, aby nebránil stavbě budoucí školy, byl na náklady Středomoravského pastevního družstva, zbudován a 14. července 1929 slavnostně odhalen pomník významnému prvorepublikovému státníkovi, „tvůrci pozemkové reformy“, Antonínu Švehlovi – první v Československé republice – a vedle pomníku zasazena Švehlova lípa.\n\nStavba školy byla zahájena až v dubnu 1936 a byla pojmenována \"Švehlova mateřská a obecná škola\". Slavnostně byla tato menšinová škola otevřena již 6. září v roce 1936. Po obsazení českého pohraničí v roce 1938 byla německými občany Dlouhé Loučky busta A. Švehly z podstavce odstraněna a pravděpodobně rozbita (přesný osud není znám), z podstavce byly odstraněny nápisy a jeho torzo přečkalo až do roku 1945. Švehlova škola byla uzavřena, z průčelí na fasádě byl odstraněn nápis a v budově si Němci zřídili Hnědý dům.\n\nPo skončení druhé světové války v květnu 1945 měl v této budově dočasné sídlo nově ustavený národní výbor. V září byla budova školy navrácena svému původnímu účelu, nápis nebyl obnoven. Torzo podstavce z pomníku bylo převezeno na místní hřbitov, kde po úpravě byl použit pro umístění desky na pomník společného hrobu, z různých míst v okolí exhumovaných 14 těl ruských zajatců. Pro nedostatek dětí byla v červnu 2002 ukončena výuka v původní Švehlově škole (místní ZŠ má v obci k dispozici další tři budovy). Bývalá školní zahrada byla předána pro výstavbu rodinných domů, vznikla tam nová ulice, pro kterou zastupitelstvo obce odsouhlasilo název Švehlova. Budova opuštěné školy byla předána humanitární organizaci Klokánek (zařízení pro děti vyžadující okamžitou pomoc) a po rekonstrukci zde bylo vytvořeno ubytování pro 20 dětí. Při slavnostním otevření 2. září 2010 byla také odhalena pamětní deska, umístěná při vstupu do budovy, která informuje o prvotním vzhledu a poslání této budovy.\n\nMěstys Dolní Dlouhá Loučka (\"Markt Unter Langendorf\") měl vlastní poštu od 20. února 1863. Vedl ji penzionovaný respicient finanční stráže a hostinský Josef Pretz. Podle zápisu v nájemním protokolu městyse Dolní Dlouhá Loučka byla umístěna poštovní kancelář do konce roku 1864 v obecním hostinci čp. 156 na návsi (dnes již zbouraném, na jehož místě je jezírko s vodopádem). Odtud ji Pretz přeložil přeložil do domu čp. 210 (Lubomír Bahounek), kde byla do roku 1865. Josef Pretz vedl poštu až do své smrti 12. 10. 1879, potom ji převzala vdova Tereza Pretzová, později provdaná Schenková a řídila ji 4. 10. 1884, načež ji do konce roku administroval poštovní expeditor, pozdější poštmistr ve Vítkovicích Adolf Pressner. 1. ledna 1885 převzal úřad Jan Kalný a přestěhoval jej do domu čp. 16 (Radek Fabrik, dříve Vl. Anděl), kde zůstal do 1. května 1890. Potom úřad umístil ve svém domě čp. 8 (stávající budova pošty). Jan Kalný byl později jmenován poštmistrem.\n\nPřed zřízením pošty v Dlouhé Loučce byly zásilky přinášeny, zpravidla třikrát týdně, okresním sluhou z poštovního úřadu v Uničově. Po aktivaci poštovního úřadu v Dlouhé Loučce nastalo denní spojení pěší poselskou poštou s poštovním úřadem v Uničově. Roku 1867 byly pochůzky změněny na denní poselské jízdy. 5. srpna 1889 byl v Dlouhé Loučce otevřen telegrafní úřad a 4. března 1913 telefonní centrála s deseti abonenty. Po poštmistru Kalném administroval poštovní úřad v roce 1913 Dominik Monze. Doručovací okrsek poštovního úřadu Dolní Dlouhá Loučka tvořily obce Dolní Dlouhá Loučka, Horní Dlouhá Loučka, Plinkout a Křivá.\n\nPoužívaná razítka:\n\n20. 2. 1863 > razítko rakouského typu (?)\n\n1918–1920 > 1. Unter Langendorf J.1 ČSR, 2. Unter Langendorf D.1 ČSR\n\n1920–1938 > razítka I. a II. typu ČSR\n\n1938–1945 používala pošta německá razítka: 1938 > Unter Langendorf (b. Mährisch Neustadt), 1939 > Unter Langendorf über Mährisch Neustadt, 1943 > Marktlangendorf über Mährisch Neustadt\n\n1945 > razítko provizorní ČSR\n\n1946 > razítko pryžové s letopočtem 1946\n\n1947 > razítka III. a IV. typu\n\n\n\nVýznamnými každoročními sportovními aktivitami s dlouholetou tradicí pořádanou Autoklubem Dlouhá Loučka na motokrosové trati Loučská kotlina jsou motoristické podniky nejrůznější úrovně, např.: Přebor Moravy, Mezinárodní mistrovství ČR ve třídách MX2, Open, Veterán, Mezinárodní mistrovství ČR Čtyřkolek a Side.\n\nSamospráva obce pravidelně vyvěšuje moravskou vlajku.\n\n\n\n\n"}
{"id": "108172", "url": "https://cs.wikipedia.org/wiki?curid=108172", "title": "Dolany (okres Olomouc)", "text": "Dolany (okres Olomouc)\n\nDolany jsou obec ležící v okrese Olomouc. Žije zde obyvatel. Katastrální území obce má rozlohu 2366 ha.\n\nVe vzdálenosti 9 km jihozápadně leží statutární město Olomouc, 9 km severně město Šternberk, 20 km západně město Litovel a 20 km severozápadně město Uničov.\n\n\nDříve byla evidenční součástí obce i osada Dolánky, původně \"Geblov\".\n\n27. února 2004 byl obci udělen znak. Blason: V zeleném štítě mezi dvěma do oblouku zahnutými a dole zlatě převázanými stříbrnými vavřínovými ratolestmi zlatá koruna nad třemi (2, 1) stříbrnými hvězdami. 5. dubna 2017 byla obci udělena vlajka. Popis: V zeleném listu mezi dvěma do oblouku zahnutými a dole žlutě převázanými bílými vavřínovými ratolestmi žlutá koruna nad třemi (2, 1) bílými šesticípými hvězdami. Poměr šířky k délce listu je 2 : 3.\n\n\n\nHlavním odvětvím sportu v obci je fotbal. Místní klub FC Dolany, který byl od roku 1992 vyčleněný jako samostatný klub, se pravidelně od roku 2000 účastní krajského (dříve župního) přeboru v mužské kategorii.\n\n\n\n"}
{"id": "108173", "url": "https://cs.wikipedia.org/wiki?curid=108173", "title": "Račín (Nečtiny)", "text": "Račín (Nečtiny)\n\nRačín ( ) je zaniklá osada, dnes samota v severní části okresu Plzeň-sever, část obce Nečtiny. Samota je dnes tvořena jediným domem, její katastrální území \"Račín u Nečtin\" měří 249,66 ha a PSČ všech adres je 331 62. V roce 2011 zde trvale nikdo nežil.\n\nOsada leží v nadmořské výšce 630 m, přibližně 11 km jzz. od Manětína v terénu svažujícím se k východu. Račín je přístupný po lesní cestě od silnice č. 201. Račín sousedí na severu s Chudečí a Čestětínem, na východě s Březínem, na jihovýchodě s Jedvaninami a Skelnou Hutí a na jihozápadě s Trhomným.\n\nPrvní písemná zmínka o vesnici pochází z roku 1379.\n\n"}
{"id": "108174", "url": "https://cs.wikipedia.org/wiki?curid=108174", "title": "Luká", "text": "Luká\n\nLuká je obec ležící v okrese Olomouc. Žije zde obyvatel. Katastrální území obce má rozlohu 1486 ha.\n\nVe vzdálenosti 10 km východně leží město Litovel, 13 km severně město Mohelnice, 18 km severovýchodně město Uničov a 23 km severozápadně město Moravská Třebová.\n\nPrvní písemná zmínka o obci pochází z roku 1313. Ve 14. až 16. století byla Luká městečkem a v 17. století tvořila krátce samostatný statek.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\nVýchodně od obce pramení říčka Šumice, severovýchodně Loučka a západně potok Javoříčka.\n\nSamospráva obce se v roce 2016 zapojila do vyvěšování moravské vlajky 5. července. \n\n\n"}
{"id": "108175", "url": "https://cs.wikipedia.org/wiki?curid=108175", "title": "Unisono", "text": "Unisono\n\nUnisono ( \"jednohlas\") je v původním významu vztah (souzvuk) dvou tónů či hlasů, které hrají týž zvuk v témže tempu.\n\nJedná se o tentýž zvuk/tón stejné frekvence (byť s rozdílným témbrem), hrané (či zpívané) dvěma nástroji (hlasy).\n\n"}
{"id": "108177", "url": "https://cs.wikipedia.org/wiki?curid=108177", "title": "Libavá", "text": "Libavá\n\nNázev Libavá může označovat: \n\na také:\n"}
{"id": "108178", "url": "https://cs.wikipedia.org/wiki?curid=108178", "title": "Bistrița (město)", "text": "Bistrița (město)\n\nBistrița ( (dříve ), , česky zastarale \"Bystrica\" nebo i \"Bystřice\") je město v rumunském Sedmihradsku, hlavní město župy Bistrița-Năsăud. Leží na řece Bistrița a má kolem 80 000 obyvatel. Jeho název pochází ze slovanského výrazu pro řeku, bystřinu.\n\nPrvní známky o osídlení v oblasti dnešního města pocházejí z dob neolitu. V roce 1206 se sem přistěhovali Němci a celou oblast nazvali . Roku 1241 sem vtrhli Mongolové a město zničili. Bistrița se obnovila teprve až jako významné tržiště na významných obchodních cestách tehdejšího Rumunska.\n\nRoku 1330 se Bistrița stala svobodným královským městem. O dalších 23 let později obdrželo právo konat trhy, také získalo svoji pečeť. V roce 1465 již bylo opevněné, hradby města měly 18 věží. Součástí města byl tehdy i opevněný kostel.\n\nZa druhé světové války, během níž město patřilo fašistickému Maďarsku, se z města vystěhovali Němci, převážně do Německa a Rakouska, těsně před jeho obsazením Rudou armádou. Po roce 1989 se někteří sice vrátili, dnes však netvoří ani jedno procento obyvatelstva.\n\n"}
{"id": "108180", "url": "https://cs.wikipedia.org/wiki?curid=108180", "title": "Acapulco", "text": "Acapulco\n\nAcapulco je město a důležitý přístav na pobřeží Tichého oceánu v mexickém státě Guerrero. Leží 300 km jihozápadně od Ciudad de México. Město se rozkládá okolo velkého polokruhového zálivu. Acapulco je známo především jako turistické letovisko. V současnosti ve městě žije více než 630 000 obyvatel.\n\nJméno města je odvozeno od starého názvu v jazyce nahuatl a znamená „místo, kde stávaly rákosy“. Podle archeologických nálezů žili lidé v okolí Acapulco již 2000 let před příchodem Španělů. Ti objevili acapulskou zátoku v roce 1512 a díky přirozeně chráněné poloze zde nechali postavit přístav s loděnicemi. Roku 1523 byla zřízena obchodní stezka mezi Acapulcem a hlavním městem Ciudad de Mexiko. Stezka pokračovala dál až do Veracruzu na atlantském pobřeží a pod jménem „Camino de Europa“ doplňovala suchozemské spojení Španělska s Asií.\n\nAcapulco mohlo jako jediný přístav v Novém světě přijímat obchodní lodě (takzvané \"naos\") z Číny a Filipín. Každoročně se pak na jaře do města sjelo mnoho kupců na velké trhy, které trvaly až 2 měsíce. To samozřejmě přinášelo městu velkou prosperitu, ale také to nalákalo anglické a holandské pirátské lodi. K odražení pirátských útoků byla na nízkém kopci u zátoky postavena pevnost \"Fuerte de San Diego\". Monopol Akapulka na přijímání obchodních lodí zrušila španělská vláda až koncem 18. století. Po získání nezávislosti Mexiko přerušilo většinu obchodního spojení se Španělskem a jeho koloniemi a význam Acapulca poklesl.\n\nRozkvět přišel až v roce 1927, kdy bylo město spojeno zpevněnou silnicí se Ciudad de Mexikem. Do města začali proudit na prázdniny bohatší Mexičané, bylo postaveno mezinárodní letiště a Hollywood zde natočil několik filmů. Město se stalo oblíbenou turistickou destinací.\n\n"}
{"id": "108182", "url": "https://cs.wikipedia.org/wiki?curid=108182", "title": "Lány (okres Chrudim)", "text": "Lány (okres Chrudim)\n\nLány (německy \"Laan\") jsou obec ležící v okrese Chrudim. Žije zde  obyvatel. Katastrální území obce má rozlohu 464 ha.\n\nVe vzdálenosti 4 km východně leží město Chrudim, 10 km severně statutární město Pardubice, 16 km severozápadně město Přelouč a 23 km severovýchodně město Holice.\n\n\nPrvní písemná zmínka o obci pochází z roku 1388.\n\n"}
{"id": "108183", "url": "https://cs.wikipedia.org/wiki?curid=108183", "title": "Tršice", "text": "Tršice\n\nTršice jsou obec ležící v okrese Olomouc na svazích Tršické pahorkatiny. Žije zde obyvatel. Katastrální území obce má rozlohu 2504 ha.\n\nVe vzdálenosti 10 km jižně leží město Přerov, 12 km západně statutární město Olomouc, 13 km jihovýchodně město Lipník nad Bečvou a 22 km severně město Šternberk.\n\n\nPrvní písemná zmínka o obci pochází z roku 1282.\n\nZa druhé světové války se v letech 1942–1945 v obci skrývala čtyřčlenná židovská rodina Wolfových z Olomouce, otec Bertold, matka Růžena, dcera Felicitas a syn Otto. V červnu 1942 místo do transportu odešli do lesního úkrytu, který si vyhlédli již dříve v dřevěné boudě v houští, později se ukrývali v jedné místní domácnosti. Ačkoliv se tato informace stala časem mezi místními občany téměř obecně známou, zásobovali je a nikdo z nich je neprozradil. Rodina se s výjimkou Otty Wolfa (dopadeného a zavražděného při zátahu na partyzány) dočkala konce války. Jad Vašem udělil šesti občanům obce titul Spravedlivý mezi národy. Osudy skrývající se rodiny dokumentuje \"Deník Otty Wolfa\".\n\n\n\n\n"}
{"id": "108184", "url": "https://cs.wikipedia.org/wiki?curid=108184", "title": "Bělá u Jevíčka", "text": "Bělá u Jevíčka\n\nBělá u Jevíčka (německy \"Albendorf\") je obec ležící v okrese Svitavy. Má  obyvatel a katastrální území obce má rozlohu 971 ha. Ve vzdálenosti 12 km jihozápadně leží město Letovice, 13 km severně město Moravská Třebová, 17 km jižně město Boskovice a 18 km západně město Svitavy.\n\nZnak se třemi srdci s snopem obilí dokládá, že to byla slovanská zemědělská ves a tedy pravděpodobně byla založena Slovany.\nPrvní zmínka o obci je z roku 1258, se soudní pravomoc stahuje pod město Jevíčko. V roce 1396 byla prodána Augustiniánskému klášteru v Jevíčku Sulíkem z Radkova, který se téhož roku stal jejím držitelem. Berthold z Lípy roce 1530 obnovuje rychtáři privilegium na jeho svobodný lán v Bělé. Roku 1784 se ruší jevíčský augustiánský klášter a pět let ji náboženská fond prodává se Skočovou Lhotou a Roudkou panství borotínskému.\n\nMalonínský potok tvoří přirozenou hranici všech tří osad - Bělé, Malonína a Smolné - a v jeho údolí se obec rozkládá. Jméno Bělá osada na levém břehu potoka dostala podle bělení plátna a osada na levém břehu dostala jméno podle prvního osadníka Maloň. Poslední osada se nazývá Smolná, jelikož kolem ní se v okolních lesích sbírala smola.\n\nV letech 2010–2014 byl starostou Zdeněk Dražil, od roku 2014 funkci vykonává Petr Nárožný.\n\n\n\n"}
{"id": "108185", "url": "https://cs.wikipedia.org/wiki?curid=108185", "title": "Budišov nad Budišovkou", "text": "Budišov nad Budišovkou\n\nBudišov nad Budišovkou (německy \"Bautsch\") je město ležící v okrese Opava. Má obyvatel. První písemná zpráva pochází z roku 1301. Ve vzdálenosti 11 km jihovýchodně leží město Vítkov, 21 km jihovýchodně město Odry, 23 km jihovýchodně město Fulnek a 24 km západně město Šternberk. Historické jádro Budišova nad Budišovkou je od roku 2003 městskou památkovou zónou.\n\nBudišov nad Budišovkou leží v kotlině mezi Oderskými vrchy a pohořím Nízkého Jeseníku v nadmořské výšce 512 m, 30 km západně od Opavy. K městu byly připojeny obce Guntramovice, Podlesí a Staré Oldřůvky. Podlesí a Staré Oldřůvky sousedí s vojenským prostorem Libavá. Téměř celé území města leží na Moravě, ale malá část katastru na území vodní nádrže Kružberk náležela původně ke katastrům dříve čistě slezských obcí Kružberk a Svatoňovic. V případě dříve svatoňovických pozemků se jedná o území na pravém břehu potoka, který do nádrže přitéka od jihu. V případě dříve kružberských pozemků se jedná o území na zatopeném levém břehu Moravice.\n\nBudišov byl založen ve 13. století jako horní město pány z Kravař pří místních dolech na těžbu olova a stříbra. Písemná zmínka z roku 1301 hovoří o městě jako o majetku olomoucké kapituly. V průběhu staletí město vícekrát vyhořelo, značně utrpělo i za třicetileté války.\n\nV letech 1938-1945 byl převážně německý Budišov připojen k nacistické Třetí Říši v rámci Sudetské župy.\n\nPo druhé světové válce bylo původní německé obyvatelstvo, které do té doby tradičně převažovalo, vysídleno a v obci došlo k takřka úplné výměně obyvatelstva. Německé starousedlíky vystřídali Češi z vnitrozemí a reemigranti z východu Evropy.\n\n\n\nZnak Budišova nad Budišovkou se skládá ze starého znaku Dietrichštejnů: zlato-červená vlajka a na ní vinařský nůž a F - po kardinálu Františku z Ditrichštejna. Pod ním je bílá věž (Budišov měl hradby) v oknech věže dvě písmena M a W, podle probošta Martina Waclava Olomouckého - díky kterému se stal Budišov městem. Na jedné straně jsou dvě hornická kladiva (kvůli okolní těžbě břidlice) a na druhé straně jsou dvě pyramidy, které pocházejí ze znaku Olomouckého arcibiskupství.\n\n\nCesta česko-německého porozumění, Zlatá lípa u Guntramovic, SKI Areál Horní Guntramovice, Naučná břidlicová stezka, zřícenina hradu Vikštejn, Kružberská přehrada, poutní místo Stará Voda, bývalé lázně Jánské Koupele.\n\n\n"}
{"id": "108186", "url": "https://cs.wikipedia.org/wiki?curid=108186", "title": "Otmarov", "text": "Otmarov\n\nOtmarov je obec v okrese Brno-venkov v Jihomoravském kraji, v Dyjsko-svrateckém úvalu. Žije zde obyvatel, katastrální území obce má rozlohu 125 ha. Ve vzdálenosti 7 km severovýchodně leží město Šlapanice, 12 km severně statutární město Brno, 16 km východně město Slavkov u Brna, 10 km jižně město Židlochovice a 22 km západně město Ivančice. Obcí protéká říčka Dunávka.\n\nAsi kilometr severně od současného Otmarova se kdysi nacházela osada Dunajovice, k jejímuž zániku došlo nejspíše v 15. století v důsledku požáru a následného moru. Posléze zde byl na Dunávce v tomto prostoru postaven rybník Dunava, jenž byl vypuštěn v 70. letech 18. století.\n\nOtmarov byl založen roku 1783 proboštem rajhradského kláštera Otmarem Konrádem, po němž nese název. Nová obec vznikla na památku zaniklých Dunajovic a na přání císaře Josefa II. Během raabizace byly tehdy pozemky rajhradského dvora v místě rybníka rozparcelovány a získali je familianti. Prvními osadníky byli převážně Němci ze severovýchodních Čech.\n\nOd 50. let 20. století byl Otmarov součástí Rajhradic, od 28. února 1990 je opět samostatnou obcí.\n\n\n\n"}
{"id": "108187", "url": "https://cs.wikipedia.org/wiki?curid=108187", "title": "Dolní Lhota (okres Ostrava-město)", "text": "Dolní Lhota (okres Ostrava-město)\n\nObec Dolní Lhota se nachází v okrese Ostrava-město v Moravskoslezském kraji. Žije zde obyvatel. Obec nemá průmyslový charakter, obyvatelé tak pracují zejména ve službách nebo za prací dojíždějí do Ostravy. Naopak Ostravané okolí Dolní Lhoty vyhledávají jako cíl rekreací, stojí zde řada chat, jejichž pás se táhne až do Kyjovic. Spojení s Ostravou zajišťuje tramvajová linka číslo 5 ostravského dopravního podniku.\n\nObec se nachází na levém svahu údolí Porubky, na samém okraji podhůří Nízkého Jeseníku a na okraji Ostravské pánve. Ve vzdálenosti 9 km severovýchodně leží město Hlučín, 11 km jihovýchodně statutární město Ostrava, 11 km jihozápadně město Bílovec a 13 km severně město Kravaře.\n\nDominantní jsou v okolí menší zemědělské plochy, převážně pole s klasickými plodinami Ostravské pánve. Lesnatých porostů se v samotné obci zachovalo málo, nepůvodní smíšený les je na kopci Strážnice (místní název Břem), podél silnice do Kyjovic se nachází jeden z mála celistvějších borových lesů na Ostravsku. Souvislý, převážně listnatý porost (místní název Obora) dělí Dolní Lhotu od ostravské městské části Krásné Pole. Severní částí obce protéká potůček Opusta.\n\nV dnešní době zástavba obce plynule přechází v místě tramvajové zastávky Dolní Lhota do zástavby sousedního Čavisova, nacházejícího se na pravém břehu Porubky.\n\nPrvní písemná zmínka o obci pochází z roku 1486. Od roku 1514 je doložen název \"Klein Ellgoth\", neboli Malá Lhota.\n\nObec byla během druhé světové války osvobozena Rudou armádou dne 26. dubna 1945. V okolí Dolní Lhoty však probíhaly boje až do 28. dubna 1945, kterých se zúčastnili vojáci 121. střelecké divize 52. střeleckého sboru Rudé armády a tankisté 1. československé samostatné tankové brigády v SSSR. Na památníku války se dočteme jména patnácti padlých občanů obce, jiné zdroje však uvádějí až sedmnáct obětí.\n\nPůvodní jádro obce se rozkládalo v severní části obce, zástavba jižní části až k samotnému toku Porubky proběhla zejména v první polovině 20. století, ale i později. V roce 1930 v Dolní Lhotě žilo 715 obyvatel, o devět let později již 732 osob. Roku 1969 se od obce oddělila část Čavisov. Od 1. ledna 2007 patří Dolní Lhota do okresu Ostrava-město.\n\nMezi významnější dolnolhotské rodáky patří prof. P. František Myslivec, vlastenecký kněz a slezský národopisec, připomenutý pamětní deskou. Původně byla umístěna na jeho rodném domě čp. 7, dnes se nachází na památníku nedaleko kaple.\n\n\nV obci je mateřská školka a nižší stupeň základní školy. Výuku vyššího stupně poskytuje ZŠ v nedaleké Velké Polomi. Dolní Lhota má obecní knihovnu, působí zde sbor dobrovolných hasičů. Sportovní výchovu organizuje TJ Sokol. Na jaře je pořádán \"Běh osvobození\", navazující na tradici \"Čavisovské desítky\". Trať má délku přibližně 12 km, spojuje Dolní Lhotu s Čavisovem.\n\nNejvýznamnější kulturní akcí byl každoročně konaný mezinárodní hudební festival alternativní hudby \"Dolnolhotský buben\", založený roku 1998. Poslední ročník tohoto festivalu na území Dolní Lhoty se konal v roce 2008 v areálu SDH Mokřinka. V roce 2010 se Festival Dolnolhotský buben z důvodu nedostačující kapacity v areálu SDH Mokřinka přestěhoval do Dolní oblasti vítkovic a přejmenoval se na Colours of Ostrava.\n\n"}
{"id": "108188", "url": "https://cs.wikipedia.org/wiki?curid=108188", "title": "Dvorce (okres Jihlava)", "text": "Dvorce (okres Jihlava)\n\nDvorce () je obec ležící v okrese Jihlava, na obou stranách historické zemské hranice Čech a Moravy, přičemž takřka celé katastrální území obce, stejně jako celá zástavba se nachází v Čechách, zatímco na Moravě se nacházejí jen některé pozemky, nacházející na pravém břehu původního koryta řeky Jihlavy, jež zde bylo odkloněno při někdejší výstavbě zdejší železniční tratě. Žije zde obyvatel. Katastrální území obce má rozlohu 343 ha.\n\nVe vzdálenosti 8 km severovýchodně leží statutární město Jihlava, 20 km západně město Pelhřimov, 21 km severně město Humpolec a 27 km severovýchodně město Havlíčkův Brod.\n\nNázev se vyvíjel od varianty Dworzecz (1375), Dworcze (1596), Höffen (1654), Höfen (1787), Höfen a Dworce (1843).\n\nPrvní písemná zmínka o obci pochází z roku 1360, kdy je ves uváděna v majetku želivského kláštera. Roku 1595 byly Dvorce odkoupeny městem Jihlavou, které ji drželo až do zrušení patrimoniální správy v polovině 19. století.\n\nV letech 1869–1890 příslušela k obci Hubenov, v letech 1890–1960 byla samostatnou obcí, v letech 1961–1990 spadala jako místní část k Cejli, od 28. února 1990 je opět samostatnou obcí.\n\nDvorce leží v okrese Jihlava v Kraji Vysočina. Nachází se 9 km jihozápadně od Jihlavy, 4 km severně od Kostelce, 1,5 km severovýchodně od Cejle a 4 km jihovýchodně od Mirošova. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Vyskytenská pahorkatina. Průměrná nadmořská výška činí 515 metrů. Nejvyšší bod o nadmořské výšce 568 metrů stojí severozápadně od obce. Východní hranici katastru tvoří řeka Jihlava, do které se zleva vlévá Jedlovský potok. V severní části katastru leží část vodní nádrže Hubenov.\n\nPodle sčítání 1921 zde žilo v 29 domech 200 obyvatel, z nichž bylo 97 žen. 83 obyvatel se hlásilo k československé národnosti, 110 k německé, všech 200 obyvatel se hlásili k Římskokatolické církvi.\n\nObec leží na katastrálním území Dvorce u Jihlavy a je členem Mikroregionu Dušejovsko a místní akční skupiny Třešťsko.\n\nObec má devítičlenné zastupitelstvo, v jehož čele stojí starosta Luděk Smrčka.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 17. dubna 2009.\n\nZnak: V modrém štítě nad stříbrným vlnitým břevnem v patě vztyčený gotický dvojklíč provlečený dvěma zkříženými obilnými klasy, každý s odkloněným listem, vše zlaté. Vlajka: List tvoří tři vodorovné pruhy, modrý, bílý a modrý, v poměru 8 : 1 : 1. V horním pruhu vztyčený gotický dvojklíč provlečený dvěma zkříženými obilnými klasy, každý s odkloněným listem, vše žluté. Poměr šířky k délce listu je 2 : 3.\n\nV obci sídlí firmy HUNSGAS s. r. o., SBL TRADING CZ, spol. s r. o., DUNA JL s. r. o., obchod společnosti LAPEK, a. s. a Restaurace Fialka. Obcí prochází silnice III. třídy č. 01943 a železniční trať. č. 225 Havlíčkův Brod – Veselí nad Lužnicí. Dopravní obslužnost zajišťují dopravci ICOM transport, ARRIVA PRAHA, ČSAD Benešov a České dráhy. Autobusy jezdí ve směrech Praha, Jihlava, Pelhřimov, Vlašim, Černovice, Opatov, Čechtice, Telč, Vyskytná, Nový Rychnov, Počátky, Rohozná a Batelov a vlaky ve směrech Havlíčkův Brod a Veselí nad Lužnicí. Obcí prochází červeně značená turistická trasa z Cejle do Rantířova.\n\nZdejší děti docházejí do základní školy v Cejli. Působí zde Sbor dobrovolných hasičů Dvorce.\n\n\n"}
{"id": "108189", "url": "https://cs.wikipedia.org/wiki?curid=108189", "title": "Chvalčov", "text": "Chvalčov\n\nChvalčov je obec ležící v okrese Kroměříž. Žije zde obyvatel a katastrální území obce má rozlohu 2296 ha.\n\nChvalčov leží východně od města Bystřice pod Hostýnem, v jeho těsné blízkosti (obě sídla jsou od sebe oddělena prakticky jen železničním náspem). Na území obce se nachází hora Svatý Hostýn, která je nejnavštěvovanějším mariánským poutním místem na Moravě. Okolím Chvalčova vede naučná stezka Chodník Masarykových. V obci se nachází jedna ze tří českých SOS dětských vesniček (další jsou v Doubí u Karlových Varů a Brně-Medlánkách). Kámen z místního lomu byl použit při stavbě přehrady Bystřička.\n\nPrvní písemné záznamy se jmény \"Chvalčov\" a sousední \"Lhota\" se objevují vedle sebe v roce 1369. Současná obec vznikla 19. srpna 1951 sloučením obcí \"Chvalčov\" a \"Chvalčova Lhota\" pod společným názvem Chvalčov. Později se sloučená obec stala místní částí města Bystřice pod Hostýnem, ale ihned v roce 1990 využili občané Chvalčova příležitosti a osamostatnili se.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "108190", "url": "https://cs.wikipedia.org/wiki?curid=108190", "title": "Háj ve Slezsku", "text": "Háj ve Slezsku\n\nHáj ve Slezsku (německy \"Freiheitsau\") je obec ležící v okrese Opava. Žije zde obyvatel a katastrální území obce má rozlohu 1378 ha.\n\nVe vzdálenosti 7 km severovýchodně leží město Hlučín, 14 km jihovýchodně statutární město Ostrava a 14 km západně statutární město Opava.\n\nPrvní písemná zmínka o obci pochází z roku 1366.\n\n\n\n\n"}
{"id": "108191", "url": "https://cs.wikipedia.org/wiki?curid=108191", "title": "Seloutky", "text": "Seloutky\n\nObec Seloutky se nachází v okrese Prostějov v Olomouckém kraji. Žije zde obyvatel.\n\nVe vzdálenosti 5 km severovýchodně leží město Prostějov, 18 km jižně město Vyškov, 21 km jihovýchodně město Kojetín a 22 km severovýchodně statutární město Olomouc.\n\nSeloutky jsou malá obec ležící 5 km jihozápadně od okresního města Prostějova. Rozkládají se východně od posledních výběžků Drahanské vrchoviny, na západním okraji Hornomoravského úvalu, v Prostějovské kotlině. Střed obce leží v nadmořské výšce 256 m, nejvyšším bodem katastru je vrchol Chlumu s nadmořskou výškou 420 m. Poloha místa je poměrně nenápadná, vhodná k osídlení s rozhledem do širokého okolí.\n\nPři dobré viditelnosti lze vidět Jeseníky, Oderské vrchy, Moravskou bránu, Beskydy, Chřiby, Hostýnské a Vsetínské vrchy, z objektů pak baziliku na Svatém Kopečku u Olomouce, kostel v Dubu na Moravě a tovačovský zámek.\n\nKatastr obce má rozlohu 716 ha, z toho 282 ha připadá na lesy, 362 ha na ornou půdu, 20 ha na zahrady, 4 ha na ovocné sady, 20 ha na travní porost, 7 ha na zastavěnou plochu a 21 ha na ostatní. Jedinou vodní plochou je rybníček v Kozencích. Seloutky sousedí na západě s katastrem obce Krumsín, na jihu Určic a Alojzova, na severu Mostkovic, Čechovic a Krasic a na východě Žešova.\n\nPrvní písemná zmínka o Seloutkách pochází z roku 1325. Další zmínka je z roku 1339, kdy ženský augustiniánský klášter sv. Jakuba v Olomouci dostal od Urbana z hradišťského kláštera dva hřivny platu v Seloutkách. Až o více než století později pochází záznam o tom, že Jan Děvečka z Herštejna postoupil roku 1493 své dědictví v obci s pustou tvrzí a dvorem v Kloboučkách Vratislavovi z Pernštejna, který tak Seloutky na dlouhou dobu připojil k plumlovskému panství Pernštejnů. I později jsou písemné zmínky o existenci obce poměrně stručné. Tak roku 1518 hajný Jež ze Seloutek koupil v Prostějově dům „U zeleného stromu“. Byl prvním známým majitelem později vzniklé likérky Starorežná Prostějov. V roce 1538 se obec stala vlastníkem stříbrného, silně pozlaceného kalicha, ale o jeho původu není nic známo. K roku 1558 dovolil Vojtěch z Pernštejna vysadit nad vsí vinohrady a 29. května 1582 Jan a Jakub Machničtí ze Seloutek obdrželi vladyctví. Ve znaku měli v červeném poli bílého vzpínajícího se koně na zeleném trávníku.\n\nPernštejnové roku 1599 Seloutky prodali Lichtenštejnům, kterým obec patřila až do zániku poddanství do roku 1848, lesy až do října roku 1931. Po třicetileté válce byla obec téměř liduprázdná (v roce 1649 žilo v obci podle odhadu pouze 36 obyvatel). Roku 1670 byla postavena kaplička sv. Vavřince na svahu nad obcí, dnes na tomto místě stojí dům čp. 106. Pečeť byla obci udělena roku 1668 a roku 1777 (možná již v roce 1771) bylo provedeno první číslování domů, v obci tehdy bylo 39 obytných domů – čísel, přičemž je v tom započítán také jeden grunt z Žešova (druhé číslování pak proběhlo roku 1880). Proběhly také další církevní stavební realizace, kdy byl v roce 1794 u silnice postaven kamenný kříž, v roce 1802 kaple Nanebevzetí Panny Marie a roku 1836 kaple sv. Šebestiána ve vinohradech. O tři roky dříve obec postihl požár, při kterém shořelo devět domů. Seloutky se rozšířily roku 1846, když nim byla připojena osada Alojzov. Roku 1865 byl učiněn pokus dolovat uhlí pod dnešní Všetičkovou skálou, avšak bez úspěchu. Až do roku 1896, kdy byla vybudována silnice do Prostějova, do obce vedly pouze neupravené polní cesty.\n\nRoku 1922 se osada Alojzov zase od Seloutek odloučila. Téhož roku byla dokončena silnice do Určic, stavba se vlekla už od roku 1915, a v listopadu o rok později začal do obce dojíždět autobus. O další rok později byla vybudována silnice do Domamyslic, současně zde byl založen sbor dobrovolných hasičů. K 19. prosinci 1925 byla na návsi a v některých domech zavedena elektřina (první jednání o zavedení elektrického proudu do obce proběhlo již v roce 1914, ale první světová válka realizaci přibrzdila o více než 10 let). V roce 1928 se konal první sjezd rodáků, při němž byl odhalen pomník padlých. O rok později krutá zima zničila mnoho ovocných stromů v okolí obce a v roce 1931 došlo k vybudování nová radnice.\n\nPo druhé světové válce, která v Seloutkách nezanechala žádné škody, byla roku 1951 zřízena v čp. 12 obecní prádelna a roku 1956 založeno JZD Seloutky. První televizor se v obci objevil v roce 1957 a také se zde 2. února o rok později konalo první filmové představení, na sále MNV byl tehdy promítnut film \"Jan Hus\". Promítalo se pak pravidelně každou neděli 2x, netrvalo to však dlouho, poslední pravidelné filmové představení se uskutečnilo již roku 1962. V rámci rozvoje obce byla roku 1958 postavena váha na návsi a drůbežárna na Kopaninkách, roku 1962 zahájena výstavba kravína, základ farmy Seloutky, a také vybudováno dětské hřiště. Nicméně v roce 1964 byly Seloutky správně přičleněny pod Určice, došlo také ke sloučení družstev, čímž vzniklo „JZD Budovatel Určice“. První ženou v čele spojené obce se roku 1976 stala předsedkyně občanského výboru Vlasta Piňosová.\n\nObec Seloutky se od Určic osamostatnila roku 1990. V letech 1994–2004 bylo postaveno mnoho nových rodinných domů, nejvíce kolem cesty do Vinohradů a v úseku hřiště – Horna. Větší část místních komunikací vesnice byla opravena. V některých částech byly také zbudovány nové chodníky, na úseku Domamyslická byla vybudována dešťová kanalizace a byla postavena opěrná zeď. Obecní úřad se také snaží zlepšovat životní prostředí, průběžně vysazuje lesní i ovocné stromy a keře. Celý rok 1996 se nesl ve znamení plynofikace obce. Investiční akce měla rozpočet 3 500 000 Kč, přípojky k jednotlivým domům si hradili občané z vlastních zdrojů. Akce byla zahájena na konci měsíce března a ukončena na počátku srpna. Rok 1997 byl ve znamení budování vodovodu. Obec si na provedení této akce zapůjčila u ČS spořitelny částku 3 000 000 Kč. Výstavba byla dokončena v měsíci květnu a na vodovod bylo toho roku napojeno 124 domácností, plyn mělo zavedeno 140 domácností.\n\nTaké kaple doznala výrazných změn a je postupně opravována. Nejdříve byl vyměněn poškozený zvon (nový zvon má hmotnost 50 kg, průměr 57 cm a výšku 60 cm) a bylo instalováno automatické vyzvánění. Na podzim 2004 byla provedena oprava stavby kaple, budova má novou střechu a krovy. Od doby, kdy nastoupil na určickou faru páter Jan Jiříček, slouží se zde každou neděli ráno bohoslužby a také si zde mladé rodiny nechávají křtít své děti. V roce 2003 obec získala právo používat obecní symboly a roku 2005 proběhl druhý sjezd rodáků, na němž došlo ke svěcení vlajky a znaku. Byl také vypracován a schválen první územní plán obce, proces jeho první změny byl zahájen v roce 2009. Téhož roku proběhla oslava výročí 85 let od založení sboru dobrovolných hasičů (SDH). Obec se stala vlastníkem internetové domény „seloutky.cz“.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nObecní pečeť pochází z roku 1688, má kulatý tvar s průměrem 37 mm, v opisu je uvedeno „PECET * DEDINI * SELITEK * 1688“. V pečetním poli jsou znázorněny tři révové štěpy, pod okřídlenou hlavou anděla a kosíř (vinohradnický nůž) překřížený kosou. Autor znaku převzal z pečeti symbol vinohradů – vinný hrozen se dvěma listy a překřížené kosy. Lilie symbolizuje kapli zasvěcenou Nanebevzetí Panny Marie, zlatá a červená barva jsou převzaty ze znaku Určic a Plumlova, pod které Seloutky v minulosti příslušely a také z erbu Lichtenštejnů, kteří obec po několik století vlastnili.\n\nNa základě pečeti nechala obec v roce 1914 vyrobit razítko, které bylo dáno do používání 11. června 1914. Do roku 1914 používala obec oválné razítko s textem „Obec Seloutky“.\n\nObecní zastupitelstvo posoudilo a schválilo na svém zasedání dne 13. března 2003 návrh obecních symbolů znaku a praporu, které vypracoval Lubomír Kaprál. Dne 17. března 2003 zaslalo Poslanecké sněmovně, výboru pro vědu, kulturu, mládež a tělovýchovu, podvýboru pro heraldiku a vexilologii, žádost o rozhodnutí udělit obci právo používat tyto symboly. Dne 17. září 2003 byl návrh projednán a schválen v předložené podobě.\n\n\"Popis znaku\": Ve zlato-červeně děleném štítě nahoře zelený vinný hrozen se dvěma odkloněnými větévkami, každá se třemi úponky a svěšeným listem, dole dvě zkřížené přivrácené kosy bez kosišť hroty nahoru, pod nimi lilie, vše stříbrné.\n\n\"Popis vlajky\": List tvoří tři svislé pruhy, červený, žlutý a červený. V žerďovém pruhu dvě zkřížené přivrácené bílé kosy bez kosišť hroty nahoru, ve žlutém pruhu zelený vinný hrozen ve vlajícím pruhu bílá lilie. Poměr šířky k délce listu je 2:3.\n\nRenesanční kalich pochází z roku 1538, jinak je jeho původ neznámý. Kalich je ze stříbra a silně pozlacený. Je vysoký 21 cm, průměr číše má 10 cm a průměr podstavce 14 cm. Vrchní část číše je hladká, spodní nese tři medailony, do kterých jsou vryty dvě mužské a jedna ženská hlava. Kolem ženské hlavy je nápis „VDMIET x SUSANNA“, kolem první mužské hlavy „IMP x CES xx IULIUS“ a kolem druhé mužské hlavy „SALIMANIS xx 1538“. Ženské jméno by mohlo značit dárkyni, mužská jména představují Ferdinanda I. a sultána Solimana. Pohár je bohatě zdoben krásnými ornamentálními rytinami.\n\nV obci dosud není úřední označení ulic. Oficiální pojmenování ulic by zřejmě zlepšilo orientaci zejména při doručování zásilek a při zásahu zdravotnické pomoci a záchranných složek. Dochovaly se přitom některé do dneška používané názvy a další částečně nebo úplně zapomenuté. Seloutky patří do oblasti Hané, mluvilo se zde hanácky a proto je názvosloví v hanáčtině. Potok pramenící ve Žlibku rozděluje obec na \"Dědinu\" a \"Trávník\". Dalšími pomístními názvy jsou: Kopec, Beňátke, Kót, Vinohrade, Pohraničí, Betlémek, Plomlovská olečka, Na ostrůvko, Revír, Za kaplečkó, Olečka, O pomnika, Orčecká oleca, Na postym, Hominko, O vévoza, Na domamyslické.\n\nNázvy polí, luk a pastvin zní: Béči lóka, Bózovce, Dlóčke, Čechovsky dile, Dlóhy dile, Dlóhy štvrtě, Dúlke, Jecemanke, Habeš, Harfa, Hornova lóka, Chalopnicky,Chmelnica, Chotibore, Klimkovo, Kopaninke, Kopce, Kozence, Krátky dile, Krátky štvrtě, Křivá, Lóke, Nive, Nad Šťastnym, Nad řádke, O borovice, O modryho křiža, O pastýřské bóde, Padělke, Rozomke, Seslovce, Seslovečke, Špice, Teniska, Trojhon, O pláničke, Vinohrade, Záblatí, Záhomení, Záolečí, Záhoří. Názvy lesů: Čahadla, Chlum, Kociánka, Křižovatke, Na Nivkách, Novinke, Přihon, Prostřední kopec, O bódy, O Meďáka, Véletni, Vlčí jáme, Kotouč. Dalšími názvy pak jsou: Žlibek, Stráň, Všetičkova skala, Špičákova skala, Kučerova studánka, Libušinka, Za Kalábovym, U hřiště, Fréd, O Jana, O Trojice.\n\n"}
{"id": "108192", "url": "https://cs.wikipedia.org/wiki?curid=108192", "title": "Nýdek", "text": "Nýdek\n\nObec Nýdek ( ', ') se nachází v okrese Frýdek-Místek v Moravskoslezském kraji. Žije zde obyvatel. Značnou část obyvatel tvoří polská menšina. Obec je členem mikroregionu Bystřice-Nýdek a dále je členem Sdružení obcí Jablunkovska, ve kterém je sdruženo 15 obcí.\n\nVe vzdálenosti 8 km západně leží město Třinec, 15 km severozápadně město Český Těšín, 27 km severozápadně statutární město Karviná a 28 km severozápadně statutární město Havířov.\n\nSousedními obcemi na české straně jsou Vendryně, Bystřice, Hrádek a Návsí, na polské straně pak Visla a Ustroň. Rozlohou 2820 ha se řadí mezi největší obce okresu Frýdek-Místek. Nejvyšším bodem je hora Velká Čantoryje (Slezské Beskydy) – 995 m n. m. Voda je z obce odváděna tokem Hluchová. Na území obce se nachází zvláště chráněné území – národní přírodní rezervace Čantoria o výměře 40 ha.\n\nPro rozvoj obce měly význam pasekářské a valašské kolonizační vlny. Počátkem osídlení byl většinou knížecí statek (Těšínské knížectví). První zmínka o statku v Nýdku pochází z roku 1430, kdy kníže Boleslav I. potvrzuje, že Tičko z Logova prodal Petru Nidkovi ves Nýdek se vším příslušenstvím. Další leník Pelka z Děhylova prodal statek v roce 1458 Jiřímu z Lešné za 60 hřiven a v roce 1502 koupil Nýdek za 80 zlatých Jan Čelo z Čechovic. V roce 1576 byl v Nýdku postaven dřevěný evangelický kostel sv. Mikuláše, který byl v období protireformace roku 1654 zabrán katolíky.\n\nV roce 1591 se Nýdek stal majetkem rodu Goczalkovských, a to až do roku 1792, kdy ho prodali Habsburkům, jmenovitě knížeti Albrechtovi. Tak se stal Nýdek součástí Těšínské komory, kterou po Albrechtovi spravoval v letech 1825-1847 arcikníže Karel, pak obec zdědil arcikníže Albrecht (1847-1896) a poslední z Habsburků arcikníže Bedřich. Po roce 1918 se ujímá majetku československý stát.\n\nZákladem obživy obyvatelstva bylo dlouhou dobu zemědělství a pastevectví. Největší rozvoj obce nastal v první polovině 19. století, kdy také významně vzrostl počet obyvatel. Příčinou byla zvýšená těžba železné rudy, jejíž ložiska zde byla objevena počátkem roku 1770. To byla jedna z příčin vzniku železáren v Ustroni v roku 1772. Rozvoj obce však nejvíce souvisí s železárnami v Třinci (Třinecké železárny). Dolování rudy (podle údajů z roku 1843 se v Nýdku vytěžilo 2170 centýřů železné rudy), kácení lesa, výroba dřevěného uhlí, doprava uhlí a rudy do Třince znamenaly velký růst obce. Po změně technologie výroby železa v roce 1865 začala většina obyvatel obce pracovat přímo v železárnách.\n\nVzhledem ke své poloze je Nýdek vyhledávanou obcí turistů nejen českých, ale i zahraničních, především polských. K rozvoji turismu rovněž přispělo otevření nové rozhledny na vrcholu bájné hory Velká Čantoryje (Slezské Beskydy), ke které se váže pověst o čantoryjských rytířích a která za příznivého počasí zajišťuje výhled od Tater, hluboko do vnitrozemí Polska i České republiky.\n\nRytířská stezka je 10,5 km dlouhá naučná stezka po Velké Čantoryji, která začíná i končí v Nýdku, a prochází velmi zajímavými a hodnotnými lokalitami tohoto horského komplexu. Obsahuje 7 zastavení, které jsou doplněny o informační tabule, na kterých jsou návštěvníci seznámeni s kolonizací Beskyd, místní faunou, flórou a rovněž bájnou legendou o spících rytířích v nitru hory.\n\n\n\n"}
{"id": "108193", "url": "https://cs.wikipedia.org/wiki?curid=108193", "title": "Senožaty", "text": "Senožaty\n\nSenožaty () jsou malá vesnice cca 10 kilometrů od města Humpolec v okrese Pelhřimov. Žije zde obyvatel.\nNejstarším žijícím obyvatelem je v roce 2020 stoletý František Bárta\n\n\nPrvní písemná zmínka o obci pochází z roku 1352.\n\n\n\n\n"}
{"id": "108194", "url": "https://cs.wikipedia.org/wiki?curid=108194", "title": "Žába (rozcestník)", "text": "Žába (rozcestník)\n\nŽába může být:\n\n"}
{"id": "108195", "url": "https://cs.wikipedia.org/wiki?curid=108195", "title": "Holasovice", "text": "Holasovice\n\nObec Holasovice (německy \"Kreuzendorf\" též \"Hollasowitz\", polsky \"Holasowice\", \"Hołasowice\") leží v okrese Opava. Svým českým názvem připomínají jedno z nejstarších osídlení na území Čech, Moravy a Slezska. Název je odvozen od slovanského kmene Holasiců, kteří zde měli jedno ze svých sídelních hradišť, a to na plochém návrší uprostřed obce. Četné archeologické nálezy potvrzují stáří původního hradiště na 4500 let.\n\nMá obyvatel a katastrální území obce má rozlohu 1623 ha. Ve vzdálenosti 10 km jihovýchodně leží statutární město Opava, 13 km severozápadně město Krnov, 18 km východně město Kravaře a 23 km jižně město Vítkov.\n\nHolasovice a okolní území bylo od 6. stol. obývané slovanským kmenem Holasiců. V roce 874 bylo území kmene Holasiců připojeno velkomoravským knížetem Svatoplukem (vládl 870–894) k Velké Moravě. Po zániku Moravy se za českého knížete Boleslava I. (vládl 935–972) se stává Holasicko po vítězných bitvách s Maďary u Lechu a na jihovýchodní Moravě roku 955 součástí Českého knížectví. V roce 999 je celé území odtrženo a připojeno k Polsku. V 11. století za vlády českého knížete Oldřicha (vládl 1012–1034) bylo znovu připojeno k Českému státu. V roce 1269 český král Přemysl Otakar II. (vládl 1253–1278) zřídil na celém Holasicku Opavské vévodství jako samostatnou zemi a věnoval ji svému levobočkovi Mikulášovi I., který zde založil boční větev rodu Přemyslovců. Po vymření opavských Přemyslovců v první polovině 15. století se zde střídali držitelé. Holasovice patří k nejstarším známým osídlením v širokém okolí. První písemná zmínka o Holasovicích pochází z roku 1155, kdy jsou zmíněny v bule papeže Hadriána IV. Svůj význam Holasovice ztrácejí poté, když Opava v roce 1224 získala městská práva.\n\nOd Bílé hory patřily Holasovice různým šlechtickým majitelům, v roce 1622 je získali Lichtenšteinové a ti je drželi až do pozemkové reformy ( 1923–1926). Po třicetileté válce byly Holasovice zcela pusté (1648). V první pruské válce prohrála Marie Terezie Horní Slezsko. Mírem vratislavským (1742) byla vytýčena hranice kolem Holasovic na řece Opavě, takže více než polovina holasovického katastru zůstala na německé straně. Teprve v roce 1959 byla hranice vyrovnána s hranici katastru.\n\nV roce 1959 zde proběhl archeologický výzkum. Sondy v zahradě u Javorníků odkryly základy zděného kostela pravděpodobně z poloviny 12. století a starší dřevěné svatyně z doby, kdy jiný kostel v tomto kraji nebyl doložen. Sondy dále odkryly slovanské pohřebiště s mnoha hroby. V roce 2011 archeologové objevili dosud neznámé starobylé pohřebiště. Ve dvanácti hrobových jamách tu leželo třináct kosterních pozůstatků pocházejících přibližně z 10. století. Mimo ostatky mužů, žen a dětí se zde našly i dobové předměty - nože, kopí, stříbrné náušnice a další. Pod zmíněným pohřebištěm byl nalezen ještě kosterní hrob pocházející z pravěku.\n\n\n\n\n"}
{"id": "108197", "url": "https://cs.wikipedia.org/wiki?curid=108197", "title": "Komorní Lhotka", "text": "Komorní Lhotka\n\nObec Komorní Lhotka ( ', ') leží v jihovýchodní části Moravskoslezského kraje, přibližně uprostřed okresu Frýdek-Místek. Žije zde obyvatel. Značnou část obyvatel tvoří početná polská menšina.\n\nKomorní Lhotka náleží do správního obvodu obce s rozšířenou působností (SO ORP) Třinec. Ve vzdálenosti 10 km východně leží město Třinec, 11 km severovýchodně město Český Těšín, 13 km západně město Frýdek-Místek a 14 km jihozápadně město Frýdlant nad Ostravicí.\n\nKomorní Lhotka se rozkládá na severním úpatí Moravskoslezských Beskyd, v údolích mezi horami Godulou (738 m), Ropičkou (918 m) a Prašivou (843 m). Ze severu sousedí s obcemi Horní Tošanovice a Hnojník, z východu s obcemi Smilovice a Řeka, z jihu s obcí Morávka a ze západu s obcemi Vyšní Lhoty a Dobratice.\n\nObec je hlavním protagonistou rozvoje cestovního ruchu v mikroregionu obcí povodí Stonávky, která v katastru obce pramení a obcí protéká. Charakter obce je přímo utvářen horským reliéfem Moravskoslezských Beskyd, v jejichž údolích se obec nachází. Pěší trasy, cyklotrasy, případně koňské stezky, které hustě protkávají okolní krajinu, nabízejí řadu možností pro odpočinek a sportovní vyžití.  \n\nČást obce Komorní Lhotka je v důsledku svého urbanistického vývoje vesnickou památkovou zónou. Lze tu vidět typické těšínské roubené chalupy i s jejich hospodářskými budovami a seníky.\n\nV současnosti je obec atraktivním místem pro turistiku, sport a relaxaci. V roce 2005 byla vybudována víceúčelová sportovní hala, která je k dispozici jak sportovcům, tak příznivcům společenských akcí. V obci působí aktivně několik sdružení a spolků jako Klíč, ZO Českého zahrádkářského svazu, Sbor dobrovolných hasičů, Myslivecké sdružení Hnojník-Komorní Lhotka, Sportovně společenský klub, PZKO. V poslední době se stal již tradiční společenskou záležitostí v obci \"Ligotský jarmark\", pořádaný od roku 2000 vždy poslední sobotu v červenci.\n\nPrvní písemná zmínka o obci Komorní Lhotka pochází z roku 1455. Za spolehlivou zprávu o této obci však lze pokládat až údaj z listiny vydané 27. července  roku 1483. V 15. století náležela jako alodní majetek do rukou šlechticů těšínského knížectví. Majetkem těšínského komorního panství se stala až v pozdním feudalismu (od 2. poloviny 17. století). V 15. století, tedy v době založení, nesla název \"Bučkova Lhota\", v roce 1506 pak \"Lhota\", v 16. století \"Valašská Lhota\" a \"Střižná Lhota\". V roce 1621 a 1646 je uváděna jako \"Ves Elgotka\", v roce 1808 jako \"Litka\", v roce 1885 znovu \"Lhotka\" a pak od roku 1894 se objevuje její současný název \"Komorní Lhotka\". Ve 20. století po rozdělení Těšínska pak \"Ligotka Kameralna\", německy \"Cameral Elgot\". Občas se ve starých gruntovních knihách objevují názvy \"Střední\" či \"Prostřední Lhota\", \"Ligotka Gnojnicka\", \"Lhotka nad Hnojníkem\" a \"Líhotka\".\n\nObec získala první pečetidlo spolu s velkou většinou komorních obcí v roce 1702. Nejstarší obecní pečeť je z roku 1702. Ovál o výšce 21 mm a šířce 25 mm nesl velmi obvyklé, jednoduše provedené znamení celého pluhu obráceného doleva. Majuskulní legenda s názvem obce a datací je situována mezi linku a linku s perlovcem: + ELGOTH+ANNO 1702. Pečetidlo bylo užíváno ještě v polovině 19. století. Po ní nesla pečeť vyobrazení vesničana s dýmkou a dvěma psy stojícími vedle stromu. Na počátku 20. století i v období první republiky měla Komorní Lhotka pouze nápisová razítka, nejprve s německou, později česko-polskou legendou.\n\nObec vznikla v epoše lánové kolonizace pravděpodobně ve druhé polovině 14. století. Původní obyvatelé vesnice byli pravděpodobně místního původu. Jejich jména v urbáři těšínského knížecího panství z roku 1577 dokládají příchod obyvatel z nedalekých Gut a Smilovic. Dosídlení obce v režii těšínských knížat bylo pak uskutečněno v souvislosti s příchodem Valachů do Těšínských Beskyd v první polovině 16. století. Byla rozsáhlou zemědělskou vsí se značným podílem pastvin a zalesněných ploch. Zdrojem obživy obyvatelstva kromě salašnictví bylo plátenictví a soukenictví. Obec patřila k jednomu z největších středisek plátenické výroby. V roce 1761 bylo v Komorní Lhotce také bělidlo plátna. Podomácké zpracování lnu a vlny se zde udrželo v tradiční podobě až do 50. let 20. století.\n\nTěžké přírodní podmínky a feudální útlak vedly k odpírání poddanských povinností, k útěkům z hospodářství (gruntu) či zbojnictví (jak se odráží například v legendě o Ondrášovi a Jurášovi). Vojenské zatížení této oblasti bylo silné zvláště v období tzv. války o španělské dědictví ve druhé polovině 18. století. Částečné uklidnění přinesl až robotní patent z 6. 7. 1771, vydaný rakouskou císařovou Marií Terezií. Nicméně Těšínská komora se stále více snažila omezit relativní volnost místních horalů. To vedlo k odporu a selským rebeliím. V roce 1800 byla dokonce do Komorní Lhotky převelena posádka 30 mužů k jejich potlačení. 18. a 19. století bylo ve znamení snahy vrchnosti zvýšit výnosy z této oblasti. To však vzhledem k chudobě místního kraje vedlo k odporu poddaných. Postupně docházelo k zániku původního způsobu obživy. Zavedení železnice zrušilo provozované formanství. Docházelo k tomu, že lidé hledali práci mimo obec a nacházeli ji v okolních městech. Byl to především těžký průmysl – doly, hutě.\n\nS obcí je svázána také lázeňská tradice. Malé lázničky vznikly v 19. století (1860) na svahu místní hory Godula. Zdejší pramenité vřídlo využil na svém pozemku místní sedlák Jiří Walica a vystavěl primitivní lázně se třemi dřevěnými vanami. Byly zde poskytovány koupele v odvarech z horských bylin. Od roku 1880 byl zde provozován vodoléčebný ústav tzv. \"Kurhotel\". Prováděly se tady vodoléčebné kúry, bylinné koupele a léčila se hlavně onemocnění dýchacích cest. Obec byla oblíbená jako letovisko, kam dojížděli hosté z Těšínska, Opavy, Krakova, Brna, Vídně a Prahy. Tito hosté založili zvelebovací spolek, který měl okolo 50 členů. Za členské příspěvky jedna až čtyři rakouské koruny ročně byly upravovány chodníky, lavičky v místech vyhlídek, upravovaly se lesní studánky, petrolejové osvětlení komunikací apod.\nPro obec je rovněž charakteristická přítomnost sociálních ústavů. Počátky sociální péče v Komorní Lhotce sahají do období před první světovou válkou. Šlo o poskytování pomoci sociálně nejpotřebnějším v církevních zařízeních. Útulek pro sociálně slabé byl zřízen z iniciativy evangelického faráře Karla Kulisze, vydržován spolkem \"Ewangelickie Stowarzyszenie Niewiast\" v Těšíně (tento spolek byl ustaven v Komorní Lhotce v roce 1926). V roce 1917 byl postaven Dům milosrdenství – \"Betezda\". Kromě starých osob zde byly umístěny i děti s tělesnými a duševními poruchami. V roce 1935 byla dána do provozu další modernější budova – \"Sarepta\". Druhá etapa ústavní sociální péče se odvíjela od roku 1953, kdy byl v Komorní Lhotce zřízen v objektu tzv. Českého srdce \"Ústav odpočinku pro přestárlé České katolické charity\". Roku 1960 byly oba ústavy sloučeny v jeden hospodářský celek pod názvem \"Domov důchodců v Komorní Lhotce\". V roce 1966 byly ústavy převedeny do státní správy. V současné době vlastní činnost sociální práce realizuje také ústředí Slezské diakonie a její jednotlivá střediska.\n\nK církevním památkám náleží evangelický a římskokatolický kostel. V říjnu 1783 byl vybudovaný jednolodní evangelický kostel bez věže posvěcen. V roce 1850 byla dobudována věž. V souvislosti s výstavbou evangelického kostela je zmiňována také první školní budova v obci, která byla v roce 1784 vybudována jako dřevěná evangelická škola s farou v přízemí. O stavbu katolického kostela v Komorní Lhotce se zasloužil místní farář P. Alois Orel. Plány kostela vypracoval architekt Szweda z Vídně. K slavnostnímu založení římskokatolického kostela Božského Srdce Páně došlo roku 1883. Samotná stavba byla dokončena v roce k vysvěcení došlo v srpnu 1886. Kostel byl vybudován z godulského pískovce.\nV obci se nachází \"Základní škola T. G. Masaryka\". I když historie školství v obci sahá do konce 18. století byl objekt současné školy vybudován i s přístavbou pro mateřskou školu v létě 1930 jako \"„Masarykova státní česká obecná škola v Komorní Lhotce“.\" Dnes se jedná o školu trojtřídní. První třída je samostatná a druhý a třetí ročník jsou spojeny, stejně tak jako čtvrtý a pátý ročník. Součástí školy je od 1. ledna 2003 školní jídelna a mateřská škola v objektu u evangelického kostela.\n\nNa katastru obce se nacházejí také pomníky a památníky. Po první světové válce byl postaven z godulského pískovce uprostřed obce pomník válečným obětem. Za první světové války padlo z obce 17 občanů, za druhé světové války 37 občanů. Na paměť 10. výročí založení Československé republiky byl v roce 1928 na vrchu Godula postaven pomník. \"Toleranční památník\" byl postaven na západním svahu Goduly v roce 1936. Pomník na počest 30. výročí osvobození Československa i obce Komorní Lhotky Rudou armádou byl postaven na návsi v roce 1975.\n\nPo roce 1945 byly v obci budovány služby pro občany, rekonstruovaly se komunikace a infrastruktura. Začala vznikat různá občanská sdružení a spolky, které vyvíjely činnost ve prospěch občanů. Rozvoj svobodného podnikání mohl znovu začít až po změně režimu na konci osmdesátých let 20. století. \n\n\n\n\n"}
{"id": "108198", "url": "https://cs.wikipedia.org/wiki?curid=108198", "title": "Hrabyně", "text": "Hrabyně\n\nHrabyně (německy \"Hrabin\") je obec ležící v okrese Opava. Má obyvatel a katastrální území obce má rozlohu 1003 ha.\n\nVe vzdálenosti 8 km severně leží město Kravaře, 10 km severovýchodně město Hlučín, 13 km jižně město Bílovec, 13 km západně statutární město Opava a 18 km východně krajské město Ostrava. Součástí obce je také Rehabilitační centrum.\n\n\nPrvní písemná zmínka o obci pochází z roku 1377. Obec byla během druhé světové války osvobozena Rudou armádou dne 27. dubna 1945.\n\n\n\n"}
{"id": "108199", "url": "https://cs.wikipedia.org/wiki?curid=108199", "title": "Hradec nad Moravicí", "text": "Hradec nad Moravicí\n\nMěsto Hradec nad Moravicí (německy \"Grätz\", polsky \"Grodziec\") leží v okrese Opava a nachází se v jedné ze tří historických zemí Česka – Slezsku. Žije zde obyvatel. Katastrální území města má rozlohu 4395 ha.\n\nVe vzdálenosti 9 km severně leží statutární město Opava, 12 km jihozápadně město Vítkov a 14 km jihovýchodně město Bílovec. Městem protéká řeka Moravice, která pramení ve Velkém kotli v Hrubém Jeseníku. Městem protéká také menší říčka zvaná Hradečná, pramenící v blízkosti obce Lesní Albrechtice, která se vlévá do Moravice jako její pravý přítok.\n\nPrvní písemná zmínka o obci pochází z roku 1060. Po smrti Přemysla Otakara II., který zahynul v bitvě na Moravském poli, zde sídlila jeho vdova Kunhuta spolu se svým milencem Závišem z Falkenštejna. Hradcem nad Moravicí se prohnalo i husitské vojsko, jež zde má pod městským hřbitovem i malý památník. Během Třicetileté války se zde nacházela mincovna, která razila falešné mince. V roce 1806 pobýval na své první návštěvě během července až října v obci na zámku u Lichnovských německý hudební skladatel Ludwig van Beethoven. Lichnovští byli také posledními šlechtici, kteří vlastnili zdejší zámek. Po Mnichovské dohodě připadl převážně německý Hradec k Třetí říši, osvobozen byl až ke konci dubna 1945. Po druhé světové válce došlo i zde k vysídlení německého obyvatelstva a k Hradci bylo definitivně připojeno Podolí. Krátce se poté ještě užíval název Hradec u Opavy, v roce 1968 však byl přijat původní název Hradec nad Moravicí.\n\n\nHradcem nad Moravicí prochází silnice I/57, která vede až na Slovensko. Tato silnice navíc slouží i jako přivaděč na dálnici D1. V minulosti se několikrát uvažovalo o rozšíření silnice, neboť přes Hradec projíždí denně velké množství automobilů. Díky jeho poloze a postavení menšího centra přes Hradec vede řada autobusových linek a dále sem vede i lokální železniční trať z Opavy (vlakem sem cestují v hojném počtu turisté, mířící na zdejší zámek). V minulosti bylo zdejší nádraží hodně využíváno, protože se zde překládaly na vlak papírové výrobky ze žimrovické papírny, dnes však roli železnice převzala nákladní automobilová doprava.\n\nV Hradci nad Moravicí sídlí firma BRANO GROUP, která zde zaměstnává cca 2000 lidí z celého okolí.\n\nZ dalších odvětví zde působí pila Carman-wood, kamenolomy Kajlovec \"Tisová\" a Bohučovice a žimrovické papírny Smurfit Kappa.\n\nV Hradci nad Moravicí sídlí sportovní klub TJ Hradec nad Moravicí, který provozuje fotbalové a např. i volejbalové družstvo. Fotbalový klub hrál donedávna krajský přebor Moravskoslezského kraje, nyní však místní mužstvo nastupuje až v okresním přeboru.\n\nDále se zde nachází tenisový oddíl, mající v těsném blízkosti fotbalového hřiště několik tenisových kurtů.\n\nZ volnočasových prostor stojí za zmínku areál s krytou tenisovou halou, plážovými kurty či posilovnou, nacházející se v těsné blízkosti městského koupaliště.\n\nMěstem též prochází Turistická trasa E3, za dostatečné sněhové pokrývky lze využít běžkařské trasy. Podél řeky prochází cyklotrasa Opava-Radegast.\n\nNa zámku v Hradci nad Moravicí se každoročně od roku 1960 koná festival vážné hudby Beethovenův Hradec.\n\nKaždý rok začátkem dubna se zde koná tzv. \"otevírání jara\", kdy zároveň začíná turistická sezóna pro zdejší zámek.\n\nV létě se na Pivovarské ulici provozuje letní kino Orion.\n\nOd roku 2014 se v zámeckém parku koná Hradecký slunovrat, ten se v posledních letech předhání v návštěvnosti s srpnovou místní lokalizací Hradů.cz.\n\nMěstská knihovna Hradec nad Moravicí je příspěvková organizace s právní subjektivitou, jejím zřizovatelem je od roku 2005 město Hradec nad Moravicí. Knihovna je členem profesního sdružení SKIP. Základním posláním Městské knihovny Hradec nad Moravicí je poskytování informačních a knihovnických služeb občanům města, studentům i návštěvníkům Hradce nad Moravicí. Knihovna plní své poslání na celém území města Hradec nad Moravicí a jeho integrovaných obcí Benkovice, Domoradovice, Jakubčovice, Kajlovec, Žimrovice. Hradec je obklopen množstvím menších vesniček o několika stech obyvatelích. Těch je v okolí města 19 a právě pro ně MK Hradec nad Moravicí vykonává jakožto pověřená knihovna služby v rámci regionálních funkcí. Ty jsou v plné výši financovány Moravskoslezským krajem.\n\nČtenáři mají k dispozici velmi využívanou Biblioschránku, do které můžou vracet knihy sedm dní v týdnu 24 hodin denně. Knihovna zavedla službu Odlož knihu, kdy si čtenář vybere knihy v online katalogu a knihovna mu je zdarma připraví. Městská knihovna nabízí službu Kniha z knihovny, což je online knihkupectví s osobním odběrem zdarma v knihovně. K dispozici jsou čtenářům dárkové poukazy, možnost zapůjčení čtecích brýlí, deštníků s logem knihovny. \n\nMK Hradec nad Moravicí vydává časopis pro děti Hradecký kniháček, maminky s předškolkovými dětmi (1-3 roky) mohou navštěvovat Klub Klubíčko, kde se děti hravou formou dostávají do kontaktu s knihou a prostředím knihovny. Mohou si společně pohrát, prohlížet dětská leporela, naučit se krátké říkadla, zazpívat si a vyrobit malé dílko. Při „Vítání občánků“ MK obdarovává nové občany města krásnou dětskou knížkou.\n\nMK pořádá každý měsíc Dopoledne s pohádkou pro děti z mateřských škol, kdy jim chodí číst pohádku knihovnice nebo \"knihovnická babička\". MK pořádá přednášky, besedy, autorské a scénické čtení, soutěže..., spolupracuje na akcích zřizovatele, s místními spolky. Každé dva měsíce připravuje výstavy - fotografické, vzdělávací nebo z cyklu \"Představujeme hradecké talenty\". MK se zapojuje se do celostátních akcí Březen měsíc čtenářů, Noc s Andersenem, Pasování prvňáčků na čtenáře, Týden knihoven, Den pro dětskou knihu nebo do celorepublikového výstavového happeningu Výstava na stromech. MK se snaží být jedním z podpůrných pilířů života ve městě, nositelem tradic, historie a současnosti.\n\nV řadě měst a obcí, tak jako v Hradci, fungovala knihovna již před rokem 1919. Byly to knihovny především spolkové, které v řadě případů působily de facto jako knihovny veřejné ještě před vydáním vlastního zákona. Nicméně právě vydání zákona tuto proměnu dovršilo.\n\nČeské knihy začal v Hradci půjčovat koncem 19. století katecheta Ignác Černoch. V sobotu odpoledne ležely na šesti schodech jeho kaplanky knihy a žáci si je mohli vybírat. V roce 1900 měla knihovna pro dospělé devadesát zábavných knih.\n\nPo 1. světové válce byla na základě l. knihovnického zákona z roku 1919 otevřena v Hradci-Podolí veřejná česká knihovna. Nejdříve byla umístěna v obecní kanceláři budovy hasičské zbrojnice, později přesídlila do měšťanské školy u mostu.\n\nV prvních dnech okupace fanatičtí Němci odvezli všechny české knihy z knihovny do Žimrovických papíren a tam byly skartovány.\n\nČinnost knihovny byla obnovena po skončení 2. světové války již v roce 1945. Úkolu vybudovat novou knihovny se ujal učitel českého jazyka Richard Vícha. Již v červenci získal od některých hradeckých občanů darem prvních 25 knih a zahájil jejich půjčování. Knihovna se nacházela v budově zrušené německé mateřské školky, pak telefonní ústředny (vedle Babince).\n\nV červnu 1946 již čítala tři sta knih.\n\nV rámci akce Pomoc zničenému Slezsku darovali úředníci Poštovní spořitelny v Praze hradecké knihovně 2 420 knih a 80 tisíc korun ve staré měně na nákup nových. Knihovna tak svým knižním fondem náležela k největším na Opavsku. Nesla název „Knihovna Karla Nedomy“, po zaměstnanci pražské Poštovní spořitelny, který byl za okupace vězněn v koncentračním táboře a krátce před osvobozením zastřelen.\n\nDo přízemí Národního domu se knihovna přestěhovala v roce 1956. Měla tehdy 3 791 svazků a 382 čtenářů, pořádala časté besedy a výstavky o knihách.  Pod vedením učitele Richarda Víchy zaujala přední místo v okrese i kraji. Práce knihovníka však byla hodnocena jen jako jeho veřejná činnost. Knihovna byla otevřena 3x týdně odpoledne.\n\nO kulturu a knihu byl v Hradci vždycky velký zájem. O dobré práci knihovny svědčí i uznání Ministerstva školství a kultury v soutěži „Budujeme vzornou lidovou knihovnu“, které knihovny obdržela v roce 1958.\n\nV roce 1961 byla knihovna profesionalizována. Její vedení převzala Božena Svobodová. V letech 1961–1964 pracovala na půl úvazku, pak na plný úvazek. Půjčovní doba se rozšířila z 8 h ve dvou dnech na 12 h ve třech dnech.\n\nOd roku 1967 začaly přípravy na vybudování střediskové knihovny. Od roku 1968 plnila funkci střediskové knihovny s deseti pobočkami – Kajlovec, Jakubčovice, Benkovice, Hrabství, Skřipov, Chvalíkovice, Domoradovice, Bohučovice, Branka, Žimrovice. Knihovna se stále tísnila v jediné místnosti v přízemí.\n\nPráce poboček patřila mezi nejlepší v okrese, v roce 1969 se Středisková knihovna Hradec nad Moravicí stala vzorovým střediskem, ve kterém se zacvičovali všichni noví pracovníci středisek Opava.\n\nV roce 1971 byla Místní knihovna přejmenována na Městskou knihovnu Hradec nad Moravicí (v důsledku změny obce Hradec u Opavy na město). Vedením knihovny byla pověřena stranicky prověřená Taťána Seidlerová z Opavy, v roce 1979 ji vystřídala absolventka knihovnické školy Emilie Hanzlíková z Kobeřic.\n\nOd roku 1974 bylo zavedeno bezplatné půjčování knih.\n\nZ přízemí byla knihovny přestěhována do tří místností zrušeného bytu domovníka v prvním poschodí, které však byly menší než původní prostory. V přízemí zůstal knihovně sklad knihovního fond.\n\nZ důvodu centrálního řízení byla hradecká knihovna  od roku 1980 spolu se svými pobočkami začleněna do Okresní knihovny Petra Bezruče a převzala dalších jedenáct poboček bývalého střediska Velká Polom, má 21 pracovišť -  Hradec, Kajlovec, Jakubčovice, Benkovice, Hrabství, Skřipov, Chvalíkovice, Domoradovice, Bohučovice, Branka, Žimrovice, nově: Budišovice, Čavisov, Horní Lhota, Dolní Lhota, Hlubočec, Hrabyně, Hrabyně - RÚ, Kyjovice, Pustá Polom, Těškovice. \n\nV roce 1984 se uvolnila kancelář spořitelny a knihovna se opět stěhovala do přízemí.\n\nOd roku 1985 byla pověřena vedením knihovny místní absolventka knihovnické školy Alena Žampová, která ji vedla do roku 2012.\n\nV letech 1986–1989 v knihovně pracoval kroužek Mladý knihovník – žáci 5. tříd.\n\nV roce 1993 došlo ke zvýšení čtenářských poplatků na 40,- Kč pro dospělé a 20,- Kč pro děti. Dochází k hromadnému odhlašování čtenářů, kteří začali chodit na jednu „rodinnou“ průkazku.\n\nV roce 1996 došlo k rozpadu centralizovaného systému  knihovnictví v okrese Opava. Městskou knihovnu Hradec a pobočky Benkovice, Bohučovice, Branka, Domoradovice, Jakubčovice, Kajlovec a Žimrovice převzal Městský úřad Hradec nad Moravicí, ostatní knihovny bývalého střediska buď zanikly nebo byly převzaty místními úřady.\n\nZačala automatizace knihovny, byl zakoupen počítač, knihovnický program Lanius a začalo vkládání celého knihovního fondu, které trvalo 1,5 roku.\n\nOd roku 1998 se knihovna stala samostatnou organizační složkou Městského kulturního střediska Hradec nad Moravicí, provoz knihovny byl plně automatizován. Další podstatné vylepšení služeb nastalo zavedením internetu.\n\nV roce 2001 byl zaveden veřejný internet pro návštěvníky knihovny.\n\nV roce 2002 byla hradecká knihovna vzhledem ke svým dřívějším zkušenostem se spoluprací s neprofesionálními knihovnami ve svém okolí pověřena výkonem regionální funkce pro 20 knihoven „Mikroregionu Hradec nad Moravicí“.\n\nNa pobočkách hradecké knihovny byl internet zaveden v roce 2004.  \n\nOd 1. ledna 2005 je knihovna příspěvkovou organizací města s právní subjektivitou pod názvem Městská knihovna a informační centrum Hradec nad Moravicí, okres Opava, příspěvková organizace.\n\nPoprvé se knihovna zapojila do akce Noc s Andersenem.\n\nPro lepší informovanost uživatelů byly zřízeny webové stránky knihovny - www.knihovna.unas.cz\n\nKnihovna začala používat logo. (Autor Martin Bašar, který byl v té době v knihovně na školní praxi)\n\nRok 2006 byl ve znamení změn. Knihovna přešla na nový knihovnický systém Clavius, nově mohli čtenáři využívat online katalog knihovny.\n\nPo přestěhování Muzea do zrekonstruované budovy Národní školy na Zámecké ulici získala knihovna další dvě místnosti v přízemí Národního domu. Do jedné z nich se přestěhovala kancelář knihovny. Druhou místnost využíval klub žen, který byl pod záštitou knihovny.\n\nKnihovna tak má k dispozici přízemí Národního domu.\n\nOd ledna 2007 se původní kancelář knihovny stala studovnou se 6 PC s internetem a byla zde přestěhována naučná literatura. Díky tomu bylo možné rozšířit výpůjční prostory a vytvořit dětský koutek.\n\nDo akce Pasování prvňáčků se MK poprvé zapojila v roce 2008, MK rovněž otevřela dětský klub Sluníčko, prostor, kde se setkávají maminky s malými dětmi.\n\nV roce 2009 proběhla automatizace knihovny v Žimrovicích, v Domoradovicích proběhla akce Za pohádkou do knihovny, s pohádkou na maškarní bál a MK začala vydávat časopis pro děti Hradecký kniháček.\n\nOd roku 2013 se pořádají v knihovně pravidelné výstavy a výstavky. MK zavedla tradici darování knížky v rámci projektu Moje první knížka při Vítání občánků. MK začala používat nový vizuální styl a nové logo knihovny (Autor Dagmar Hlubučková). Probíhaly stavební úpravy. Knihovna byla celý červenec zavřená, měnily se zadní okna v půjčovně, upravoval se strop knihovny, natíralo se obložení a renovovaly dveře. Na zakázku byly vyrobeny nové knihovnické regály.\n\nRok 2014 byl ve znamení modernizace knihovního systému Clavius, knihovna přešla na MARC21 a SQL verzi. \n\nV roce 2015 se MK zúčastnila s novým webem www.knihovnahradec.cz soutěže Biblioweb 2015 o nejlepší webové stránky knihoven. Moravickohradecká knihovna získala v kategorii do 15 tis. obyvatel druhé místo.\n\nMK podrobila statistické výkony a položky rozpočtu podrobné analýze a ačkoli knihovna negeneruje zisky, přesto se vyplatí. MK umí zhodnotit 1 korunu téměř 5x!\n\nProběhla automatizace pobočky v Jakubčovicích.\n\nV knihovnách začaly platit nové katalogizační pravidla RDA.\n\nRozsah a kvalita našich služeb knihovny je závislá na možnosti využívat kvalitní informační technologie na personálním a finančním vybavení knihovny. Poslední dva jmenované měla MK pro rok 2016 omezené. MK přišla o jeden pracovní úvazek a značně jí byl snížen rozpočet. MK přišla o klub Sluníčko, do kterého se přestěhovalo z městského úřadu informační centrum. MK byla také nucena přerušit vydávání čtvrtletníku pro děti Hradecký kniháček.\n\nMK pořídila velmi využívanou Biblioschránku, do kterého můžou čtenáři vracet knihy 7 dní v týdnu 24 hodin denně. MK přestavěla a zmodernizovala místnost s naučnou literaturou a počítači pro veřejnost. Celý rok věnovala MK oslavám výročí narození Karla IV.\n\nV roce 2017 se finanční situace MK stabilizovala a rovněž získala zpět 0,5 úvazku. MK zavedla službu Odlož knihu - vyberte si knihy v online katalogu a my vám je zdarma připravíme a rovněž obnovila vydávání Hradeckého kniháčka, časopisu pro děti. V dospělém oddělení MK vyměniliačást regálu novými - s tím souviselo přestěhování celého fondu.\n\nKnihovna připravila celoroční projekt s názvem Bezručův rok u příležitosti 150. výročí narození známé opavské osobnosti Petra Bezruče.\n\nRok 2018 byl věnován hlavně sto letům založení republiky a padesáti letům od její okupace v projektu Magické osmičky 20. stol. V knihovně byl nově založen Klub Klubíčko pro nejmenší čtenáře pro děti ve věku 1–3 roky.\n\nMK vydala fotografickou publikaci o městě s názvem Hradec nad Moravicí {Interval nula až nekonečno}.\n\n\nS Hradcem nad Moravicí jsou spjaté i další významné osobnosti, které zde sehrály důležitou roli.\n\n\nDne 28. března 2014 hostil nedaleký zámek Mistrovství Moravskoslezského kraje v nočním orientačním běhu.\n\n\n"}
{"id": "108200", "url": "https://cs.wikipedia.org/wiki?curid=108200", "title": "Chuchelná", "text": "Chuchelná\n\nChuchelná (německy \"Kuchelna\" (dříve \"Kuchelna über Ratibor\"), polsky \"Chuchelna\", \"Kuchelna\") je obec ležící v okrese Opava. Leží v těsné blízkosti polských hranic tři kilometry od polského města Krzanowice. Má obyvatel a katastrální území obce má rozlohu 767 ha.\n\nVe vzdálenosti 10 km jihozápadně leží město Kravaře, 12 km jižně město Hlučín, 16 km jihozápadně statutární město Opava a 19 km jihovýchodně město Bohumín.\n\nPrvní písemná zmínka o obci pochází z roku 1349.\n\n\nV Chuchelné je koncová dopravna železniční trati Kravaře ve Slezsku - Chuchelná, která do konce 2. světové války pokračovala do Ratiboře.\n\n\n"}
{"id": "108201", "url": "https://cs.wikipedia.org/wiki?curid=108201", "title": "Janovice", "text": "Janovice\n\nObec Janovice () se nachází v okrese Frýdek-Místek v Moravskoslezském kraji. Žije zde obyvatel.\n\nVe vzdálenosti 5 km jihozápadně leží město Frýdlant nad Ostravicí, 8 km severozápadně město Frýdek-Místek, 17 km jihozápadně město Frenštát pod Radhoštěm a 18 km severně město Vratimov.\n\nPrvní zmínka o horské obci Janovice pochází z roku 1447, a to v zápise farního úřadu Dobrozemnice, dnešní obec Dobrá, kde jsou Janovice uváděny ještě jako osada patřící do frýdeckého panství, které bylo v majetku těšínských knížat. Roku 1573 pak bylo frýdecké panství včetně Janovice odkoupeno bratry Matyášem a Jiřím z Lohova a toto datum je často uváděno i jako první písemná zmínka o obci. Díky urbáři frýdecko-místeckého panství z roku 1580 je známo, že v Janovicích tehdy žilo 38 osadníků, kdy některá tehdejší příjmení ukazuje na možný původ současných obyvatel např. Polach, Schrom, Štěfek, Ivánek, Liška, Šiška, Žižka.\n\nV roce 1680 se v obci narodil nejslavnější slezský zbojník Ondráš z Janovic, syn janovického fojta, vlastním jménem Ondřej Fuciman, který byl vůdcem zbojnické družiny a dle pověsti ochránce chudých s nadpřirozenými schopnostmi.\n\nV roce 1797 přechází panství do vlastnictví rakouské arcivévodkyni Marii Kristýně Habsburské a jejímu manželovi Albertovi. Tím se staly Janovice součástí Těšínské komory. Následně sepsaný urbář uvádí celkem 104 rodin osadníků. Habsburkové pak vlastnili panství až do roku 1918, kdy jim byl všechen jejich majetek na území nově vzniklé republiky zestátněn.\n\nVýznamným mezníkem obce byla v roce 1844 stavba první školy. Původní jednotřídka byla později rozšířená na dvou a šestitřídní. Stavba současné budovy školy byla zahájená v roce 1955, v roce 1986 se areál školy rozšířil o tělocvičnu a poskytuje vzdělání od 1. do 9. ročníku.\n\nRoku 1848 po zrušení nevolnictví přicházejí noví osadníci a tak na přelomu 19. a 20. století má tato horská obec rozlohu kolem 1315 hektarů a počet obyvatel kolísá v intervalu 1600-1900 osob. V období první republiky se do Janovic ve větší míře začalo jezdit na rekreaci a místní obyvatelé přes léto pronajímali část svých domů turistům, jak o tom svědčí mnoho pozdravů z Janovic z té doby, které lze dodnes najít ve sbírkách starých pohlednic.\n\nV 80. letech 20. století byly Janovice součástí Frýdlantu nad Ostravicí. Ve svobodných volbách roku 1990 bylo zvoleno obecní zastupitelstvo, a Janovice se stávají opět samostatnou obcí.\n\n\nPočet obyvatel je uváděn za Janovice podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných Menších obcích Česka počet obyvatel v posledních letech roste. V Janovicích v současné době žije přibližně 1 900 obyvatel.\n\n"}
{"id": "108202", "url": "https://cs.wikipedia.org/wiki?curid=108202", "title": "Košařiska", "text": "Košařiska\n\nObec Košařiska ( \" \") leží na potoce Kopytná v okrese Frýdek-Místek v Moravskoslezském kraji. Žije zde obyvatel. Značnou část obyvatel (téměř 40 %) tvoří polská menšina.\n\nVe vzdálenosti 9 km severně leží město Třinec, 17 km severně město Český Těšín, 23 km západně město Frýdlant nad Ostravicí a 26 km západně město Frýdek-Místek.\n\nPrvní písemná zmínka o obci pochází z roku 1643.\n\n\n"}
{"id": "108203", "url": "https://cs.wikipedia.org/wiki?curid=108203", "title": "Milíkov (okres Frýdek-Místek)", "text": "Milíkov (okres Frýdek-Místek)\n\nObec Milíkov ( ', ') leží v okrese Frýdek-Místek. Má obyvatel a katastrální území obce má rozlohu 916 ha. Značnou část obyvatel tvoří početná polská menšina.\n\nVe vzdálenosti 10 km severně leží město Třinec, 19 km severně město Český Těšín, 25 km západně město Frýdlant nad Ostravicí a 28 km západně město Frýdek-Místek.\n\nPrvní písemná zmínka o obci pochází z roku 1525.\n\n\n"}
{"id": "108204", "url": "https://cs.wikipedia.org/wiki?curid=108204", "title": "Pleše", "text": "Pleše\n\nObec Pleše () leží v okrese Jindřichův Hradec. Má obyvatel a katastrální území obce měří 983 hektarů. Ve vzdálenosti 8 km západně leží město Veselí nad Lužnicí, 10 km severozápadně město Soběslav, 15 km východně město Jindřichův Hradec a 21 km jižně město Třeboň.\n\nSeverozápadně nad obcí se nachází kopec Chlum (514 m), ze kterého je rozhled do širokého okolí a umožňuje celkový pohled i na obec. Dříve se zde nacházela vojenská pozorovatelna, po které jsou zde stále patrné pozůstatky jako okopy.\n\n\n"}
{"id": "108205", "url": "https://cs.wikipedia.org/wiki?curid=108205", "title": "Třeň", "text": "Třeň\n\nTřeň je spodní částí plodnic většiny stopkovýtrusných hub.\nPřipojení třeně k lupenům u lupenotvarých hub je významným určovacím znakem.\nPlodnice stopkovýtrusých hub (Basidiomycota) je rozlišená na třeň (stipes) a klobouk (pileus). \nTřeň je lidově řečeno „noha“ houby.\n\n\n\n\nTřeň může mít různou strukturu, může být vláknitý, pružný nebo i dutý.\n"}
{"id": "108206", "url": "https://cs.wikipedia.org/wiki?curid=108206", "title": "Újezdec (okres Jindřichův Hradec)", "text": "Újezdec (okres Jindřichův Hradec)\n\nObec Újezdec () leží v okrese Jindřichův Hradec. Má obyvatel a katastrální území obce měří 422 hektarů. Ve vzdálenosti 6 km západně leží město Veselí nad Lužnicí, 8 km severozápadně město Soběslav, 18 km východně město Jindřichův Hradec a 21 km severně město Sezimovo Ústí.\n\n\n"}
{"id": "108207", "url": "https://cs.wikipedia.org/wiki?curid=108207", "title": "Ratiboř (okres Jindřichův Hradec)", "text": "Ratiboř (okres Jindřichův Hradec)\n\nRatiboř () je obec v okrese Jindřichův Hradec. Má obyvatel a katastrální území obce měří 1168 hektarů. Ve vzdálenosti 7 km jihovýchodně leží město Jindřichův Hradec, 16 km západně město Veselí nad Lužnicí, 18 km jihozápadně město Třeboň a 19 km západně město Soběslav.\n\nDo území obce spadá rybník Velká Holná.\n\nKdy a kým byla Ratiboř založena nikdo neví, ale první písemné zmínky jsou z roku 1265. Historici se domnívají, že počátky obce sahají mnohem hlouběji do minulosti, kdy ještě před založením města Jindřichův Hradec vedla tímto územím stará zemanská stezka z Rakouska do Čech. Stezka vedla: Landštejn – Nová Bystřice – Stráž nad Nežárkou – Stajka – Klenová – Samosoly – Tábor. Mezi Stajkou a Klenovou vedla skrz ratibořské území přes les Kornice. Kolem této významné stezky vznikala různé obranné tvrze a strážní místa. Tak vznikla i tvrz v Ratiboři, která bývá též nazývána Čestův hrádek. Nacházela se na kopci proti svaté Barboře. Dnes už z tvrze nezbylo vůbec nic. Jen místo si uchovalo název Hrad a povědomí o tom, že zde stával Čestův hrádek. Po založení Jindřichova Hradce (1293) se trasa stezky odklonila a Ratiboř ztratila na svém významu.\n\nSeverovýchodně od vesnice leží přírodní památka Matenský rybník.\n\n\n"}
{"id": "108208", "url": "https://cs.wikipedia.org/wiki?curid=108208", "title": "Litultovice", "text": "Litultovice\n\nMěstys Litultovice (německy \"Leitersdorf\", polsky \"Litultowice\") se nachází v okrese Opava v Moravskoslezském kraji. Žije zde obyvatel. Jeho katastrální území o rozloze 1034,82 hektarů se rozkládá po obou stranách hranice vlastního Slezska a moravských enkláv ve Slezsku. Součástí městyse je i dřívější obec Choltice.\n\nVe vzdálenosti 12 km východně leží statutární město Opava, 13 km jižně město Vítkov, 20 km východně město Kravaře a 21 km severně město Krnov.\n\nPrvní písemná zmínka o obci pochází z roku 1317. Původní katastr obce nezahrnoval osadu Choltice, a byl součástí tzv. Moravských enkláv ve Slezsku. Roku 1887 získaly Litultovice právo výročního trhu a staly se městysem. Roku 1938 byly Litultovice, osídlené převážně česky hovořícím obyvatelstvem, v důsledku Mnichovské dohody obsazeny nacistickým Německem a v rámci Sudetské župy začleněny do opavského vládního obvodu. Osvobozeny byly 6. května 1945. Téhož roku byl katastr obce rozšířen o osadu Choltice, původně patřící k sousedním Jezdkovicím. Po roce 1945 obec přišla o postavení městyse, ale dnem 12. dubna 2007 jí byl tento status navrácen.\n\nTyto dnes samostatné obce byly dříve částmi městyse Litultovice:\n\n\n"}
{"id": "108209", "url": "https://cs.wikipedia.org/wiki?curid=108209", "title": "Roseč", "text": "Roseč\n\nObec Roseč () leží v okrese Jindřichův Hradec. Má obyvatel. Ve vzdálenosti 11 km východně leží město Jindřichův Hradec, 16 km severozápadně město Veselí nad Lužnicí, 17 km jihozápadně město Třeboň a 20 km severozápadně město Soběslav. V obci v nadmořské výšce asi 500 metrů se nachází houbový park a muzeum fosilií.\n\n\n"}
{"id": "108210", "url": "https://cs.wikipedia.org/wiki?curid=108210", "title": "Markvartovice", "text": "Markvartovice\n\nMarkvartovice (německy \"Markersdorf\" (1869-1900 \"Marquartowitz\"), polsky \"Markwartowice\") je obec ležící v okrese Opava. Má obyvatel a katastrální území obce má rozlohu 679 ha.\n\nObec spadá do oblasti Hlučínsko. Jedná se o krajinu mezi řekou Opavou a dnešní státní hranicí s Polskem na úseku mezi Opavou a Ostravou. Ve vzdálenosti 4 km jihozápadně leží město Hlučín, 8 km jihovýchodně město Bohumín, 11 km jižně statutární město Ostrava a 11 km jihovýchodně město Rychvald.\n\nPrvní písemná zmínka o obci pochází z roku 1377. V té se dočítáme, že Markvartovice držel Rosat, lesník opavských knížat Hanuše a Mikuláše.\n\nCihelní, Dlouhá, Chovatelská, Jabloňová, K Lesu, K Rybníku, Ke Kapli, Krátká, Lipová, Luční, Na Hříbovci, Na Kopci, Na Návsi, Na Výsluní, Na Zkratce, Nad Hřištěm, Okružní, Ovocná, Písečná, Polní, Prázdná, Přátelská, Přímá, Spojná, Sportovní, Stodolní, Šilheřovická, Školní, U Cihelny, U Dubu, U Obchodu, U Potoka, Úzká, Werichova, Zahradní\n\n\n\n\n\n"}
{"id": "108211", "url": "https://cs.wikipedia.org/wiki?curid=108211", "title": "Střížovice (okres Jindřichův Hradec)", "text": "Střížovice (okres Jindřichův Hradec)\n\nObec Střížovice () leží v okrese Jindřichův Hradec. Žije v ní obyvatel a katastrální území obce měří 1235 hektarů. Ve vzdálenosti 11 km západně leží město Jindřichův Hradec, 21 km východně město Dačice, 32 km severně město Pelhřimov a 32 km jihozápadně město Třeboň.\n\nPrvní písemná zmínka o obci pochází z roku 1381.\n\nVýchodně od vesnice leží přírodní rezervace Hrádeček.\n\nObec Střížovice se skládá ze tří částí na třech katastrálních územích:\n\n\n"}
{"id": "108212", "url": "https://cs.wikipedia.org/wiki?curid=108212", "title": "Mokré Lazce", "text": "Mokré Lazce\n\nObec Mokré Lazce (něm. \"Mokrolasetz\", pol. \"Mokre Łażce\") se nachází v okrese Opava v Moravskoslezském kraji. Žije zde obyvatel.\n\nVe vzdálenosti 4 km severně leží město Kravaře, 9 km severozápadně statutární město Opava, 12 km východně město Hlučín a 15 km jižně město Bílovec. PSČ zdejší pošty je 747 62. Mokré Lazce patří mezi vybavené obce z pohledu infrastruktury i komunikací.\n\nPrvní písemná zmínka o obci pochází z roku 1377. Původní osada patřila ke štítinské tvrzi, kterou vlastnili páni z Kravař.\n\n\n\n\n"}
{"id": "108213", "url": "https://cs.wikipedia.org/wiki?curid=108213", "title": "Kostelní Radouň", "text": "Kostelní Radouň\n\nObec Kostelní Radouň (dříve nazývaná \"Česká Radouň \") leží v okrese Jindřichův Hradec. Má obyvatel a katastrální území obce měří 585 hektarů. Ve vzdálenosti 9 km jižně leží Jindřichův Hradec a 23 km západně Veselí nad Lužnicí Zástavba obce má staletou tradici, jednotlivé grunty mají stejnou polohu jako před staletími, což značí gotické půdorysy nejstarších z nich. V obci je od roku 1898 sbor dobrovolných hasičů, dále zde působí myslivecký spolek a TJ Velká Radouň.\n\nV okolí je vrch Čertův kámen (659 m). Protéká zde Račí potok a v katastru obce se nachází množství rybníků, největší je Černoleský s výměrou přes 11 ha.\n\nKostelní Radouň je obec velice stará, vzniklá už ve 13. století v souvislosti s kolonizací kraje. Její jméno je pravděpodobně odvozeno od lokátora jménem Radún - Radúnův dvůr. První zmínka o vsi pochází z roku 1296, kdy je uváděna jako \"Raduna magna\" a náležela k Jindřichovu Hradci. V předhusitské době patřila zdejší fara k pražské diecézi. V době pobělohorské fara zanikla, obnovena byla až roku 1672, kdy se Kostelní Radouň stala součástí včelnického panství (předtím byla v panství kamenickém). První zmínka o škole pochází z roku 1683, dnešní budova byla postavena roku 1886 a fungovala až do roku 1977, kdy byla škola v obci úplně zrušena.\n\n\n\n\n\n"}
{"id": "108214", "url": "https://cs.wikipedia.org/wiki?curid=108214", "title": "Arneštovice", "text": "Arneštovice\n\nArneštovice (dříve také Arnoštovice, ) je obec ležící v okrese Pelhřimov. Má obyvatel a katastrální území obce má rozlohu 543 ha.\n\nVe vzdálenosti 13 km jižně leží město Pelhřimov, 17 km jihovýchodně město Humpolec, 25 km severovýchodně město Světlá nad Sázavou a 26 km západně město Vlašim. Leží v údolí menšího levostranného přítoku řeky Trnavy. Náves se dvěma rybníky je protáhlá.\n\nNázev se vyvíjel od varianty in \"Arnosstowiczich\" (1403), \"Arnestowicz\" (1406), \"Arno stowicze\" (1654), \"Arneschtowicz\" a \"Arnesstowicze\" (1790), Arneštovice (1854), od roku 1886 se používá název Arneštovice. Místní jméno znamenalo ves lidí Arneštových. Pojmenování je rodu ženského, čísla pomnožného, genitiv zní Arneštovic.\n\nVes byla založena pravděpodobně podle názvu v době středověké kolonizace lokátorem Arnoštem, existují spekulace, že mohlo jít o samotného prvního pražského arcibiskupa Arnošta z Pardubic. K tomu kromě doby, kdy působil na pražském arcibiskupství (1344–1364) přispívá i blízkost Červené Řečice, která patřila právě pražskému arcibiskupství. První písemná zmínka o obci pochází z roku 1403, kdy ji koupili vikáři vyšehradské kapituly od Ondřeje Šafrána z Bělé. V roce 1880 tu žilo 245 českých obyvatel v 37 domech. Do roku 1886 se používal název Arnoštovice.\n\nProchází tudy silnice III. třídy č. 12920a do Košetic a jižní částí vede silnice II. třídy č. 129. Dopravní obslužnost zajišťuje dopravce ICOM transport. Autobusy jezdí ve směrech Pelhřimov, Košetice, Křešín, Lukavec, Pacov, Tábor a Praha.\n\n\n"}
{"id": "108215", "url": "https://cs.wikipedia.org/wiki?curid=108215", "title": "Bořetín (okres Pelhřimov)", "text": "Bořetín (okres Pelhřimov)\n\nObec Bořetín () leží v okrese Pelhřimov. Má obyvatel a katastrální území obce má rozlohu 481 ha.\n\nVe vzdálenosti 18 km západně leží město Soběslav, 19 km západně město Sezimovo Ústí, 20 km jižně město Jindřichův Hradec a 22 km severozápadně město Tábor.\n\nPrvní písemná zmínka o obci pochází z roku 1549.\n\nObec Bořetín v roce 2009 obdržela ocenění v soutěži Vesnice Vysočiny, konkrétně získala ocenění Cena naděje pro živý venkov.\n\n\n\n"}
{"id": "108216", "url": "https://cs.wikipedia.org/wiki?curid=108216", "title": "Oldřišov", "text": "Oldřišov\n\nObec Oldřišov (německy \"Odersch\", polsky \"Oldrzyszów\") se nachází v okrese Opava v Moravskoslezském kraji. První písemná zmínka o obci pochází z roku 1234. Žije zde obyvatel.\n\nVe vzdálenosti 7 km jižně leží město Kravaře, 7 km jihozápadně statutární město Opava, 19 km jihovýchodně město Hlučín a 22 km severozápadně město Krnov.\n\nPrvní písemná zmínka o obci pochází z roku 1234 a je tak jednou z nejstarších obcí na Hlučínsku.\n\nV jihozápadní části katastru obce existovala ves Frajhuby (zanikla asi 1945). \n\n\n"}
{"id": "108217", "url": "https://cs.wikipedia.org/wiki?curid=108217", "title": "Otice", "text": "Otice\n\nObec Otice (něm. \"Ottendorf\") se nachází na území historického Slezska v okrese Opava v Moravskoslezském kraji. Žije zde obyvatel.\n\nVe vzdálenosti 3 km severovýchodně leží statutární město Opava, 10 km východně město Kravaře, 17 km jihozápadně město Vítkov a 19 km jižně město Bílovec. Nejvyšším bodem Otic je Kamenná hora s přírodní památkou Otická sopka, na které se dříve jezdily motokrosové závody. Obcí protéká řeka Hvozdnice, která je přírodní památkou Hvozdnice.\n\nPrvní písemná zmínka o obci pochází z roku 1318.\n\n\nV Oticích se pěstuje a vyrábí Otické kysané zelí.\n\nObcí prochází železniční trať č. 314 Opava východ - Jakartovice. Je součástí ODIS jako linka V14. Provoz osobní dopravy byl ke dni 7. 4. 2014 ukončen.\n\n"}
{"id": "108218", "url": "https://cs.wikipedia.org/wiki?curid=108218", "title": "Raduň", "text": "Raduň\n\nRaduň (německy \"Radun\") je obec ležící v okrese Opava. Žije zde obyvatel. Katastrální území obce má rozlohu 801 ha. Je zde jeden obchod a čtyři hospody.\n\nVe vzdálenosti 6 km severně leží statutární město Opava, 7 km severovýchodně město Kravaře, 16 km jižně město Bílovec a 18 km jihovýchodně město Hlučín.\n\nPrvní písemná zmínka o obci pochází z roku 1312. Počátkem roku 2013 dosáhl počet místních obyvatel rovného tisíce (v roce 2006 jich zde žilo 966).\n\nPůvodně renesanční objekt přestavěl na počátku 19. století hrabě Jan Larisch-Mönnich na vybraně zařízenou klasicistní rezidenci, jež ve 2. polovině 19. století, za posledních majitelů knížat Blücherů z Wahlstattu, prošla rozsáhlými úpravami exteriéru a interiérů, podnícených dobovým romantizmem a historizmem.\n\nZámek nabízí dva prohlídkové okruhy, severní (B) a jižní (A). Severní okruh vás provede přes soukromé pokoje knížat Blücherů z Wahlstattu (vstupní halou, kuřáckým pokojem, přijímacím salonkem a pracovnou pána domu) s restaurovanými stropními a nástěnnými dekoracemi, kachlovými kamny a vykládanými parketami ze 2. poloviny 19. století a pokračuje do původního obytného podkroví s rekonstruovanými hostinskými pokoji, doprovázenými provozně-hygienickým zákulisím. Jižní okruh nabízí atraktivně zařízené společenské a soukromé pokoje, mapující proměny životního rytmu aristokratické rodiny a služebného personálu v prostředí venkovské rezidence od počátku 19. až k polovině 20. století. Zahrnuje rovněž obnovené historické hygienické zázemí a prohlídku uzavřeného zámeckého nádvoří a západní zimní zahrady.\n\nVysoce ceněnou devizou zámeckého areálu je klasicistní oranžerie s okrasnou zahradou a komorní přírodně-krajinářský park, které pro své kompoziční a dendrologické kvality patří k nejvýznamnějším památkově chráněným systémům Moravskoslezského kraje.\nVedle tradičních prohlídkových tras nabízí státní zámek Raduň také řadu kulturně-společenských akcí; v areálu jsou rovněž pořádány svatební obřady.\n\n\nTato škola poskytuje základní vzdělání zhruba pro 250–300 žáků z Raduně a blízkého okolí (tj. Chvalíkovic, Vršovic, Podvihova a Komárovských Chaloupek). Raduňská škola se nachází v lokalitě blízko u lesa, anglického zámeckého parku a zároveň rovněž kousek od centra vesnice. K dispozici je 12 odborných učeben, tělocvična, multifunkční hřiště, běžecká dráha a pískové doskočiště. Pedagogický sbor čítá obvykle okolo dvaceti pracovníků. Škola dlouhodobě spolupracuje s německou základní skolou a gymnasiem v Kelbře; vydává regionální časopis \"Naděje\".\n\n\n"}
{"id": "108219", "url": "https://cs.wikipedia.org/wiki?curid=108219", "title": "Skřipov", "text": "Skřipov\n\nSkřipov (německy \"Skrezipp\") je obec ležící v okrese Opava. Má obyvatel a katastrální území obce má rozlohu 2022 ha.\n\nVe vzdálenosti 8 km jihovýchodně leží město Bílovec, 11 km jižně město Fulnek, 13 km západně město Vítkov, 14 km jihovýchodně město Studénka a 12 km severně Opava.\n\n\nPrvní písemná zmínka o obci pochází z roku 1288.\n\n"}
{"id": "108220", "url": "https://cs.wikipedia.org/wiki?curid=108220", "title": "Slavkov (okres Opava)", "text": "Slavkov (okres Opava)\n\nSlavkov (německy \"Schlakau\", polsky \"Sławków\") je obec ležící v okrese Opava. Má obyvatel a katastrální území obce má rozlohu 1105 ha.\n\nV těsném sousedství (souvislá zástavba podél silnice I/46) leží statutární město Opava, 12 km jihovýchodně město Kravaře, 18 km jihozápadně město Vítkov a 21 km severně město Krnov.\n\nObec má jedno katastrální území – \"Slavkov u Opavy\", a člení se na dvě základní sídelní jednotky: Latarna a Slavkov.\n\nPrvní písemná zmínka o obci pochází z roku 1224.\n\n\nBohumír Bocian (1913–2002), malíř, čestný občan Slavkova\n\n\n"}
{"id": "108221", "url": "https://cs.wikipedia.org/wiki?curid=108221", "title": "Stěbořice", "text": "Stěbořice\n\nStěbořice (1869–1880 \"Stebořice\", 1890 \"Štebořice\"; německy \"Stiebrowitz\", polsky \"Ścieborzyce\") jsou obec ležící v okrese Opava. Má obyvatel a katastrální území obce má rozlohu 1776 ha.\n\nVe vzdálenosti 8 km východně leží statutární město Opava, 15 km východně město Kravaře, 18 km severozápadně město Krnov a 19 km jižně město Vítkov. Oblast patří historicky do opavského Slezska.\n\n\nVe Stěbořicích byly nalezeny doklady starého osídlení. V lese nazývaném Háj bylo v roce 1896 objeveno slovanské pohřebiště lidu popelnicových polí. Bylo rovněž objeveno několik předmětů sahajících do období Velkomoravské říše. První písemná zmínka o obci Stěbořice pochází z roku 1220, kdy král Přemysl Otakar I. potvrdil jejich držbu cisterciáckému klášteru, jenž sídlil na místě dnešního Velehradu. V roce 1589 bylo stěbořické panství prodáno rodu Bruntálských z Vrbna, kteří jej drželi v léně již delší dobu. Roku 1617 kupuje stěbořské panství Karel ze Strassolda a sňatkem jeho dcery Anny Kateřiny s Leonhardem z Neuhaus se kolem roku 1637 panství dostává do rukou rodu von Neuhausů. V roce 1729 kupuje Stěbořice s okolním panstvím Jan Antonín Pino z Friedenthalu. V letech 1770 až 1778 probíhaly v okolí obce selské bouře. Posledními majiteli panství až do roku 1945 byl rod Janottů. Jindřich Janotta byl za hospodářské zásluhy povýšen roku 1918 do šlechtického stavu a zemřel roku 1944 ve Stěbořicích. Jeho dcera Markéta žila svobodná na stěbořském zámku a v roce 1945 byla vyhnána.\n\nPrvní zmínka o osadě Jamnice je z roku 1250. Obec Nový Dvůr vznikla v 17. století, poprvé je v roce 1617 připomínán panský hospodářský dvůr. Později byl postaven malý zámek, který byl pozdějších letech pseudorenesančně přestavěn.\n\n\n\n"}
{"id": "108222", "url": "https://cs.wikipedia.org/wiki?curid=108222", "title": "Šilheřovice", "text": "Šilheřovice\n\nŠilheřovice (německy \"Schillersdorf\", polsky \"Szylerzowice\") je obec ležící v okrese Opava. Má obyvatel a katastrální území obce má rozlohu 2166 ha a je tedy největší obcí Hlučínska.\n\nVe vzdálenosti 6 km jihovýchodně leží město Bohumín, 7 km jihozápadně město Hlučín, 10 km jihovýchodně město Rychvald a 13 km jižně statutární město Ostrava. V Šilheřovicích je rozsáhlý anglický park sloužící jako osmnáctijamkové golfové hřiště a zámek z počátku 19. století.\n\nNejstarší doklad osídlení Šilheřovic je nález asi 8000 let staré pazourkové sekyrky. Až do 13.\nstoletí, kdy probíhala tzv. velká kolonizace, nejsou známy žádné údaje o tom co se v šilheřovickém katastru dělo. K výše zmíněné kolonizaci přispěly zejména církevní instituce a kolonisty tvořili převážně Němci, kteří přinesli například lepší uspořádání společnosti a budování osad. První písemná zmínka o Šilheřovicích pochází z 18. dubna 1377 a to pod názvem Scholardorf, kdy opavský vévoda Mikuláš II. rozděloval svůj majetek mezi své syny. Kdo konkrétně se však o založení Šilheřovic zasloužil, není známo. Až do roku 1673 se ve vlastnictví Šilheřovic vystřídalo mnoho různých šlechticů, z nichž někteří nejsou oficiálně jako vlastníci prokázáni. Roku 1673 prodala své panství zahrnující Šilheřovice a další 4 blízké vesnice paní Barbora Perpetua hraběnka z Ursenburku opavským Jezuitům za 30000 zlatých rýnských. Karolinský katastr rozsáhlá daňová reforma z roku 1724 jako první zachycuje jména šilheřovických poddaných. Kolem roku 1709 byl postaven ovčinec Paseky, dnes známý jako dvůr Paseky, ještě donedávna obývaný převážně Romy. Dodnes stojící připomínkou dob panství Jezuitů je kostel Nanebevzetí Panny Marie, postaven roku 1713. Roku 1742 Marie Terezie přišla ve válce s Pruskem o většinu Slezska. Součástí ztraceného území bylo i Hlučínsko včetně Šilheřovic. Hlučínsku se pak začlo říkat lidově „Prajzská“. V dalších letech se Marie Terezie pokoušela několikrát získat ztracené území zpět, ovšem bez úspěchu. Roku 1787 koupil panství s vesnicemi Šilheřovice, Antošovice, Darkovice, Markvartovice, Koblov a Hať pán Karel Larisch. Na základě soudního narovnání však ještě v téže roce prodal Šilheřovice Johannu Fridrichu z Eichendorffu. Johann Fridrich Eichendorff se do historie Šilheřovic zapsal především výstavbou nové zámecké budovy na místě původní tvrze, ale také odprodejem části pozemků. Johanna Fridricha Eichendorffa a zároveň i Šilheřovice proslavil Johannův synovec Josef z Eichendorffu, slavný německý básník a prozaik, který Šilheřovice několikrát navštívil. Poslední záznam o návštěvě Josefa Eichendorffa pochází z roku 1806, ale je pravděpodobné, že se zde objevoval i později. Johann Fridrich Eichendorff zemřel na mrtvici roku 1815. Před svou smrtí však začal budovat nový dvůr, po své ženě Annin dvůr, dodnes, byť ve špatném stavu, stojící. Vdova Marie Anna z Eichendorffu zemřela roku 1830. Emanuel, hrabě z Hoverdenu a zplnomocněnec dědiců Marie Anny z Eichendorffu, prodal Šilheřovice roku 1835 Františku Hubertu Stückerovi z Weyershofu. Baron Stücker však bydlel na hlučínském zámku. Obyvatelé Šilheřovic se v minulosti několikrát pokoušeli o zrušení robotní povinnosti, což se podařilo roku 1821 šilheřovickým sedlákům právě za Franze Huberta Stückera. Za barona Stückera docházelo k velkému kácení lesů. Stücker dřevo zpeněžil a roku 1844 Šilheřovice prodal Salomonu Mayeru Rothschildovi. Ke zrušení poddanství v Šilheřovicích, tentokrát pro všechny obyvatele došlo roku 1853. V roce 1852 zdědil Salomonovo panství jeho syn Anselm Salomon Rothschild. Ten se roku 1826 oženil se svou sestřenicí Charlottou. Ti zplodili 2 syny a 3 dcery. Starší syn Ferdinand o podnikání svého rou nejevil zájem a tak panství zdědil mladší Albert Nathanel Rothschild. Albert se oženil se svou sestřenicí Bettinou z Rothschildů. Baron Albert roku 1911 náhle zemřel a panství zdědil jeho syn Alfons. Ten se oženil s Clarissou Montefioreovou. Rothschildové na šilheřovickém zámku nebydleli, ale každoročně zde pobývali. Za Rothschildů se Šilheřovicím dostalo rozkvětu. Rothschildové byli a dodnes jsou bohatí, což se odrazilo na obci, zámku, parku i lesích. Podle vzpomínek pamětníků z toho, co jim vyprávěli rodiče byli Rothschildové i vstřícní k lidem (na rozdíl od předchozích vlastníků panství). Za Rothschildů také došlo k přestavbě zámku do dnešní podoby a k vybudování Anselmova ústavu, sloužícího jako zaopatřovací ústav pro lidi, kteří pracovali na šilheřovickém panství. Po sjednocení Německa roku 1871 se Prusko pokusilo slezské obyvatelstvo poněmčit a přivést k evangelické církvi. V následujících letech stoupaly proněmecké aktivity, ale Slezsko zůstalo katolické. V 90. letech se vliv Německa upevnil. Po skončení pruských válek roku 1871 lidé v pruském Slezsku doufali v mír. Naděje se rozplynula roku 1914. Dne 1. srpna 1914 o půl sedmé ráno přišel do Šilheřovic telegram o všeobecné mobilizaci v Německu. Dne 2. srpna 1914 se po ranní mši u staré školy shromáždili všichni, kterých se výzva týkala. Někteří odjeli již tento den 1. vlakem z Annabergu (dnes Chałupki). Nářek, pláč a zpěv německých vlasteneckých písní byl u odjíždějících vlaků slyšet ještě dalších 16 dní, dokud všichni povolaní neodjeli. Dobrovolníků, kteří na frontu nemuseli, se z Šilheřovic přihlásilo 5 (4 mladší 20 let a 1 ve věku 68 let). Všichni doufali a věřili tomu, že se do 2 nebo 3 měsíců vrátí. Ti, co v Šilheřovicích zůstali nadálku pomáhali. Ženy pomáhaly Červenému kříži (Rotkreuz), žákyně obecné školy pletly ponožky a rukavice pro vojáky, kdyby se snad válka protáhla až do zimy, atd.. Vše se konalo s velkým nadšením. U křížů byly portréty císaře Viléma II. a při veřejných shromážděních se vždy zpívala hymna \"Deutschland, Deutschland, über alles\". Počet mužů ze Šilheřovic povolaných do války není znám, ale odhady mluví asi o stovce. Na bojištích zůstalo ležet 44 obyvatel Šilheřovic. Příbuzní padlých pak měsíčně pobírali od státu 9 marek pro ženu, a taktéž 9 marek pro matku či otce zemřelého. Za každé dítě pak po 6 markách. Pro představu po zvýšení cen potravin v roce 1916 stálo 6 marek kilo másla. Dne 23. června 1917 byly 2 kostelní zvony sundány, rozbity a odvezeny na vojenskou správu do Ratiboře. Šilheřovice byly vojsky ČSR obsazeny 4. února 1920. Nedobrovolně připojené Hlučínsko se muselo podrobit novým zákonům. Nová státní hranice byla vedena tak, že mimo Československo zůstalo 56 hektarů půdy, patřící původně k Šilheřovicím a obec přišla i o nějaké obyvatele. Na mnoha domech se tehdy vyvěšovaly německé vlajky. Je to smutnější o to více, že soudržnost Hlučínska byla ČSR pošlapávána a záměrně ničena. Pokles počtu obyvatel obce byl také způsoben vystěhovalectvím lidí nesouhlasících s ČSR. Připojením Hlučínska k ČSR bylo panství Alfonse Rothschilda rozděleno státní hranicí. Při volbě do poslanecké sněmovny roku 1925 v Šilheřovicích, stejně jako ve většině hlučínských obcí, zvítězila Německá křesťansko sociální lidová strana, která dostala třikrát více hlasů než strana, která obsadila 2. místo. V Šilheřovicích jasně vyhrály německé strany s téměř dvojnásobnou převahou. 2. parlamentní volby v roce 1929 vyhrála v Šilheřovicích Německá národní strana. Opět zvítězily německé strany. Roku 1934 zakoupilo ministerstvo veřejných prací od Rothschildů Anselmův ústav, aby zde byla umístěna místní obecná škola. Nová škola byla otevřena 24. listopadu 1935. Pozemkovou reformou roku byly Rothschildům zabrány pozemky o rozloze téměř 4000 hektarů. Byly zabrány rozsáhlé velkostatky a rozděleny mezi české členy SPÚ. To způsobilo velkou nezaměstnanost na Hlučínsku. Velká hospodářská krize způsobila Rothschildům velké ztráty. Krize se významně dotkla hlavně chudších občanů Šilheřovic. Snižovaly se platy a šířily se nemoci jako např. TBC.\nKdyž se roku 1933 dostala v Německu k moci NSDAP, vyšly zprávy o tom, že šilheřovický zámek a Lichnovského sídlo v Chuchelné podporují nacismus, s čímž nesouhlasil okresní hejtman v Hlučíně. Připustil, že úředníci velkostatků s jedinou výjimkou jsou Němci a nemají ČSR příliš v lásce, ale že obvinění jsou nepravdivá. Pro to mluví i fakt, že Rothschildové byli židovského původu. I tak bylo Hlučínsko v dalších letech pod neustálou kontrolou. Ve volbách, které se konaly dne 19.5.1935 v Šilheřovicích vyhrála Sudetendeutsche Partei (Sudetoněmecká strana, dříve Sudetoněmecká vlastenecká fronta), ze 799 platných hlasů jich získala 583. Většina hlasujících doufala v návrat časů za Pruska, ale byli zklamáni. Roku 1936 byly na hranici ČSR s Německem budovány pěchotní sruby. V době budování srubů byl vstup do Černého lesa přísně zakázán. Na katastru Šilheřovic bylo postaveno 11 pěchotních srubů. 23. září 1938 se ozvalo hlášení o mobilizaci a druhého dne byly vyvěšovány mobilizační vyhlášky. Jelikož se Šilheřovice, Antošovice, Hať a Darkovice ocitly mezi státní hranicí a opevněním ČSR mnozí obyvatelé prchali přes hranice do Německa. V Annabergu již byli očekáváni zvláštními vlaky, které je odvezly na rekreační oblasti u Baltského a Severního moře. 8. a 9. října 1938 se Šilheřovice, staly součástí nacistického Německa, zprvu jako součást Sudetoněmeckých území. Těsně před odchodem československých vojsk byl zastřelen 14letý chlapec z projíždějícího auta československé armády. Byla to 1. šilheřovická válečná oběť. Na jeho pohřbu byla přítomným německým vojskem vystřelena salva. Dne 8. října 1938 přijali obyvatelé Šilheřovic vojáky Wehrmachtu po 1 či 2 do svých domů. Vojáci Wehrmachtu byli přivítáni s velkými ovacemi ze strany obyvatelstva obce. V Šilheřovicích nikdy nebyla místní organizace NSDAP, ale v okolních obcích byli členy 23 obyvatelé Šilheřovic. Povinná docházka dětí od 14 let do Hitlerjugend, od 10 let pak docházka chlapců do Deutsches Jungvolk a dívek do Bund deutscher Mädel byla ze zákona dána státem. Podle dohody mezi ČSR a Německem obyvatelé obcí, které se staly součástí Německé říše, k 10. říjnu 1938 nabývají německého občanství a ztrácí československé státní občanství, jestliže se narodili před 1. lednem 1910 či pozbyli německé občanství dne 10. ledna 1920, anebo jestliže jsou manželkami, dětmi či vnuky osob, které splňují výše uvedené podmínky. Osoby starší 18 let mohly opustit Sudety do 31. března 1940. Ve volbách konaných dne 4. prosince 1938 se občané Hlučínska mohli rozhodnout, zda zůstanou součástí Německé říše. Proti setrvání v Německé říši hlasovalo 57 obyvatel Hlučínska (asi 0,20%) z toho 2 hlasy pocházely ze Šilheřovic. 1. obyvatelé Šilheřovic obdrželi povolávací rozkaz v prosinci 1939. 1. občané Šilheřovic padli při přepadení Francie. Ze Šilheřovic narukovalo okolo 300 mužů, z nichž 95 padlo či zůstalo nezvěstných. Roku 1945 byly v Černém lese vybudovány protitankové překážky a pěchotní sruby sloužily především jako úkryt pro vojáky. Celá oblast byla podminována, a tudíž byl do celého lesa zakázán vstup. Šilheřovice osvobodila Rudá armáda ráno 1. května 1945 jako jednu z posledních obcí na Hlučínsku. V Šilheřovicích se nikdy přímo neválčilo, přesto byly osmkrát zasaženy shozením fosforových bomb a šestkrát vystaveny přímé dělostřelecké palbě. Všichni byli rádi za konec války, ale nikdo nepřijímal osvobození s příliš velkou radostí, neboť většina šilheřovických mužů bylo stále u Wehrmachtu či v zajateckých táborech a jejich osud byl nejistý.\n\nVelkou změnou byla změna souseda za státní hranicí, kde původní Německo bylo vystřídáno Polskem. Po válce se snižoval počet obyvatel, a to zejména z důvodu dětských úmrtí a odsunu Němců. Pak se počet obyvatel pozvolna zvyšoval s návratem mužů z Wehrmachtu a zajateckých táborů. Hojně se zde vyskytovala tuberkulóza a další dětské nemoci, jako jsou například spála či záškrt. Obyvatelé Prajzské měli po válce velmi ztížený vstup do zaměstnání, neboť jim chybělo potřebné vzdělání a taktéž znalost spisovné češtiny. Šilheřovice, s už tak vysokou nezaměstnaností a s tím spojeným hladem, ještě postihlo znárodňování pozemků. Zámek byl postižen válkou a následným rabováním. Na zámku nezůstalo skoro nic. Budova školy dopadla podobně jako zámek. Dne 13. dubna 1946 nalezli žáci z Šilheřovic při návratu z haťské měšťanské školy pancéřovou pěst. Kvůli neodbornému zacházení se zbraní jedním z žáků byli 4 žáci zraněni. Pozůstalým po padlých v 2. světové válce byla vyplácena finanční výpomoc od Československé republiky a ještě větší odškodnění od Německé spolkové republiky, což vyvolalo nevoli Československé republiky, která tvrdila, že peníze nejsou za padlé živitele rodin, ale za jejich službu u Wehrmachtu. Poničen byl taktéž zdejší kostel Nanebevzetí Panny Marie.\nPo roce 1948 docházelo k výstavbě nových domů a ke zvelebování obce. Na podporu zaměstnanosti vzniklo v roce 1949 přes Šilheřovice autobusové spojení. Členové šilheřovické KSČ byli vesměs přistěhovalci. Roku 1949 bylo rozhodnuto, že se zámek stane Domovem řeckých dětí, a tak roku 1950 připadl ministerstvu práce a sociální péče. Řecké děti nebyly pro park a zámek zrovna přínosem. Za jejich pobytu byl totiž zničen skleník u vchodu do parku a kašna s antickým sousoším. Poničen byl i samotný zámek. Roku 1951 začalo v Šilheřovicích promítat kino. V roce 1952 byla ukončena stavba nové školní budovy a zanedlouho sloučena s dosavadní pětitřídní národní školou. 8. ledna 1953 zřídilo 6 zdejších zemědělců JZD Šilheřovice, které bylo později převedeno pod Československý státní statek Hlučín. Od roku 1954 docházelo v obci k postupnému pokládání kanalizace. Roku 1962 vystřídali Řeky na zámku horničtí učni. Roku 1966 byl pak zámek určen pro potřeby Středního odborného učiliště se zaměřením na výuku učebních oborů kuchař-číšník. Od roku 1968 bylo v zámeckém parku budováno golfové hřiště. To se dočkalo otevření roku 1970. Roku 1970 byly v Černém lese zřízeny 2 přírodní rezervace Černý les I a Černý les II. V 70. letech došlo k opravám chodníků, parkové zdi, prostranství u školy a bylo zde vybudováno dětské koupaliště a nová budova nákupního střediska JEDNOTA. V říjnu 1991 započala stavba čistírny odpadních vod za zámeckým parkem. Stavba byla dokončena v roce 1993. Na jednání zastupitelstva obce v srpnu roku 1995 byl přijat návrh na novou podobu znaku a vlajky obce a v únoru 1996 byl schválen Poslaneckou sněmovnou Parlamentu České republiky. V roce 1995 navštívili Šilheřovice, konkrétně zdejší zámek, premiér České republiky Václav Klaus a premiér Polské republiky Józef Oleksy. Na zámku jednali o česko-polských vztazích a o případném vstupu obou zemí do Severoatlantické aliance (NATO) a do Evropské unie. Od roku 1998 jsou Šilheřovice členem Sdružení obcí Hlučínska, které dnes má 27 členů. Od roku 2002 již zámek neslouží jako učiliště a nyní je v soukromém vlastnictví.\n\nNa území obce zasahuje krátký úsek dálnice D1 a krátký úsek silnice II/469 v úseku Hlučín - Hať.\nSilnice III. třídy na území obce jsou:\n\n\n"}
{"id": "108224", "url": "https://cs.wikipedia.org/wiki?curid=108224", "title": "Suetonius", "text": "Suetonius\n\nGaius Suetonius Tranquillus (okolo 75 Hippo Regius, Alžírsko – 130 – 140) byl římský polyhistor. \n\nPůsobil jako obhájce a učitel gramatiky. V letech 119 – 121 byl císařským tajemníkem, ale pro příliš blízký vztah s císařovnou upadl v nemilost a musel se vzdálit od dvora.\n\n\nSuetonius napsal ještě celou řadu menších spisů (nejen latinsky, ale i řecky), ze kterých se většinou zachovaly jen zlomky. Tato díla však neměla větší význam.\n\n"}
{"id": "108229", "url": "https://cs.wikipedia.org/wiki?curid=108229", "title": "Ostrovy Korálového moře", "text": "Ostrovy Korálového moře\n\nOstrovy Korálového moře (anglicky \"Coral Sea Islands\") jsou skupinou tropických ostrůvků a útesů roztroušených v Korálovém moři, asi 400 km východně až severovýchodně od australského Queenslandu, kolem .\n\nToto teritorium bylo vytvořeno v roce 1969 (do té doby bylo součástí Queenslandu) a rozšířeno v roce 1997 o Middleton Reef a Elizabeth Reef (útesy ležící téměř 800 km dále na jih, už v Tasmanově moři. Ostrovy, přesypy a útesy Velkého bariérového útesu nejsou součástí tohoto teritoria, nýbrž patří přímo ke Queenslandu. \n\nSoučástí teritoria je kolem 30 samostatných útesů a atolů, 12 z nich je zcela pod vodou nebo se vynořují jen za odlivu, 18 zbývajících se skládá z celkového počtu asi 51 ostrůvků a přesypů (18 z nich je součástí atolu Lihou Reef and Cays), na některých je vegetace. Velikost atolů se značně liší – někdy jde jen o několik kilometrů v průměru, až k pravděpodobně druhému největšímu atolu na světě, Lihou Reef, jehož laguna měří 100krát 30 km a plocha (včetně laguny) činí 2500 km² (ovšem plocha souše na ostrůvcích tohoto atolu činí pouhých 0,91 km²).\n\nAtoly jsou roztroušeny v oblasti o celkové rozloze kolem 1 milionu km². Skupina Willis Islets je důležitým hnízdištěm ptáků a želv.\n\n"}
{"id": "108230", "url": "https://cs.wikipedia.org/wiki?curid=108230", "title": "Jeskynní perla", "text": "Jeskynní perla\n\nJeskynní perla je sekundární krasový jev, který vzniká v krasových jeskyních. \n\nVznikají i několik desítek let za velmi specifických podmínek. Na dně malých jezírek se na drobných kamíncích či hrubém písku postupně sráží kalcit tvořící vápencový obal. Jeskynní perly mohou ležet na dně volně a nebo k němu přirůstat. Vznikají někdy též i z úlomků krápníků spadlých do jezírka a omílaných vodou. Od toho jsou tvary perel buď kulaté (tzv. hrášky), nebo zaoblené válečky.\n"}
{"id": "108231", "url": "https://cs.wikipedia.org/wiki?curid=108231", "title": "Petra", "text": "Petra\n\nPetra je ženské křestní jméno, jedná se o ženskou variantu mužského jména Petr.\n\nPodle českého kalendáře má svátek 17. srpna.\n\nStarší formou tohoto jména je Petronila.\n\nPetruš, Petruška, Péťa, Peťula, Petík, Peťka, Peťuš, Peťulka, Petřička, Petrunka\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +2,1%.\n\n\n"}
{"id": "108232", "url": "https://cs.wikipedia.org/wiki?curid=108232", "title": "Vladěna", "text": "Vladěna\n\nVladěna je ženské křestní jméno. Podle českého kalendáře má svátek 30. srpna.\n\nSpolu se jménem Vladana se jedná o jména odvozená od Vladislavy a Vladimíry.\nTyto tvary lze všechny vyložit jako „žena, která vládne“.\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +3,2%.\n"}
{"id": "108233", "url": "https://cs.wikipedia.org/wiki?curid=108233", "title": "Vilma", "text": "Vilma\n\nVilma je ženské křestní jméno. Podle českého kalendáře má svátek 7. ledna.\n\nJméno je ženskou variantou Viléma. Je německého původu a znamená zhruba „mou helmicí, či ochranou, je má vůle nebo přání“. Jeho delší varianta je Vilhelmína. Další kratší podobou jména je Mína a Willa.\n\nZdrobnělina Mina znamená \"ryba\" v Sanskrtu.\n\nVilminka, Mína, Vilmina, Wily, Vilemínka, Vilemína, Vilinka, Vilík, Vilunka, Vilmuška, Viluška\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\n\n\n"}
{"id": "108234", "url": "https://cs.wikipedia.org/wiki?curid=108234", "title": "Veronika", "text": "Veronika\n\nVeronika je ženské křestní jméno. Podle českého kalendáře má svátek 7. února.\n\nPůvod má v řeckém jménu Bereniké (Phereniké) s významem „přinášející vítězství“, podle méně pravděpodobného výkladu pochází z řecko-latinského \"vera icona\", což znamená „pravý obraz“.\n\nPatronkou je sv. Veronika (Berenika), učednice Páně, která má podle církevního kalendáře svátek 4. února.\n\nVerunka, Veruna, Veru, Vera, Verča, Veronička, Veruš, Verka, Verona, Verula, Verone, také Nika, Rona, Ronka\n\nNásledující tabulka uvádí četnost jména v ČR a pořadí mezi ženskými jmény u roků, pro které jsou dostupné údaje MV ČR. Patrný je výrazně vzestupný trend v užívání tohoto jména.\n\nV lednu 2006 se podle údajů ČSÚ jednalo o 9. nejčastější ženské jméno mezi novorozenci.\n\n\n\n\n\n"}
{"id": "108235", "url": "https://cs.wikipedia.org/wiki?curid=108235", "title": "Věra", "text": "Věra\n\nVěra je ženské křestní jméno. Podle českého kalendáře má svátek 8. října.\n\nPůvod jména je slovanský, od slova „víra“.\n\nVěrka, Věruška, Věrča, Věruš, Věrunka\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je −1,4%.\n\n\n\n\n"}
{"id": "108236", "url": "https://cs.wikipedia.org/wiki?curid=108236", "title": "Vendula", "text": "Vendula\n\nVendula (nebo také zdrobněle Vendulka) je ženské křestní jméno slovanského původu. Teprve nedávno se toto jméno osamostatnilo, původně se jednalo o domáckou formu jména Václava a někdy je považováno za formu mužského jména Vendelín.\n\nPodle českého kalendáře má svátek 6. dubna.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +5,6%, což svědčí o poměrně značném nárůstu obliby tohoto jména.\n\n"}
{"id": "108237", "url": "https://cs.wikipedia.org/wiki?curid=108237", "title": "Vanda (křestní jméno)", "text": "Vanda (křestní jméno)\n\nVanda je ženské křestní jméno patrně polského původu, jeho význam je nejasný. Často se udává jako odvozené od řeky Vandalus, nebo zkrácenina německých jmen začínajících na Wendel, znamenající \"Polabská Slovanka\". Jméno může znamenat i \"členka kmene Vandalů\". Podobné jméno Vendelín.\n\nPodle českého kalendáře má svátek 6. února.\n\nVanda může být též příjmení.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,7%.\n\n\n"}
{"id": "108238", "url": "https://cs.wikipedia.org/wiki?curid=108238", "title": "Valérie", "text": "Valérie\n\nValérie (často také Valerie nebo Valeria) je ženské křestní jméno. Podle českého kalendáře má svátek 18. dubna.\n\nZáklad tohoto jména musíme hledat v latinských jménech Valerius a Valentinus, která jsou odvozeninami od slova valens, „silný“. Valérie tedy znamená „silná“ nebo také „něco platná“.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nVal, Valda, Valinka, Vali, Valča, Valuška, Valuša, Valina\n\n"}
{"id": "108241", "url": "https://cs.wikipedia.org/wiki?curid=108241", "title": "Žofie", "text": "Žofie\n\nŽofie je ženské křestní jméno. Podle českého kalendáře má svátek 15. května.\n\nJméno pochází z řeckého slova \"σοφία\" (\"sofia\") s významem „moudrost“. Za českou obdobu se někdy považovala Mudroslava.\n\nŽofka, Žofinka\n\nNásledující tabulka uvádí četnost jména v České republice a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -10,8%, což svědčí o velmi strmém poklesu obliby tohoto jména.\n\n\n\n\n\n\n"}
{"id": "108242", "url": "https://cs.wikipedia.org/wiki?curid=108242", "title": "Žaneta", "text": "Žaneta\n\nŽaneta je ženské křestní jméno. Podle českého kalendáře má svátek 27. prosince.\n\nJe to počeštělá francouzská podoba jména \"Jeannette\". Jméno je původem hebrejské jméno Jana, které znamená Bůh je milostivý.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +3,0%, což svědčí o poměrně značném nárůstu obliby tohoto jména.\n\n"}
{"id": "108243", "url": "https://cs.wikipedia.org/wiki?curid=108243", "title": "Zora (křestní jméno)", "text": "Zora (křestní jméno)\n\nZora je ženské rodné jméno slovanského původu, které má význam \"jitřenka\".\n\nPodle českého kalendáře má svátek 26. ledna.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -0,6%.\n\n\n"}
{"id": "108244", "url": "https://cs.wikipedia.org/wiki?curid=108244", "title": "Zlata", "text": "Zlata\n\nZlata je ženské křestní jméno. Podle českého kalendáře má svátek 25. září.\n\nJméno pochází od názvu kovu zlato – jedná se o překlad římského jména \"Aurelia\".\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,9%.\n\n\n"}
{"id": "108245", "url": "https://cs.wikipedia.org/wiki?curid=108245", "title": "Xenie (jméno)", "text": "Xenie (jméno)\n\nXenie je ženské křestní jméno. Podle českého kalendáře má svátek 27. listopadu.\n\nJméno pochází z řeckého \"xenois\" – „pohostinná“, „milující hosty“.\nDomácké podoby mohou být Xeňa, Xéňa nebo Xen.\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,3%.\n\n\n\n\n"}
{"id": "108246", "url": "https://cs.wikipedia.org/wiki?curid=108246", "title": "Tereza", "text": "Tereza\n\nTereza (ve starší verzi také Terezie) je ženské křestní jméno řeckého původu a nejasného významu. Nejčastěji je spojováno s názvem ostrovů Thera (v Egejském moři) nebo Therasia (u Sicílie) a vykládá se jako \"pocházející z ostrova Thery\" nebo \"Therasie\". Základ slova někteří vykládají z řečtiny (téresis) jako \"záštita, ochrana\".\n\nPodle českého kalendáře má svátek 15. října.\n\nTerka, Terezka, Terinka, Terina, Terezinka, Terča, Rézi, Rézinka, Réza, Téra, Tesa, Terezička, Terý\n\n\n\n\n\n"}
{"id": "108248", "url": "https://cs.wikipedia.org/wiki?curid=108248", "title": "Taťána", "text": "Taťána\n\nTaťána je ženské křestní jméno. Podle českého kalendáře má svátek 29. března.\n\nJedná se o jméno používané nejvíce Rusy. Jeho kořeny sahají až do antického Říma, kde žil slavný rod Tatiů. Již staří Řekové znali slovo tattó, které znamenalo „ustanovovat“, „rozdělovat“. Nejvíce toto jméno proslavily literární Taťány Puškina či Turgeněva.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,7%.\n\n\n\n"}
{"id": "108249", "url": "https://cs.wikipedia.org/wiki?curid=108249", "title": "Šarlota", "text": "Šarlota\n\nŠarlota je ženské křestní jméno. Podle českého kalendáře má svátek 27. října. Jméno pochází z francouzštiny a jeho původní tvar je Charlotte. Jako jedna z variant jména Karla je odvozeno ze slov znamenajících „muž“. Další variantou je Karolína.\n\nNásledující tabulka uvádí četnost jména v České republice a pořadí mezi ženskými jmény ve srovnání dvou roků, pro které jsou dostupné údaje MV ČR. Lze z ní vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +4,1 %.\n\nŠarlot, Šarlotka, Šarla, Šája, Šárka, Šájinka, Šáša, Šajka, Lotte, Lottynka, Lotty, Lotýnka\n\n\n\n\n\n\n\n\n"}
{"id": "108250", "url": "https://cs.wikipedia.org/wiki?curid=108250", "title": "Šárka", "text": "Šárka\n\nŠárka je ženské křestní jméno. Podle českého kalendáře má svátek 30. června.\n\nEtymologický původ je zřejmě velmi starý a váže se k pohořím a skálám. Srovnejte s korsickým slovem \"sarra\" („horský hřbet“, „návrší“), se španělským \"sierra\" nebo albánským \"sharane\".\n\nSrbsky, bulharsky a dalších jihoslovanských jazycích, \"šarka\" se používá pro zmije (ze slova \"šaren\", které v některých slovanských jazycích znamená \"různorodý\", \"kusý\", tedy v přeneseném významu označuje věrolomnou či proradnou osobu).\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +2,0%.\n\n\nViz článek Šárka (rozcestník).\n\n"}
{"id": "108251", "url": "https://cs.wikipedia.org/wiki?curid=108251", "title": "Světlana", "text": "Světlana\n\nSvětlana je ženské křestní jméno ruského původu. Podle českého kalendáře má svátek 20. března.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +1,3%.\n\nDomácí podoby jména:\n\nSvětlanka, Světluška\n\nDomácí podoby jména\n\nSvětlanka, Světluška\n\n"}
{"id": "108252", "url": "https://cs.wikipedia.org/wiki?curid=108252", "title": "Stela", "text": "Stela\n\nStela (nebo také Stella) je ženské křestní jméno latinského původu, pocházející ze slova \"stella\" – „hvězda“. Jméno se vyskytuje také ve variantě Estel/a.\n\nPodle českého kalendáře má svátek 4. března.\n\nDomácké podoby jména: Stelka, Stelina, Steli(nka), Steluš(ka).\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +11,8 %.\n\n\n"}
{"id": "108253", "url": "https://cs.wikipedia.org/wiki?curid=108253", "title": "Stanislava", "text": "Stanislava\n\nStanislava je ženské křestní jméno. Podle českého kalendáře má svátek 9. června.\n\nVýznam jména je stejný jako u jeho mužského protějšku (Stanislav) – „upevni slávu“, „staň se slavnou“.\n\nV martyrologiu svatých není toto jméno zastoupeno, přesto je jeho obliba velká. Nejenom v Česku by bylo možné najít mnoho Stáň a Stániček, jsou i v Polsku, Bulharsku, na Slovensku a na Balkáně. Je to jméno všeslovanské.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je −0,6 %.\n\n"}
{"id": "108254", "url": "https://cs.wikipedia.org/wiki?curid=108254", "title": "Sára", "text": "Sára\n\nSára je ženské rodné jméno hebrejského původu ( שָׂרָה, \"Sara\"). Podle českého kalendáře má svátek 9. října.\n\nJméno Sara bychom nalezli i pod datem 19. ledna. Sára byla podle Bible manželkou Abraháma a matkou Izáka, jejíž jméno původně bylo Saraj. Podle byla tato změna částí smlouvy s Hospodinem před početím Izáka, kterého porodila ve velice pozdním věku. Jméno se vykládá jako \"kněžna\", \"vznešená paní\".\n\nSaraj nebo Sarai se vykládá jako \"svárlivá, problémová\" v hebrejštině.\n\nSarika znamená \"papoušek, špaček\" v sanskrtu.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +34,5%, což svědčí o velice strmém nárůstu obliby tohoto jména.\n\nV lednu 2006 se podle údajů ČSÚ jednalo o 19. nejčastější ženské jméno mezi novorozenci.\n\n\n"}
{"id": "108255", "url": "https://cs.wikipedia.org/wiki?curid=108255", "title": "Růžena", "text": "Růžena\n\nRůžena je ženské křestní jméno. Vzniklo jako překlad latinského jména Rosa – „růže“.\n\nPodle českého kalendáře má svátek 13. března.\nCírkevní svátek připadá na 23. srpna a připomíná Růženu z Limy. Domácká či zdrobnělá podoba jména je Růženka, Růžička, Růžka či Růže. Latinskou variantou je Rosalie, Rosarie a španělská je Rosita. Další česká podoba je Růže.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -6,7 %, což svědčí o značném poklesu obliby tohoto jména.\n\n\n\n\n\n\n\n\n"}
{"id": "108256", "url": "https://cs.wikipedia.org/wiki?curid=108256", "title": "Radka", "text": "Radka\n\nRadka je ženské křestní jméno. Podle českého kalendáře má svátek 14. září.\n\nZřejmě jde o osamostatněnou podobu jmen Radoslava a Radmila a jazykovědci se domnívají, že jméno lze vysvětlit jako „radostná“ nebo „radující se“.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +1,6%.\n\n\n\n"}
{"id": "108258", "url": "https://cs.wikipedia.org/wiki?curid=108258", "title": "Pavlína", "text": "Pavlína\n\nPavlína je ženské křestní jméno odvozené z latinského \"paulus\" (malý, nepatrný). Jeho mužským protějškem je Pavel, resp. Pavlín. Podle českého kalendáře má svátek 31. srpna. Stejného původu a významu je Pavla, která má svátek 22. června.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +1,7 %.\n\n\n\n\n"}
{"id": "108259", "url": "https://cs.wikipedia.org/wiki?curid=108259", "title": "Pavla", "text": "Pavla\n\nPavla je ženské křestní jméno odvozené z latinského \"paulus\" (malý, nepatrný). Jeho mužským protějškem je Pavel. Podle českého kalendáře má svátek 22. června. Stejného původu a významu je Pavlína, která má svátek 31. srpna.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +1,1%.\n\n\n\n\n\n\n"}
{"id": "108260", "url": "https://cs.wikipedia.org/wiki?curid=108260", "title": "Otýlie", "text": "Otýlie\n\nOtýlie (dříve také Otilie) je ženské křestní jméno. Podle českého kalendáře má svátek 28. ledna. V církevním kalendáři slaví 13. prosince.\n\nToto jméno se dříve psalo jako \"Otilie\". To vzniklo z mužského jména \"Oda\"/Ota – to znamená v němčině „majetek“, \"bohatství\" či „štěstí“. Dalšími variantami jsou Odilia, Otilia, Odilie, Oda i Odeta.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -10,6%, což svědčí o poměrně strmém poklesu obliby tohoto jména.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -10,1%, což svědčí o poměrně strmém poklesu obliby tohoto jména.\n\n\n"}
{"id": "108261", "url": "https://cs.wikipedia.org/wiki?curid=108261", "title": "Olga", "text": "Olga\n\nOlga je ženské křestní jméno. Podle českého kalendáře má svátek 11. července.\n\nToto jméno je ženským protějškem jména Oleg. Je celosvětově velice oblíbené a má mnoho podob. Vedle Oliny, Olyony (Alyony), Oly i Olinky mezi ně patří i Helga. Základem tohoto původně severského jména je staroseverské slovo heilagr čili „svatý“ a jméno se většinou vysvětluje jako „přinášející spásu“. Další podoba je Helga.\n\nNásledující tabulka uvádí četnost jména v Česku a pořadí mezi ženskými jmény ve srovnání roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v Česku (tj. procentní změna se započítáním celkového úbytku žen v ČR za sledované tři roky 1999–2002) je -1,2 %.\n\nOlinka, Oli, Oloušek, Olča, Ola, Olčanda\n\n\n\n\n\n"}
{"id": "108262", "url": "https://cs.wikipedia.org/wiki?curid=108262", "title": "Nina", "text": "Nina\n\nNina je ženské křestní jméno. Jeho původ je pravděpodobně perský, pochází od jména \"Ninos\", které nosil zakladatel asyrského státu. Jeho význam je obvykle uváděn jako „úžasná“. Je to jméno babylonské bohyně moří\n\nV hindském jazyce má význam \"pěkné oči\", ve svahilském jazyce \"matka\", v indiánských jazycích znamená \"mocná, vynikající\", v jazyce Kečuů má význam \"oheň\" a ve starořečtině se vykládá jako \"květina\".\n\nPodle českého kalendáře má svátek 24. října.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +2,8%.\n\n\n\n"}
{"id": "108263", "url": "https://cs.wikipedia.org/wiki?curid=108263", "title": "Nataša", "text": "Nataša\n\nNataša je ženské křestní jméno. Podle českého kalendáře má svátek 18. května.\n\nVzniklo jako ruská domácká podoba jména Natalie.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,6%.\n\n\n"}
{"id": "108264", "url": "https://cs.wikipedia.org/wiki?curid=108264", "title": "Naděžda", "text": "Naděžda\n\nNaděžda je ženské křestní jméno. Podle českého kalendáře má svátek 17. září. Domácká podoba jména je Naďa.\n\nToto ruské jméno staroslověnského původu vzniklo jako doslovný překlad řeckého \"Elpis\", což znamená „naděje“.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -0,1%.\n\n\n\n\n"}
{"id": "108266", "url": "https://cs.wikipedia.org/wiki?curid=108266", "title": "Monika", "text": "Monika\n\nMonika je ženské křestní jméno. Podle českého kalendáře má svátek 21. května.\n\nPůvod má v řeckém \"monos\", což znamená „jediná“,„ jedinečná “, „sama“, „osamělá“. Jiné výklady uvádí, že jméno je odvozeno z latiny ze slova \"monere\", tj. (po)radit, přeneseně tedy „rádkyně“, případně že jméno pochází z fénického jazyka a znamená „bohyně“.\n\nV hindštině jméno Monika (मोनिका) znamená \"poradkyně\" nebo \"nejistá\".\n\nMezi domácké podoby jména patří Moni, Mona, Móňa, Monka, Monča, Monuška, Monice, Monička\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +2,4%.\n\n\n\n\n\n"}
{"id": "108267", "url": "https://cs.wikipedia.org/wiki?curid=108267", "title": "Miroslava", "text": "Miroslava\n\nMiroslava je ženské křestní jméno slovanského původu.\n\nMiroslava, rozšířená v Česku už od 19. století, je vlastně obdobou Slavomíry, Bedřišky či Frederiky, ale bývá pokládána i za český překlad Ireny. Lidově též \"Mirka\". Podle českého kalendáře má svátek 5. dubna.\n\nTomuto jménu odpovídá jeho mužská varianta Miroslav.\n\nZdrobnělina Mira znamená \"moře, oceán\" v sanskrtu.\n\nMiruš, Míra, Mirda, Miruna, Miry, Mira, Mirča, Milouš, Mirečka, Mirous, Miroušek, Mirka, Mirinka, Miruška.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je −0,2%.\n\n\n\n"}
{"id": "108268", "url": "https://cs.wikipedia.org/wiki?curid=108268", "title": "Milada", "text": "Milada\n\nMilada je ženské křestní jméno slovanského původu. Pochází ze staroslovanského jména \"Mlada\", jehož význam je „mladá“. Domácí podoba tohoto jména je Miladka, Míla, Mili, Lada, Mladěnka.\n\nPodle českého kalendáře má svátek 8. února (dříve 29. prosince).\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -3,6%, což svědčí o poměrně značném poklesu obliby tohoto jména.\n\n\n\n\n"}
{"id": "108269", "url": "https://cs.wikipedia.org/wiki?curid=108269", "title": "Marie", "text": "Marie\n\nMarie je ženské křestní jméno, jež má hebrejský původ, a sice ve jméně Mirjam, jež je též přepisováno jako Miriam. V Bibli se jméno objevuje i v řecké podobě Maria (Μαρία). Patrně nejznámější biblickou nositelkou tohoto jména je Panna Marie, matka Ježíše. Někteří badatelé přisuzují jménu egyptský původ a odvozují jej ze slov \"meri Amun\", což doslova znamená „milovaná Amóna“. Nicméně jméno Marie je spojováno i s hebrejským slovem \"mara\", což znamená „drsný“ nebo „hořký“. Jméno také může pocházet i z aramejštiny. Marie, respektive Marjam, by pak znamenalo „kapka moře“, ale také „krásná“ nebo „paní“. Podle českého kalendáře má Marie svátek 12. září a k roku 2014 se jednalo o nejčastěji používané české jméno.\n\nMaruška, Manka, Máňa, Márinka, Marinka, Marina, Marunka, Mařena, Mařenka, Mařka, Mařenečka, Mája, Maja, Májinka, Majka, Maruš, Marienka, Máša, ale třeba i jména postaviček z dětských seriálů Mánička, Maruša\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za roky 1999 až 2002) činilo -4,4%, což svědčí o poměrně značném poklesu obliby tohoto jména. Tento pokles pokračoval i v následujících letech.\n\nV lednu 2006 se podle údajů ČSÚ jednalo o 16. nejčastější ženské jméno mezi novorozenci.\n\n\n\n\n\n\n\n\n"}
{"id": "108270", "url": "https://cs.wikipedia.org/wiki?curid=108270", "title": "Mahulena", "text": "Mahulena\n\nMahulena je ženské křestní jméno. Podle českého kalendáře má svátek 17. listopadu.\n\nJméno Mahulena, které dnes najdeme v občanském kalendáři, je českého původu a snad vzniklo uměle. Nejznámější nositelka tohoto jména byla bezpochyby ta, kterou známe ze Zeyerova dramatu \"Radúz a Mahulena\".\n\nMahu je mytologické jméno indianského kmene Hopiů.\n\nMahulenka, Malena, Malin, Lena, Lenka, Mahu, Mahulka, Muhula\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +4,5 %.\n\n\n\n"}
{"id": "108271", "url": "https://cs.wikipedia.org/wiki?curid=108271", "title": "Magdaléna", "text": "Magdaléna\n\nMagdaléna (také Magdalena, domácky Magda) je ženské křestní jméno. Podle českého kalendáře má svátek 22. července.\n\nSouvisí s městem Magdala (nyní Migdal v Izraeli). V hebrejštině magdala znamená „věž“. Význam jména je „pocházející z Magdaly“, viz Marie Magdalena.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +5,2 %, což svědčí o poměrně strmém nárůstu obliby tohoto jména.\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,5 %.\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +1,0 %.\n\nOd jména existuje mnoho podob, zde je uvedeno jen několik příkladů pro ilustraci: Magda, Magdalenka, Magi, Majdalenka, Maja, Mája, Majda, Majolenka, Madla, Madlenka, Magdička,Magduška, Magdina, Magdinka,Madlenka\n\n\n\n"}
{"id": "108272", "url": "https://cs.wikipedia.org/wiki?curid=108272", "title": "Lenka", "text": "Lenka\n\nLenka je ženské křestní jméno. Podle českého kalendáře má svátek 21. února, podle slovenského 4. června.\n\nPůvod jména může být dvojí. Buď se jedná o domáckou variantu jména Helena, které má řecký původ ve slově \"světlo\" nebo \"pochodeň\" (srovnejte s \"Helios\"), nebo o zkrácenou verzi jména Magdalena — jména odvozeného od biblického místa Magdala. Jako zkrácenina se používá i u jmen Apolena či Eleonor. Domácí podoba jména je Lena, Léňa, Lenča, Lenička apod.\n\nMiloslava Knappová řadí mezi domácké podoby jména Léňa, Lenča, Leni, Lenička, Lenuš, Lenuška, Lenďa, Leník, Lendula, Lendulka, Lendule, Levandule, Leňule, Lenice, Lenuša, Lenin, Leninka, Lenora, Leňoušek, Lenušák, Leňour, Leňourek, Lenčička, Lenčinka, Lendeš či Leňásek.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +1,5%.\n\n\n"}
{"id": "108277", "url": "https://cs.wikipedia.org/wiki?curid=108277", "title": "Karina", "text": "Karina\n\nKarina je ženské křestní jméno. Podle českého kalendáře má svátek 2. ledna.\n\nJméno vzniklo splynutím dvou obdobně znějících jmen. Italské Carina („hezká, milá“) a severské zkráceniny Kathariny („čistá, cudná“).\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +3,9%.\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +2,7%.\n\n\n\n\n\n"}
{"id": "108280", "url": "https://cs.wikipedia.org/wiki?curid=108280", "title": "Hráč", "text": "Hráč\n\nHráč může být:\n\n\n"}
{"id": "108281", "url": "https://cs.wikipedia.org/wiki?curid=108281", "title": "Panenská skála", "text": "Panenská skála\n\nPanenská skála je nejednoznačný pojem, který může mít následující významy:\n"}
{"id": "108285", "url": "https://cs.wikipedia.org/wiki?curid=108285", "title": "Diecézní charita ostravsko-opavská", "text": "Diecézní charita ostravsko-opavská\n\nDiecézní charita ostravsko-opavská (DCHOO) je nezisková humanitární organizace zřizovaná biskupstvím ostravsko-opavským podle Kodexu kanonického práva (kánon 114, 116) jakožto církevní právnická osoba. Je součástí Charity Česká republika a římskokatolické církve. Její činnost se zaměřuje zejména na oblast ostravsko-opavské diecéze, nicméně v omezené míře zaobstarává i humanitární pomoc pro zahraničí. Založena byla krátce po založení ostravsko-opavské diecéze.\n\nNáplň činností organizace je \"služba a pomoc lidem v nouzi, bez ohledu na jejich příslušnost k rase, národnosti, náboženství, státní a politické příslušnosti.\" Organizace provozuje řadu sociálně-zdravotních zařízení na území ostravsko-opavské diecéze. \n\nMimo tuto funkci však realizuje činnost ve vlastních střediscích:\n\nStředisko humanitární pomoci \n(DCHOO v omezené míře organizuje humanitární pomoc pro zahraničí, konkrétně jde (mimo příležitostné sbírky pro oběti katastrof) zejména o program Adopce na dálku, podporující děti na Ukrajině, konkrétně na Podkarpatské Rusi). https://web.archive.org/web/20130829042413/http://shp-ukrajina.caritas.cz/\n\nPoradenské a informační centrum http://dchoo.caritas.cz/\n\nVesnička soužití http://vs.charita.cz/\n\nStředisko sociální aktivizace Horizont http://vs.charita.cz/\n\nŠance domova http://vs.charita.cz/\n\n\nCharita sv. Alexandra http://charita-sv-alexandra.cz/\n\nCharita Bohumín http://bohumin.charita.cz/\n\nCharita Český Těšín http://ceskytesin.caritas.cz/\n\nCharita Frenštát pod Radhoštěm http://www.frenstat.charita.cz/\n\nCharita Frýdek-Místek https://web.archive.org/web/20130818005728/http://www.fm.charita.cz/charita/index.php\n\nCharita Hlučín http://www.charitahlucin.cz/\n\nCharita Hrabyně http://hrabyne.charita.cz/\n\nCharita Jablunkov http://jablunkov.caritas.cz/\n\nCharita Javorník http://javornik.charita.cz/\n\nCharita Kopřivnice http://www.charitakoprivnice.cz/\n\nCharita Krnov http://krnov.charita.cz/\nCharita Nový Jičín\n\nCharita Odry http://odry.charita.cz/\n\nCharita Opava http://www.charitaopava.cz/\n\nCharita Ostrava http://ostrava.caritas.cz/\n\nCharita Studénka http://studenka.charita.cz/\n\nCharita Třinec http://www.charitatrinec.cz/\n\n"}
{"id": "108286", "url": "https://cs.wikipedia.org/wiki?curid=108286", "title": "Viamont", "text": "Viamont\n\nVIAMONT a. s. (VKM: VIA) je česká stavební a železniční společnost provozující několik regionálních železničních drah. Na pronajatých tratích či na tratích jiných provozovatelů dráhy společnost provozovala osobní dopravu, tato činnost však byla vyčleněna do dceřiné společnosti VIAMONT Regio. V minulosti se společnost zabývala také provozování nákladní železniční dopravy, ta však byla vyčleněna do společnosti VIAMONT Cargo, která byla následně prodána.\n\nSídlo společnosti je v Ústí nad Labem. Vznikla 18. srpna 1992 jako Viamont spol. s r. o.. Zakladateli byli Emil Filip, Zdeněk Gráb, Michal Mokrý, Miroslav Plíhal, Jiří Pokorný, Aleš Řebíček, Přemysl Vacek a Jiří Wagner. Základní kapitál společnosti činil 240 000 Kčs, každý ze společníků se zavázal splatit 30 000 Kčs. Počet společníků se v následujících letech snížil z osmi na tři, základní kapitál byl postupně navýšen až na 92 250 000 Kč. 10. listopadu 1995 měli Miroslav Plíhal, Aleš Řebíček a Jiří Wagner ve společnosti třetinový podíl, každý ve výši 30 750 000 Kč. 30. dubna 1996 byl Viamont přeměněn na akciovou společnost. V roce 2003 půjčil Viamont 45 milionů korun nově založené společnosti Via Chem Group, která v té době začala skupovat akcie Spolku pro chemickou a hutní výrobu.\n\nNa počátku července 2006 byl předsedou představenstva zvolen Ing. Luděk Peleška.\n\nV červenci 2012 na sebe společnost podala insolvenční návrh. K 24. červenci 2012 měla jen čtyři zaměstnance, všechny na rodičovské dovolené. Ke stejnému datu vykázala účetní hodnotu aktiv ve výši 104 milionů korun, z toho 41 milionů nelikvidní dluhopisy Via Chem Group splatné v roce 2013.\n\nFirmu založilo několik zaměstnanců Traťové strojní stanice v Ústí nad Labem, jednotky Československých státních drah. Zpočátku byla činnost firmy zaměřená na opravy a rekonstrukce kolejového svršku, později i novostavby drah. V některých průmyslových podnicích (Papírny Štětí, Setuza v Ústí nad Labem, RSM Chemacryl v Sokolově, PKÚ Trmice atd.) provádí údržbu a správu sítě vleček.\n\nV květnu 2001 založila VIAMONT s Dálničními stavbami Praha novou společnost Viamont DSP. Tento koncern se účastní též modernizace železničního koridoru Praha – Děčín. VIAMONT a. s. vlastní nebo vlastnil i další dceřiné společnosti Viamont Servis (dříve Trail Servis), Viamont oil, V-Troll, Viamont Sport, VIAMONT Cargo) a v několika dalších má majetkové podíly.\n\nSpolečnost byla od listopadu 1995 železničním dopravcem, zpočátku v nákladní dopravě, od roku 1997 také v osobní dopravě.\n\nSpolečnost zpočátku přepravovala uhlí pro severočeské elektrárenské společnosti a teplárny. Podnikala také v dopravě štěrku, cementu, obilí, řepy, dřeva, nafty a jiných komodit a v překládce materiálu.\n\n13. ledna 2005 byla oficiálně založeno sdružení evropských nákladních železničních společností „European Bulls“, jehož zakládajícími členy jsou vedle VIAMONTU také společnosti Comsa Rail Transport (Španělsko), NORD CARGO Srl. (Itálie), LTE Logistik- und Transport- GmbH (Rakousko), LTE Logistik a Transport Slovakia (Slovensko), rail4chem Eisenbahnverkehrsgesellschaft mbH (Německo) a Fer Polska (Polsko). Toto sdružení pod společnou značkou European Bulls začalo nabízet svým zákazníkům služby v nákladní železniční dopravě s tím, že dopravcem v daném státě je vždy člen sdružení z tohoto státu, vůči zákazníkovi však sdružení vystupuje jednotně a není tedy nutné poptávat dopravu u každé společností zvlášť.\n\nMezi první významnou aktivitu tohoto sdružení svázanou s VIAMONTEM patřila přeprava obilnin z různých sil v Česku do přístavu Rotterdam, která byla zahájena v roce 2005. Dopravcem v ČR byl samozřejmě VIAMONT, v Německu rail4chem a v Nizozemsku rail4chem Benelux B.V. (dcera německého rail4chem). K předávce souprav mezi lokomotivami VIAMONTU a rail4chem docházelo v německé stanici Bad Schandau.\n\nK 22. srpnu 2007 byla založena 100% dceřiná společnost VIAMONT Cargo a.s. Do této společnosti byly z mateřského Viamontu vyčleněny aktivity spojené s nákladní železniční dopravou. V roce 2008 pak byl Viamont Cargo prodán společnosti OKD, Doprava. Tento krok byl vedením Viamontu zdůvodněn tím, že se chce firma dále věnovat především stavební činnosti.\n\nFirma Viamont si pronajala následující regionální železniční trati a převzala na nich provozování osobní dopravy:\n\nSpolečnost dále provozuje osobní dopravu v úsecích:\n\nV poptávkovém řízení na provozování železniční dopravy na trati mezi Karlovy Vary – Mariánské Lázně, které vyhlásil Karlovarský kraj, zvítězil VIAMONT. Požadoval dotaci 64,60 koruny za vlakový kilometr, zatímco ČD 80,40 koruny a Railtrans 85,20 koruny. Soupravami RegioSprinter měl VIAMONT v této trase jezdit od 1. ledna 2006 do 31. prosince 2010. Drážní zákon ovšem vyžaduje, aby dopravce žádal u správce dopravní cesty (SŽDC) o přidělení dopravní kapacity na trati s ročním předstihem, což v tomto případě udělaly pouze České dráhy. Dotovanou osobní dopravu na této trati tedy VIAMONT zahájil až od grafikonu platného od 10. prosince 2006.\n\nVIAMONT se ucházel ve výběrových řízeních Ministerstva dopravy ČR i o provozování rychlíků v trasách Liberec–Pardubice a Plzeň–Most. Vyhrály České dráhy s cenou, kterou konkurenti pokládají za dumpingovou. Podle Hospodářských novin by Českým dráhám podle jejich průměrných nákladů měla cena vyjít na 100 milionů korun, nabídly však 46 milionů korun a vyhrály. VIAMONT dal nabídku za 97,7 milionu a Connex-Veolia za 99 milionů. Viamont plánoval použít vlaky Desiro od společnosti Siemens.\n\n19. června 2008 byla vyčleněním divize Osobní doprava založena 100% dceřiná společnost VIAMONT Regio, na kterou od 1. ledna 2011 přešlo provozování osobní dopravy z mateřské společnosti. Koncem roku 2011 se holding Viamont této společnosti zbavil a ta se přejmenovala na GW Train Regio a. s.\n\n\n"}
{"id": "108289", "url": "https://cs.wikipedia.org/wiki?curid=108289", "title": "Diecézní charita Plzeň", "text": "Diecézní charita Plzeň\n\nDiecézní charita plzeňská (DCHP) je nezisková humanitární organizace zřizovaná biskupstvím plzeňským podle Kodexu kanonického práva (kánon 114, 116) jakožto církevní právnická osoba. Je členem Sdružení Česká katolická charita a součástí římskokatolické církve. Její činnost se zaměřuje zejména na oblast plzeňské diecéze, nicméně v omezené míře zaobstarává i humanitární pomoc pro zahraničí. \n\nNáplň činností organizace je \"služba a pomoc lidem v nouzi, bez ohledu na jejich příslušnost k rase, národnosti, náboženství, státní a politické příslušnosti.\" Organizace provozuje řadu sociálně-zdravotních zařízení na území plzeňské diecéze. \n\nDCHP také v omezené míře organizuje humanitární pomoc pro zahraničí, konkrétně jde (mimo příležitostné sbírky pro oběti katastrof) zejména o program Adopce na dálku, podporující děti v Bolívii a Paraguayi.\n\n"}
{"id": "108293", "url": "https://cs.wikipedia.org/wiki?curid=108293", "title": "Alan Alda", "text": "Alan Alda\n\nAlan Alda (* 28. leden 1936) je americký herec, režisér a scenárista, který se do širokého povědomí televizních diváků na celém světě zapsal svou rolí chirurga (Hawkeyho-přezdívka) Benjamina Franklina Pierce v seriálu \"M*A*S*H\" (1972 – 1983).\n\nNarodil se 28. ledna 1936 v New Yorku jako Alphonso Joseph D'Abruzzo. Jeho otec byl herec a kabaretní umělec italského původu Robert Alda a matka bývalá revuální tanečnice a miss Manhattanu Joan Brownová. Jako syn herce z kabaretního prostředí, z prostředí divadla i filmu se s hereckou prací důvěrně seznámil již v dětství. Na dobu strávenou v zákulisí kabaretu pak vzpomíná ve svých memoárech takto: „\"Byl to svět drsných vtipů a smíchu dlouho do noci, svět hraní a popíjení a častých pohledů na odhalené zadky, stehna a prsa nahých žen\"“. I když patřil jeho otec v kabaretu k váženým umělcům a pracoval nepřetržitě i během ekonomické krize, se svým platem jen stěží uživil rodinu. Zlom v jeho kariéře přišel se vstupem Spojených států amerických do druhé světové války. Významní hollywoodští herci vstupovali do armády a hledači talentů sháněli nové tváře. V roce 1943 obdržel jeho otec od studia Warner Bros. dlouhodobou smlouvu a i s rodinou se odstěhoval do Hollywoodu, kde natočil svůj první film \"Rapsodie v modrém\" (\"Rhapsody in Blue\"; 1945). Film měl úspěch a z Roberta Aldy udělal přes noc hvězdu.\n\nRozjíždějící se filmovou kariéru Roberta Aldy přerušila rodinná tragédie, když sedmiletého Alana postihla dětská obrna, která tehdy způsobovala tuhnutí kloubů a často i smrt. Pomohla mu experimentální léčba, kterou vyvinula australská sestra Elizabeth Kenneyová (1880 – 1952). Po dvou letech se jeho nohy začaly hýbat a tak se mohl vrátit do školy mezi své vrstevníky. Vrátil se do školy, ale zjistil, že mu bylo lépe ve společnosti dospělých lidí, otcových kolegů. Uzdravil se, nicméně hollywoodská kariéra se zadrhla, a proto když se ozvala Broadway, vrátili se v roce 1949 Aldovi do New Yorku. Jeho otec zde dostal nabídku na hlavní roli v připravovaném muzikálu \"Frajeři a saze\" (\"Guys and Dolls\"). Za svůj výkon v roli hazardního hráče Sky Mastersona sklízel bouřlivé kritiky a v roce 1950 obdržel i prestižní divadelní ocenění cenu Tony. Nyní žil s rodinou na předměstí New Yorku, kde navštěvoval církevní střední školu. Zde se objevil v několika školních představeních a naplno se projevila jeho záliba v psaní. Přispíval do školních novin a dokonce napsal i vlastní divadelní hru, kterou nazval \"Jízdenkou je láska!\" (\"Love's the Ticket\") a k níž složil i dvanáct písní. Hra byla jeho učitelem angličtiny zařazena do repertoáru školního divadla a setkala se s velkým úspěchem.\n\nV roce 1952 se coby šestnáctiletý jinoch zapsal na Forthamovu univerzitu, kde si jako hlavní obor zvolil anglický jazyk. Plně se zde věnoval psaní a divadlu. Ve třetím ročníku využil možnosti a odjel studovat do Evropy na pařížskou Sorbonu. V téže době jeho otec přijal roli v televizním seriálu o špiónech za druhé světové války, který byl natáčen v Amsterdamu. Při občasných návštěvách svého otce v Amsterdamu se v tomto seriálu objevil po jeho boku. V té době se naplno projevila psychická porucha a alkoholizmus jeho matky, která musela být hospitalizována na psychiatrii. Po roce stráveném v Evropě se s matkou vrátil zpátky domů do Ameriky. Jeho otec, který se již dál nedokázal vyrovnávat s manželčinou psychickou poruchou, požádal o rozvod a zůstal v Evropě, kde se v Itálii oženil s Florou Marinovou s níž měl syna Anthonyho. Alan se v posledním ročníku na vysoké škole na jednom koncertě setkal s klarinetistkou Arlene Weissovou. 15. března 1957 se vzali.\n\nNovomanželé se přestěhovali do centra na Manhattanu, kde se mohl naplno věnovat herectví. Jeho herecké začátky nebyly vůbec jednoduché – musel si různě přivydělávat a Arlene dávala hodiny, aby doplnila rodinné příjmy. V roce 1958 se jim narodila první dcera. V téže době získal grant Fordovy nadace na vystupování v Clevelandském divadelním domě, kde se objevoval ve hrách jako byly \"Jobova kniha\" (\"The Book of Job\"; 1958) nebo \"Monika\" (\"Monique\"; 1958). V roce 1961 zazářil poprvé na Broadwayi, když byl obsazen do vedlejší role dobrosrdečného, ale prostoduchého farmářova syna ve hře \"To všechno odnes čas\" (\"Purlie Victorious\"). Hvězdami představení byli Ossie Davis a Ruby Deeová a ze hry se stal obrovský hit. Svým výkonem si vydobyl pověst vycházející hvězdy broadwayské scény. Ve filmové verzi z roku 1963 s názvem \"To všechno odnes čas\" (\"Gone are the Days\", 1963) režiséra Nicholase Webstera debutoval před filmovou kamerou. Koupil dům na okraji New Jersey. Na Broadwayi se stal trhákem her \"Férová hra lásky\" (\"Fair Game for Lovers\"), provokativní komedie s rasovou problematikou \"Básník a kočička\" (\"The Owl and the Pussycat\") a úspěšného muzikálu \"Jabloň\" (\"The Apple Tree\"), kde hrál po boku Barbary Harrisové a Larryho Blydena. Za svůj výkon v tomto muzikálu byl poprvé v kariéře nominován na prestižní divadelní cenu Tony. Objevuje se i v populárních televizních pořadech jako \"The Phil Silvers Show\" (1958), \"Naked City\" (1962), \"The Nurses\" (1963), \"Route 66\" (1963), \"The Trials of O'Brien\" (1965), \"Coronet Blue\" (1967) a \"What's My Line\". V roce 1968 se dostal do širšího povědomí filmového publika díky hlavní roli ve filmu podle autobiografického bestselleru Georgeho Plimptona \"Papírový lev\" (\"Paper Lion\", 1968). Ani tento, ani další filmy, ve kterých se objevil, nebyly úspěšné. Jeho slibná kariéra jakoby uvízla na mrtvém bodě. Záchranou se měl stát chirurg mobilní armádní chirurgické nemocnice Hawkeye Pierce.\n\nV roce 1972 přijal nabídku televizní společnosti CBS k natočení drama z vězeňského prostředí podle námětu Trumana Capota s názvem \"The Glass House\" (1972). Během natáčení ve státní věznici v Utahu jej navštívil televizní producent Gene Reynolds, který právě hledal představitele pro hlavní roli kapitána Pierce do pilotní epizody televizního seriálu \"M*A*S*H\" podle filmového hitu Roberta Altmana z roku 1970. I když se Alanovi scénář, který vzešel z pera známého rozhlasového, televizního a divadelního autora Larryho Gelbarta, velmi líbil, zpočátku váhal zdali se má upsat takovému projektu a teprve 24 hodin před začátkem zkoušek na seriál nabídku přijal. Seriál \"M*A*S*H\" měl premiéru 17. září 1972 a nezaznamenal žádný výrazný úspěch. Časopis \"Time\" jej dokonce označil za jedno z největších zklamání televizní sezóny 1972 – 1973. Ke konci druhé sezóny už měl \"M*A*S*H\" své věrné diváky a stal se čtvrtým nejsledovanějším televizním seriálem. \"M*A*S*H\" se stal trhákem a z Aldy udělal hvězdu. Postupem času se čím dál tím více zapojoval do samotného natáčení. Začal producentům nabízet své nápady a dialogy. Už v první sezóně seriálu se objevil jako autor scénáře epizody \"Boj o jégrovky\" (\"The Long John Flap\"; 1973). V sérii druhé se poprvé ocitl za televizní kamerou, když režíroval epizodu \"Pošta\" (\"Mail Call\"; 1974). Obě tyto profese zkoušel i mimo seriál \"M*A*S*H\". Stal se spolurežisérem (společně s Johnem Badhamem) úspěšné televizní komedii \"6 + 1 s vyhlídkou na Riverside\" (\"6 Rms Riv Vu\"; 1974). V roce 1975 byl tvůrcem a spoluproducentem seriálu \"Vystačíme si\" (\"We'll Get by\"; 1975) a v roce následujícím tvůrcem seriálu \"Hickey\" (\"Hickey\"; 1976). Oba seriály u publika neuspěly a na televizní obrazovce se udržely pouze krátce. Po odchodu Larryho Gelbarta v roce 1976 ze seriálu \"M*A*S*H\" se jeho tvůrčí podíl na seriálu ještě rozšířil – stal se autorem i režisérem třetiny epizod. V průběhu jedenácti let u seriálu \"M*A*S*H\" napsal celkem 23 epizod a 36 jich režíroval. Za svou práci na seriálu \"M*A*S*H\" byl v letech 1972 – 1983 nominován a získal celou řadu prestižních ocenění. Získal celkem 25 nominací na cenu Emmy, přičemž pětkrát si cennou sošku odnesl domů. Na konci sedmdesátých let se stal jediným člověkem v historii televize, který získal tuto cenu jako herec, režisér i scenárista. Od hollywoodského sdružení zahraničního tisku (Foreign Press Association) obdržel za \"M*A*S*H\" šest Zlatých glóbů jako nejlepší komediální herec, od kritiků nejpřísnějších sedm Cen diváků (People's Choice Awards) a třikrát získal cenu pro režiséry Director's Guild Award.\n\nV roce 1978, krátce před startem sedmé sezóny seriálu \"M*A*S*H\", dokončil po šestileté pauze svůj první hraný film. Film se jmenoval \"Příští rok ve stejnou dobu\" (\"Same Time, Next Year\", 1978) a šlo o přepis stejnojmenné úspěšné broadwayské divadelní hry Bernarda Sladea. Zde si zahrál hlavní roli nevěrného účetního George Peterse, který se roku 1951 v malém přímořském hotýlku seznámí s vdanou ženou a po následujících pětadvacet let s ní prožíval každoročně jeden milenecký den. Jeho filmovou partnerkou zde byla Ellen Burstynová. Ještě téhož roku se objevil po boku Jane Fondové ve filmové adaptaci čtyř jednoaktovek dramatika Neila Simona s názvem \"Apartmá v Kalifornii\" (\"California Suite\", 1978). Příběhy o pěti manželských párech, kteří se v týdnu udělování Oscarů náhodně sejdou v jednom z hotelů v Beverly Hills, stejně jako netradiční mimomanželská romance, zaznamenaly u diváků obrovský úspěch. Dohromady získaly oba filmy 7 nominací na Oskara a herečka Maggie Smithová si za svůj výkon ve filmu \"Apartmá v Kalifornii\" zlatou sošku odnesla domů. Jeho druhý pokus dobýt stříbrné plátno vyšel a on se ocitl na vrcholu své kariéry. K následujícímu filmu \"Svedení Joea Tynana\" (\"The Seduction of Joe Tynan\"; 1979), vyprávějícímu o mladém idealizovaném senátorovi, který podlehl zkorumpovanému politickému systému si napsal i scénář. Role jeho filmové partnerky se zde ujala Meryl Streepová. V roce 1980 napsal, režíroval a ztvárnil hlavní roli v komedii o přátelství a citových problémech tří manželských párů, které spolu tráví svou dovolenou, v průběhu čtyř ročních období. Film se jmenoval \"Čtyři roční období\" (\"The Four Seasons\"; 1981) a vedle něj se ve filmu objevily Carol Burnett, Rita Moreno a dvě z jeho tří dcer. Film se stal jedním z finančně nejúspěšnějších snímků roku a upevnil tak jeho pověst jedné z nejtalentovanějších a nejvýnosnějších hollywoodských hvězd.\n\nNa konci roku 1982 oznámil, že jedenáctá sezóna seriálu \"M*A*S*H\" bude poslední. 28. února roku 1983 byl odvysílán poslední díl s názvem \"Na shledanou, sbohem a amen\" (\"Goodbye, Farewell and Amen\"; 1983). Režisérem a spoluautorem této epizody se stal on sám. Závěrečný film zhlédlo zhruba sto dvacet pět miliónů Američanů a sledovanost dosáhla 77%, což znamená, že sedmdesát sedm ze sta Američanů, kteří v tu chvíli měli zapnutý televizor, sledovalo \"M*A*S*H\". Dvouhodinová závěrečná epizoda se tak stala jednou z nejsledovanějších v historii americké televize. Po 11 letech v roli Hawkeyeho Pierce se rozhodl prosadit i v postavách odlišného typu. Prvním dílem se stal televizní seriál \"Čtyři roční období\", napsaný podle jeho úspěšného filmu. Seriál však skončil neúspěchem.\n\nV roce 1984 postihla jeho otce těžká mrtvice, ze které se již nikdy plně neuzdravil. 3. května 1986 jeho otec zemřel. Alda hledal útěchu v práci. V následujících letech napsal dva filmy, ve kterých vytvořil hlavní roli a které režíroval. V prvním z nich, s názvem \"Sladká svoboda\" (\"Sweet Liberty\"; 1986), si bere na paškál showbusiness. Hlavního hrdinu, solidního univerzitního profesora, zavádí jako poradce pro hollywoodský historický spektákl do prostředí filmových intrik a lží. Ve filmu se po jeho boku objevuje Michelle Pfeifferová, Bob Hoskins, Michael Caine a v malé roli Aldovy matky také legenda éry němého filmu a hvězda filmů Davida Wark Griffitha Lillian Gishová. Druhým byl film \"Nový život\" (\"A New Life\"; 1988), ve kterém mu byla partnerkou Ann-Margret. Oba filmy propadly jak u diváků, tak u kritiky. Odmítá nabídky na obnovení seriálu \"M*A*S*H\", aby se pokoušel vymanit ze své image prima chlapíka.\n\nPrvní příležitost k této změně mu dal Woody Allen, když jej obsadil do malé role egocentrického televizního producenta Lestera ve své tragikomedii \"Zločiny a poklesky\" (\"Crimes and Misdemeaners\"; 1989). Film uspěl u kritiky i u diváků a za svůj výkon byl prestižní skupinou newyorských filmových kritiků a organizací newyorských filmových profesionálů National Board of Review označen za nejlepšího herce ve vedlejší roli roku. K těmto oceněním přidal ještě nominaci na cenu Britské akademie filmového a televizního umění (BAFTA).\n\nDo devadesátých let vstoupil dalším autorským filmem, komedií \"Betsyina svatba\" (\"Betsy's Wedding\"; 1990). V roce 1992 vytvořil ve filmu \"Šepoty ve tmě\" (\"Whispers in the Dark\"; 1992) svou další atypickou filmovou roli vrahounského psychiatra. Za svůj výkon byl poprvé nominován v kategorii nejhorší herec ve vedlejší roli na Zlatou malinu. Přerod od image prima chlapíka, jakého znali milióny televizních diváků, k charakterním postavám byl dokonán. Poté, co se na filmovém plátně dokázal prosadit i v charakterních rolích, rozhodl se pro návrat na divadelní prkna.\n\nV roce 1992 se po šestadvaceti letech znovu objevuje na Broadwayi jako hvězda nové hry dramatika Neila Simona Jakeovy ženy (\"Jake's Women\"). Příběh spisovatele středního věku, který řeší svou tvůrčí i životní krizi svérázným způsobem, když své názory a nabyté zkušenosti konfrontuje s několika dívkami a ženami, které osudově vstoupily do jeho života, se dočkal více než 200 repríz a za svůj výkon byl podruhé v kariéře nominován na prestižní divadelní cenu Tony. V roce 1996 si roli zopakoval ve stejnojmenné televizní adaptaci. V roce 1998 byla v produkci herce Seana Conneryho na Broadwayi uvedena hra francouzské dramatičky Yasmine Rezy Kumšt (\"Art\"), ve které tři nerozluční kamarádi debatují o současném umění nad minimalistickým obrazem tvořeným bílými proužky na bílém pozadí, který jeden z nich právě koupil. Vedle něj v roli Marca se v představení objevil Victor Garber jako Serge a Alfred Molina jako Yvan.\n\nNa stříbrném plátně pokračovala jeho spolupráce s Woody Allenem. Objevuje se v Allenově krimikomedii \"Tajemná vražda na Manhattanu\" (\"Manhattan Murder Mystery\"; 1993) a v muzikálu (\"Everyone Says I Love You\"; 1996) po boku Daryl Hanah. Dále se objevil v politické satiře režiséra Michaela Moora \"Kanadská slanina\", ve které se jako americký prezident rozhodne pro vyhlášení války s Kanadou, aby obnovil svou popularitu, v akčním dramatu o vraždě na jedné z nejprestižnějších adres světa \"Vražda v bílém domě\" (\"Murder at 1600\"; 1997) s Wesleyem Snipsem v hlavní roli, ve filmu režiséra Costy-Gavrase o praktikách televizního zpravodajství Město šílenců (\"Mad City\", 1997), ve kterém se objevuje po boku Dustina Hoffmana a Johna Travolty nebo v americké romantické komedii o tom, co se všechno může stát, když se dají dohromady těhotná dívka v podání Jennifer Aniston a sympatický gay Paul Rudd \"Objekt mé touhy\" (\"The Object of My Affection\", 1998).\n\nDevadesátá léta pro něj znamenala také úspěšný návrat na televizní obrazovky. V roce 1993 si splnil jeden ze svých snů, když přijal nabídku americké veřejnoprávní televize moderovat televizní cyklus zabývající se vědou Vědecké hranice Ameriky (\"Scientific American Frontiers\"; 1990 – 2005). Jako moderátor vydržel plných dvanáct let, až do konce cyklu v roce 2005. V roce 1994 byl Americkou televizní akademií za celoživotní práci uveden do Síně slávy. V roce 1994 se objevil v dramatu věnovaném obětem nemoci AIDS \"A kapela hrála dál\" (\"And the Band Played On\"; 1993), který byl natočen pro společnosti HBO a ve kterém se objevila celá řada filmových hvězd (Richard Gere, Phil Collins, Steve Martin aj.). Pro společnost HBO natočil také film \"Bílá míle\" (\"White Mile\"; 1994). Jako host se v roce 1999 objevil v pěti epizodách populárního amerického seriálu z lékařského prostředí \"Pohotovost\" (\"ER\"; 1994 – 2009), kde ztvárnil postavu doktora Gabriela Lawrence, u kterého se začínají projevovat příznaky Alzheimerovy choroby.\n\nDo nového tisíciletí vstoupil s nominací na cenu televizní akademie Emmy za roli v seriálu \"Pohotovost\" (\"ER\"; 1994 – 2009) a na filmovém plátně se objevil po boku Mela Gibsona a Helen Huntové ve filmu \"Po čem ženy touží\" (\"What Woman Want\", 2000). V březnu 2001 se představil na jevišti jako nositel Nobelovy ceny za práci na kvantové teorii Richard Feynman ve hře Petera Parnella QED. V roce 2004 se objevil ve výpravném filmu Martina Scorseseho o životě leteckého průkopníka, režiséra a producenta Howarda Hughese \"Letec\" (\"The Aviator\"; 2004). Za ztvárnění senátora Brewstera byl poprvé nominován na cenu Americké filmové akademie Oscar. V roce 2004 se připojil k sestavě seriálu \"Západní křídlo\" (\"The West Wing\", 1999 – 2006), kde vytvořil postavu republikánského kandidáta na prezidenta Arnolda Vinicka. V seriálu vystupoval až do jeho konce v roce 2006. Za svou roli byl dvakrát (v letech 2005 a 2006) nominován na cenu Emmy a v roce 2006 svou nominaci proměnil ve vítězství. V roce 2005 se na Broadwayi objevil v obnovené verzi Pulitzerovou cenou ověnčené divadelní hře dramatika Davida Mameta z prostředí realitní kanceláře \"Konkurenti\" (\"Glengarry Glen Ross\"). Hra byla nominována na šest cen Tony a svou třetí nominaci v kariéře získal za svůj výkon v roli Shelleyho Levena i Alan Alda. V roce 2005 se zařadil po bok několika málo herců, kteří byli za své herecké výkony v jednom roce nominováni na tři prestižní ceny – na filmového Oscara (za vedlejší roli ve filmu \"Letec\"), televizní Emmy (za roli v seriálu \"Západní křídlo\") a divadelní Tony (za výkon v představení \"Konkurenti\"). Po skončení seriálu \"Západní křídlo\" se plně vrátil na stříbrné plátno. V roce 2005 se na knižních pultech objevily jeho memoáry s názvem \"Nikdy si nedávejte vycpat svého psa\" (\"Never Have Your Dog Stuffed\") s následujícím receptem na spokojenost: „\"Prostě žijte. Trochu se smějte. Ale jestli vážně potřebujete nějakou radu, jestli se bez té rady opravdu neobejdete, pak... ať děláte cokoli, propánaboha, hlavně si nikdy nedávejte vycpat svého psa! \"“.\n\n\n\n\n"}
{"id": "108295", "url": "https://cs.wikipedia.org/wiki?curid=108295", "title": "Děkanát Ostrava", "text": "Děkanát Ostrava\n\nDěkanát Ostrava je územní část ostravsko-opavské diecéze. V současné době jej tvoří 21 římskokatolických farností. Funkcí děkana je pověřen Mons. Josef Gazda, porubský farář.\n\nStav z roku 2013\n\n\n"}
{"id": "108301", "url": "https://cs.wikipedia.org/wiki?curid=108301", "title": "Vilém I. Dobyvatel", "text": "Vilém I. Dobyvatel\n\nVilém I. Dobyvatel (cca 1028 – 9. září 1087) byl jako Vilém II. Normanský v letech 1035 – 1087 normandský vévoda a v letech 1066 – 1087 navíc anglický král. Z anglosaských kronik před \"Normanským záborem\" je znám jako Vilém Bastard.\n\nByl nemanželským potomkem vévody Roberta I. Normandského a jeho neurozené milenky Herlevy (Arlette) z Falaise, která byla dcerou koželuha. Sám Vilém později v dospělosti nadepisoval své listiny jako \"Wilhelmus cognomine bastardus\" I navzdory svému nelegitimnímu původu se stal dalším v řadě normanských vévodů, kteří vládli Normandii již od dob Rolla Normanského. Po předčasné smrti svého otce, který zemřel při návratu z pouti do Svaté země v roce 1035, získal Vilém jako sedmileté dítě vládu v Normandii. Jeho poručníky a ochránci se v této době stali tři mocní muži - arcibiskup Robert z Rouenu, vévoda Alan Bretaňský a hofmistr Osbern. I přesto byl Vilémův život často v nebezpečí a jeho dětství a dospívání se odehrávalo v ovzduší neustálých intrik a strachu. Dva z jeho ochránců - vévoda Alan a hofmistr Osbern byli dokonce zavražděni. Roku 1046 došlo k otevřené vzpouře proti Vilémovi, když se kolem Vilémova bratrance Guye Burgundského seskupilo několik nespokojených normandských feudálů a podporovali Guye v jeho požadavcích na získání vévodského titulu. Vilém se obrátil s prosbou o pomoc na svého lenního pána, francouzského krále Jindřicha I. Společně pak vojska Guye Burgundského porazili. V sedmnácti letech se stal Vilém oficiálně vévodou. V prvních letech dospělosti se proslavil jako zdatný voják v turnajích a rebeliích, které nakonec vedl i proti svému nedávnému spojenci francouzskému králi Jindřichovi, se kterým sousedil v Bretani.\n\nRoku 1049 se v Eu Vilém oženil s Matyldou, dcerou hraběte Balduina Flanderského. K uzavření tohoto manželství se váže jistá příhoda o tom, že Vilém nejprve musel Matyldu zbít, protože se odmítala vdát za bastarda, potom však souhlasila, protože ji svým činem přesvědčil, že je pevný a vytrvalý ve svých cílech. Matyldě pak měl být Vilém na svou dobu nezvykle věrný. Manželé spolu zplodili devět dětí.\n\nNa jaře roku 1051 obdržel Vilém důležité poselství od anglického krále Eduarda Vyznavače. Bezdětný Eduard určil za svého nástupce na anglickém trůně právě svého normanského příbuzného Viléma. Král Eduard tak učinil navzdory velké nelibosti rodu Godwinsonů, kteří si rovněž činili nárok na trůn. Po Eduardově smrti v lednu 1066 vznesl tedy Vilém nárok na anglickou korunu. Spolu s ním však vznesl nárok i norský král Harald III. Hardrada. Na trůn ale nakonec usedl Eduardův švagr Harold II. Godwinson.\n\nV září 1066 se Vilém, ještě jako normandský vévoda, pokusil pouze s několika tisíci muži překročit kanál La Manche, aby se stal vládcem Anglie. Anglický trůn získal 25. prosince 1066 poté, co 14. října porazil v bitvě u Hastingsu vojsko posledního anglosaského krále Anglie Harolda II., který v této bitvě padl.\n\nDobytí Anglie Normany mělo v jejích dějinách zásadní vliv. Došlo tak k nahrazení původně anglosaské kultury za normanskou. Dalším aspektem bylo zavedení francouzského způsobu feudalismu a francouzštiny coby jazyka aristrokracie, a v neposlední řadě tak byl položen základ britské říše, která později ovlivňovala prostřednictvím svých kolonií značnou část světa.\n\nPo dobytí Anglie musel Vilém čelit mnoha rebeliím proti normanské nadvládě. Do jejich čela se postavili anglosaští šlechtici, jejichž majetky byly po jejich porážce vždy přiděleny Vilémovým normanským druhům a věrným šlechticům. Vilém nejprve odebral majetek všem, kteří bojovali po boku Harolda II., a potom vzbouřencům. Jednotkami majetku byly tzv. rytířské lány (knight´s fee), které v době války musely dodat jednoho plně ozbrojeného rytíře. Po této exekuci majetku si Vilém ponechal 1422 manství, jeho nevlastní bratr Robert z Mortrain 795 a druhý bratr biskup Odo z Bayeux 439. Asi pět tisíc normanských rytířů se stalo zároveň vojáky i statkáři. Normané v Anglii žili jako okupační armáda, stavěli hrady na svou obranu proti poddaným. Anglosaských obyvatel bylo asi 1,5 milionů, Normanů jen deset tisíc. Mnohem více než místní odpor ohrožovala Vilémovu moc dánská invaze roku 1069. Dánský král Sven si totiž rovněž činil nárok na anglický trůn, jelikož byl synovcem anglického krále Knuta Velikého. Dánové nakonec uzavřeli s Vilémem mír.\n\nRoku 1070 Vilém sesadil některé anglické biskupy a žádní angličtí biskupové už nebyli jmenováni. Do roku 1086 zanikla stará anglosaská šlechta a do popředí se dostávala normanská aristokracie mluvící odlišnou řečí. Dějiny Anglie byly spojené až do roku 1204 s dějinami Normandie. Starý anglosaský jazyk se začal mísit s francouzštinou (peace-paix, court-cour).\n\nRoku 1086 nechal Vilém sepsat první kompletní anglickou pozemkovou knihu \"Domesday Book\", do níž byli zapsáni všichni držitelé půdy. Podle této knihy bylo v Anglii 9 300 držitelů půdy ze strany šlechty a duchovenstva, 85 tisíc svobodníků, 108 tisíc poddaných a 25 tisíc otroků, ze kterých se v příštím století stali nevolníci.\n\nVe Francii se objevovala snaha Vilémovu moc omezit. V čele stál francouzský král Filip a hrabě Fulko z Anjou. Do rebelie proti otci se zapletl i nejstarší syn Robert, a to hlavně proto, že nemohl využívat peníze ani moc, které mu plynuly z toho, že byl dědicem. Bojištěm se stal Vexin, sporné území na břehu Seiny mezi Rouenem a Paříží. Do Normandie vpadla posádka pevnosti Nantes a Vilém se vydal v červenci 1087 na odvetu, při tažení však byl těžce zraněn a převezen do kláštera sv. Gervase v Rouenu. Navzdory všem neshodám určil za příštího vévodu Normandie svého syna Roberta. Synu Vilémovi svěřil správu Anglie a syn Jindřich obdržel značný obnos peněz. Vilém Dobyvatel zemřel 9. září 1087 a jeho pozůstatky byly převezeny do opatství sv. Štěpána v Caen, kde byl pochován. Ve druhé polovině 16. století během náboženských válek byl králův mramorový náhrobek i hrob zničen a většina králových kosterních pozůstatků ztracena; současný náhrobek je až z 19. století.\n\nPo pohřbu začal ihned spor mezi jeho syny. Boje probíhaly v Anglii a Normandii, nakonec z nich vyšel jako vítěz Jindřich.\n\n"}
{"id": "108304", "url": "https://cs.wikipedia.org/wiki?curid=108304", "title": "Sémiotika", "text": "Sémiotika\n\nSémiotika (z řec. σημειον \"sémeion\", znak, označení) je nauka o znakových systémech. Oblastí jejího zájmu nejsou jen jazykové znaky, ale obecně i všechny ostatní znakové systémy (piktogramy, dopravní značky apod.). Vlastní znakové systémy s pravidly gramatickými i sémantickými mají mj. umělecké obory, náboženství, hry nebo rituály. Za zakladatele moderní sémiotiky je považován americký filosof Charles Peirce (1839–1914), jenž rozdělil znaky na ikony, indexy a symboly.\n\nSémiotika se podle obecně uznávaného rozdělení Charlese Morrise dělí na\n\nFerdinand de Saussure, považovaný za otce moderní lingvistiky, používal pro sémiotiku termínu sémiologie a její náplň definoval jako zkoumání „života znaků v lidské společnosti“. Do znakových systémů zahrnoval mj. i Morseovu abecedu, znakový jazyk neslyšících nebo hru v šachy, pozdější strukturalisté připojili řadu dalších (těsnopis, lidové kroje ad.). Lingvistika pak je disciplínou sémiologii podřazenou, neboť se jako věda zabývá jen jedním z mnoha znakových systémů. Pojmu „sémiologie“ se jako synonymu k sémiotice v některých státech dává přednost dodnes (např. ve Francii).\n\n\n"}
{"id": "108306", "url": "https://cs.wikipedia.org/wiki?curid=108306", "title": "Katedrála Božského Spasitele", "text": "Katedrála Božského Spasitele\n\nKatedrála Božského Spasitele (také bazilika Božského Spasitele) v Ostravě je spolu s konkatedrálou Nanebevzetí Panny Marie v Opavě hlavním kostelem ostravsko-opavské diecéze. Nachází se v Moravské Ostravě uprostřed náměstí Msgre. Šrámka a jde o druhý největší kostel na Moravě, hned po velehradské bazilice.\n\nVybudována byla v letech 1883–1889 v novorenesančním slohu podle plánů Gustava Meretty, stavbu řídil ostravský architekt Clemens Hladisch (Klement Hladiš) a vnitřní výzdobu navrhoval Max von Ferstel. Slavnostní vysvěcení provedl olomoucký arcibiskup Theodor Kohn 16. července 1889. Katedrálním kostelem je od zřízení ostravsko-opavské diecéze, ke kterému došlo 30. května 1996.\n\nBudova katedrály je trojlodní se zakončenou půlkruhovou apsidou. Hlavní loď je 14 metrů široká a 22 metrů vysoká, boční lodě jsou 7 metrů široké a 10 metrů vysoké. Celková délka budovy je 68 metrů. Nad katedrálou se tyčí dvě symetrické čelní věže vysoké 67 metrů. Dovnitř se vejde 4000 lidí, proto je katedrála druhá největší církevní stavba na Moravě (hned po bazilice na Velehradu). Ve výšce bočních lodí se nachází trojdílná římsa, kterou nese dvanáct volně stojících sloupů iónského slohu z pískovce. Klenba hlavní lodi je dělená pilastry v korintském slohu.\n\nDne 23. května 1871 rozhodla městská rada o záměru stavby nového farního kostela, který by nahradil již nevyhovující farní kostel svatého Václava. Ten jednak nepojal stále se zvyšující počet věřících a jednak nevyhověl úředním požadavkům na veřejné budovy. Po protipožární kontrole vyzvalo 2. ledna 1882 okresní hejtmanství v Místku zástupce města, aby stavbu nového kostela zahájili. Zastupitelstvo pak na své schůzi 5. října 1882 vyslovilo souhlas se stavbou nového farního kostela.\n\nSlavnostní výkop základů uskutečnili starosta Anton Lux a farář Josef Spurný 4. října 1883, v den císařových jmenin. Výše úvěrů, které zatížily obecní pokladnu, vedla ke kritice Luxovy práce. Když byla v říjnu 1885 projednávána nová půjčka na stavbu, postavili se zástupci města proti starostovi a žádost o úvěr zamítli. Nadto prosadili kontrolu účtů stavby. Roztrpčený starosta na to reagoval okamžitou abdikací. Tato však nebyla přijata a Lux ve svém úřadě setrval až do řádných voleb v červenci 1888. I poté však byl aktivním členem kostelního konkurenčního výboru.\n\nKostelní konkurenční výbory byly na Moravě zřizovány dle zemských zákonů z roku 1864 a 1874. Šlo o dozorčí a výkonné orgány, které byly nezřídka objednavateli projektů a mobiliářů nových kostelů, čímž významně zasahovaly do jejich finální podoby. Uplatňovaly se zejména tam, kde ve farním svazku bylo více obci. Kostel Božského Spasitele měl sloužit hned čtyřem obcím, které se na jeho stavbě měli podílet poměrnou částkou. Tyto obce však usilovaly o vlastní farní správu a kostel, proto příspěvky na stavbu moravskoostravského kostela byly často příčinou sváru. Další tok financí byl spíše paradoxní. Zatímco olomoucké arcibiskupství, které nad kostelem převzalo patronát a mělo tak dle patronátního práva uhradit třetinu nákladů stavby, vyplatilo jen necelých 33 tisíc zlatých, vysoké částky poskytli darem židovští podnikatelé, jako byl svobodný pan Rotschild a bratři Gutmannové. Stavba celkem přišla na 368 tisíc zlatých, z toho 33 tisíc zlatých stály vnitřní úpravy a mobiliář.\n\nAutorem původního hlavního oltáře byl známý vídeňský architekt Max von Ferstel. Von Ferstel se snažil o harmonii oltáře se zbytkem budovy, navrhl proto novorenesanční architekturu se čtyřmi sloupy. Sloupy, u vrcholu dekorované znaky Rakouska, Moravy, Moravské Ostravy a olomouckého arcibiskupství, nesly polygonální tambur s hlavami evangelistů. Tambur ukončovalo královské jablko, symbol Kristovy vlády nad lidstvem. Po druhé světové válce bylo rozhodnuto o změnách interiéru kostela, které provedl pražský architekt J. Čermák. Původní oltář byl nahrazen novým křídlovým. Ten stál na masivních mramorových nohách. Menza byla zhotovena z jediného kusu mramoru; kvádr kamene musel být dovezen až z Rumunska, protože české lomy nedodávaly kameny takové velikosti. Uprostřed stál svatostánek s baldachýnem zhotovený z měděného pozlaceného plechu pro oltářní kříž. Veřejnosti byl nový interiér poprvé představen na půlnoční mši 24. prosince 1954. V sedmdesátých letech 20. století došlo k obílení zdí, čímž zanikly původní malby. Nad oltářem byl umístěn plastický nápis \"Kristus vítězí, kraluje, vládne.\" V osmdesátých letech byl provizorní obětní stůl nahrazen mramorovým. Jeho vysvěcení provedl 23. září 1989 olomoucký arcibiskup František Vaňák. V roce 1999 byl na hlavní oltář umístěn relikviář s ostatky svaté Hedviky Slezské a nový zlacený oltářní kříž sloužící zároveň jako procesní.\n\nV katedrále jsou instalovány dvoje varhany. Malé postavili bratři Riegrové ve třicátých letech 20. století a slouží dodnes. Velké postavil Jan Tuček v letech 1938–1939. Složitá pneumatická traktura byla značně poruchová a přes časté opravy sloužil nástroj vždy jen několik let a poté musel být odstaven. V červnu 1995 se naskytla příležitost koupit velké píšťalové varhany z Německa postavené v roce 1959 německou firmou Fúhrer. Ty měly celkem 42 znějících rejstříků (z toho 10 rejstříků jazykových), tři manuály a zásuvkovou mechanickou trakturu. Z hodnoty varhan 250 000 marek muselo biskupství zaplatit jen desetinu. Krnovský varhanář Václav Smolka z nich v září 1998 sestavil nové varhany. Původní cena projektu byla odhadnuta 1 350 000 Kč, konečná částka činila 2 240 000 Kč. Dalších 560 000 Kč stály ostatní náklady, jako dovoz varhan, úpravy kůru aj.\n\nPoužití zmíněného píšťalového fondu v kombinaci s umístěním varhan na akusticky nevyhovujícím kůru je vnímáno jako problematické, zvuk varhan je pro prostory katedrály slabý a nedostačující pro doprovod liturgie. Zvukové a mechanické kvality nástroje jsou nicméně hodnoceny pozitivně, což z těchto varhan činí vhodný koncertní nástroj.\n\nV září 2014 byla zahájena rozsáhlá rekonstrukce katedrály. Ta zahrnovala opravu střechy lodi a věží, krovů, sousoší mezi věžemi, opravu oken a dveří, novou fasádu. V interiéru jde o novou podlahu, opravené lavice, novou elektroinstalaci, topení do lavic, doplnění osvětlení a výmalbu. V bočních lodích je instalována expozice o diecézi a v bočním průchodu u vchodu vzniklo WC pro účastníky bohoslužeb a návštěvníky kostela. Křestní kaple byla změněna na eucharistickou kapli se svatostánkem a možností adorace Nejsvětější Svátosti přes den. Mariánský oltář P. Marie Lurdské je umístěn na místo oltáře se svatostánkem.\n\nVýrazná je změna barvy fasády. Červenožlutou kombinaci nahradila nově navržená barevnost. Nové odstíny nekopírují historickou barevnost, ale na rozdíl od předchozí červenožluté kombinace se drží staršího principu, kdy základní ustupující plochy jsou tmavší než zdobné prvky vystupujících ploch.\n\nV šesti oknech jsou instalovány transparentní LCD displeje na kterých jsou promítané vybrané práce studentů Fakulty umění Ostravské univerzity.\n\nCelkové náklady na rekonstrukci jsou vyčísleny na 60 miliónů korun.\n\nSlavnostní znovuotevření katedrály pro veřejnost se uskutečnilo 22. 11. 2015.\n\nKatedrála Božského Spasitele je otevřena pro turisty denně mimo neděli, pondělí a státní svátky. Úterý - sobota od 8,15 - 12,15 hod. a 13,15 - 17,15 hod. \n\n\n"}
{"id": "108308", "url": "https://cs.wikipedia.org/wiki?curid=108308", "title": "Kultura s lineární keramikou na území Česka", "text": "Kultura s lineární keramikou na území Česka\n\nKultura s lineární keramikou (starší název: kultura s volutovou keramikou, kultura s páskovou keramikou; zkratka: LnK) je označení pro neolitickou kulturu rozšířenou ve střední Evropě v 6. tisíciletí př. n. l., nazvanou podle charakteristické výzdoby nádob rovnými či zavinutými čarami. Její nositelé byli vůbec prvními zemědělci na českém území. Postupně se rozšířila na rozsáhlé území od dolního Porýní na západě až po Prut na východě. V Čechách pozvolna přechází přes tzv. šárecký typ v kulturu s vypíchanou keramikou, zatímco Morava se dostává do sféry kultury lengyelské.\n\nNeolitická sídliště byla obvykle otevřená a neohrazená, rozkládala se v nížinných polohách (do 350 m n. m.) na úrodných spraších v blízkosti vodního toku nižšího řádu. O velikosti osad se neví nic přesného, spíše se uvažuje skromněji o menších celcích se třemi až pěti domy, kde mohla žít komunita šedesáti až sta lidí. Nejlépe archeologicky poznaným sídlištěm kultury s lineární keramikou je lokalita Bylany. Další významné lokality jsou Roztoky u Prahy, Březno, Chabařovice, Chotěbudice, Křimice, Močovice, Úhřetice, Sobčice , Nový Bydžov nebo Vochov. Na Moravě pak Strachotín, Mohelnice.\n\nU některých osad nížinného charakteru bylo identifikováno ohrazení (Vedrovice u Moravského Krumlova byly ohrazeny příkopem neckovitého tvaru, dále i Brno-Nový Lískovec, Uničov), Libiš nebo Praha-Liboc. Předmětem diskuse zůstavá, zda se jednalo o obranná hrazení či zda jejich účelem bylo vydělit sídlištní plochu, resp. zda měla i nějaký symbolický charakter.\n\nJen ojediněle se podařilo archeologicky prokázat v mladší fázi LnK osídlené výšinné polohy (Leskoun u Moravského Krumlova), Šárka v Praze nebo Mužský u Mnichova Hradiště, Rubín u Podbořan, Lopata. Známé jsou i jeskynní lokality (jeskyně v Moravském krasu: Švédův stůl, Pekárna; v Čechách Srbsko, Tetín).\n\nTypickou stavbou je tzv. dlouhý dům kůlové konstrukce: obvykle pět řad kůlů vytváří trojlodní vnitřní prostor. U vnějších stěn je hustota sloupů hustší, sloupy mohou být zapuštěny do základového žlabu. Domy LnK byly orientovány ve směru sever-jih, resp. severozápad–jihovýchod. Snad sedlová střecha byla asi kryta řezaným rákosem, obvodové stěny tvořil proutěný výplet omítnutý mazanicí. Šířka domů je téměř uniformní: pohybuje s mezi 5,5–7 metry. Naopak délka může sahat od 6–9 metrů až k 45 metrům (Postoloprty nebo Březno). Na Moravě se vymezuje v nejstarší fázi LnK tzv. mohelnický typ dlouhého domu.\n\nOtázkou zůstává jaké bylo vnitřní členění těchto domů a dále k jakému účelu sloužily jámy, které se nacházejí podél podélných stěn těchto domů (bývá zpochybňováno tradiční vysvětlení, že se jedná o těžební jámy, z kterých byl odebírán materiál na omazání stěn).\n\nVzácně se na některých sídlištích podařilo prozkoumat studny, v kterých se díky přítomnosti vody a nepřítomnosti kyslíku se zachovaly organické materiály. Známý je nález z lokality Mohelnice, kde byla objevena studna čtvercového půdorysu z nejstarší fáze LnK. V ní se zachovalo dřevěné dubové roubení a dále i zbytky lýkových provazů či dřevěných dýh z věder. Další studně byly prozkoumány v Asparnu nebo Mostě.\n\nLid s lineární keramikou pohřbíval své mrtvé kostrovým ritem ve skrčené poloze, nebyly pozorovány rozdíly mezi muži a ženami. V některých hrobech se nachází skromná výbava (1–3 nádoby, broušená či štípaná industrie, někdy spondylový šperk).\nNa Moravě nejlépe prozkoumanými pohřebišti jsou Vedrovice (dvě polohy: Vedrovice – Široká u lesa: 96 hrobů a Vedrovice – Za dvorem: 16 hrobů). Dále bylo ve Vedrovicích přímo v areálu sídliště objeveno 12 hrobů, z toho 9 dětských. Další pohřebiště bylo prozkoumáno v Těšeticích, kde ležela skupina hrobů v oblasti severovýchodně od rondelu (ten je mladší než hroby). V Čechách zatím nebylo objeveno samostatné pohřebiště kultury s lineární keramikou. Vyskytují se samostatné hroby nebo jejich malé skupiny, které ovšem nejsou jasně vydělené ze sídelního areálu (např. Praha-Liboc).\n\nChronologii pro lokality na území Čech zpracovali Bohumil Soudský a Evžen Neustupný:\n\nŠiroké spektrum tvarů keramiky (bombovité nádoby, mísy, misky, dvojkónické nádoby, putny s horizontálními uchy). Výzdoba z hlubokých a širokých žlábků. Keramika je hrubá a širokostěnná.\nLinie se zužuje a žlábky jsou mělké. Uplatňuje se páska vyplňovaná vpichy, dále i notové hlavičky. Pásky připomínají písmeno A.\nPředevším hluboké mísy a bombovité nádoby zdobené rytou linií a vpichem, vyplňovanou páskou a notovými hlavičkami.\nUplatňuje se páska plněná zářezy a linie složené z vpichů.Dále bombovité nádoby, ale vedle nich už i hruškovité nádoby. Specializuje se \"žebříček\".\nŠárecký typ\n\nChronologii pro moravské lokality zpracovali Rudolf Tichý a Zdeněk Čižmář:\n\nPro keramiku je typická výzdoba pouze širší linií, výzdoba neobsahuje notovou značku, naopak obsahuje motiv obilných klasů a motiv deště, plošné brázdění povrchu prsty, hrubé barbotino. Nádoby jsou vyrobeny z hrubší hlíny s organickým ostřivem. Mezi tvary převládají spíše dvojkonické než kulovité nádoby, dále se vyskytují mísy na nožkách, láhve a putny. Významné lokality jsou Žopy, Vítovice, Žadlovice-Újezd, Mohelnice, Uničov, Bojanovice, Boskovštejn, Pavlice\nMizí mísy na nožkách, žlábky jsou o něco tenčí. Ojediněle se objevuje motiv deště a velmi vzácně na konci linií sporadické dolíky považované za počátek notové výzdoby. Nálezy z této fáze jsou známé z pohřebiště u Vedrovic.\n\nMezi keramikou se nevyskytují žádné dvojkonické nádoby, převládají kulovité nebo polokulovité tvary. Dno přechází plynule v oblouk. Typické jsou putny s nahoru zvednutými uchy s otvorem. Přímo v keramické hmotě se často vmíchával grafit, povrch se upravoval tuhováním. Nálezy pochází z z areálu hrazené osady u Vedrovic.\nVe výzdobě nádob se pořád uplatňují noty, ale ty již nemají pravidelný tvar, také se ztenčují linie., Výzdoba se je méně kvalitní. NNálezy pochází z z areálu hrazené osady u Vedrovic.\nDovršuje se předchozí vývoj, keramika je zdobena liniemi s dvojitými záseky a dále strožovanými dolíky. Výzdobný styl se rozpadá.\n\nŽeliezovská skupina a Šárecký stupeň kultury se lineární keramikou\n\n\n"}
{"id": "108318", "url": "https://cs.wikipedia.org/wiki?curid=108318", "title": "Děkanát Nový Jičín", "text": "Děkanát Nový Jičín\n\nDěkanát Nový Jičín je územní část ostravsko-opavské diecéze. Novojičínský děkanát je území rozprostírající se na asi větší polovině okresu Nový Jičín východně od řeky Odry, která tvoří hranici s děkanátem bíloveckým. V současné době jej tvoří 27 římskokatolických farností.\nV čele děkanátu je momentálně děkan Mons. Mgr. Alois Peroutka, Th.D., farář v Novém Jičíně.\n\nMístoděkanem je momentálně P. Rudolf Swienczek, farář z Frenštátu pod Radhoštěm.\n\n"}
{"id": "108319", "url": "https://cs.wikipedia.org/wiki?curid=108319", "title": "Devin Townsend", "text": "Devin Townsend\n\nDevin Garrett Townsend (též znám jako \"Hevy Devy\" nebo \"Devy\"; narozen 5. května 1972 Vancouver, Kanada) je kanadský hudebník a producent žijící v Britské Kolumbii. Jeho hlavními nástroji jsou kytara a vokály. Jeho hudba spadá do mnoha žánrů, nejobecněji se popisuje jako tzv. progressive metal s prvky industrial hudby a dalších.\n\nPřed lety mu byla diagnostikována bipolární afektivní porucha, tou však dnes již netrpí. Jeho psychický a fyzický stav se rapidně zlepšil zejména po vysazení marihuany a alkoholu.\n\nVystupuje se svým projektem \"The Devin Townsend Project\" a, do nedávna, se svou skupinou \"Strapping Young Lad\", která se ovšem roku 2007 rozpadla po dvanácti letech aktivní tvorby v neměnné sestavě. Vedle Strapping Young Lad vystupoval mnoho let s projektem \"The Devin Townsend Band\", pod jehož hlavičkou nahrál většinu svých sólových alb.\n"}
{"id": "108325", "url": "https://cs.wikipedia.org/wiki?curid=108325", "title": "Nejdek", "text": "Nejdek\n\nNejdek ( ) je město v okrese Karlovy Vary v Karlovarském kraji, 15 km severozápadně od Karlových Varů. Město se nachází uprostřed masivu Krušných hor, obestoupené hustě zalesněnými příkrými svahy okolních kopců, sevřené v úzkém údolí řeky Rolavy. Nejdek je město pohraniční, na spojnici Karlových Varů a Saska. Žije zde  obyvatel.\n\nMěsto se rozkládá v údolí Rolavy a v několika menších údolích kolem. Město je v kopcovitém terénu Krušných hor a obklopují ho jehličnaté a smíšené lesy.\n\nMěstem protéká řeka Rolava. Menší přítoky tvoří: Nejdecký potok (Rodišovka), na kterém se nachází vodní nádrž Lesík (využívána ke koupání a rybaření); Oldřichovský potok, Limnický potok a Lužecký potok.\n\nPrvní písemná zmínka o Nejdku pochází z roku 1340. Vznik městečka je spojen s těžbou cínu, která zde existovala ve 14. až 16. století. Největší rozmach těžby zde byl v letech 1446–1602, kdy Nejdek patřil loketskému hraběcímu rodu Šliků. V té době se zde začala těžit také železná ruda a v okolí Nejdku vznikly hutě a hamry.\n\nAž do roku 1945 byla drtivá většina obyvatel německé národnosti. V roce 1945 byli do Nejdku repatriováni potomci českých exulantů z doby pobělohorské. K udržení jejich pospolitosti a vazeb přispívá významně spolek Exulant a Farní sbor Českobratrské církve evengelické. \n\n\n\n\nKaždoročně se zde pořádá v červnu Nejdecká pouť a v prosinci Krušnohorský vánoční jarmark. Pravidelně každý měsíc od září do května se koná koncert vážné hudby v rámci Kruhu přátel hudby. Koncerty se konají ve velkém sále kina. V kulturním domě v Nejdku se každý měsíc koná hudební koncert (rock, bigbeat, jazz aj.).\n\nMěstem prochází železniční trať Karlovy Vary – Johanngeorgenstadt a silnice II. třídy II/220.\n\n\n\n\n\n"}
{"id": "108327", "url": "https://cs.wikipedia.org/wiki?curid=108327", "title": "Škoda Superb", "text": "Škoda Superb\n\nŠkoda Superb je osobní automobil střední/vyšší střední třídy a vlajková loď automobilky Škoda Auto vyráběný od roku 2001.\n\nSedan Superb byl představen na Ženevském autosalonu v roce 2001 pod názvem \"Škoda Montreux\" a v prosinci téhož roku se začal prodávat. K dispozici byly jedna karosářská verze a tři stupně výbavy.\n\nPrvní generace se vyráběla ve výrobním závodě Kvasiny, ale i na Ukrajině, v Indii, v Bosně a Kazachstánu. Byla postavena na podvozkové platformě B5, kterou sdílela například s vozem Volkswagen Passat, oproti němu měla o 10 cm delší rozvor. Prodloužený podvozek vznikl původně pro Čínu, kde podnik Šanghaj-VW vyráběl model Passat, který nižším Asiatům poskytoval více prostoru pro nohy při využití stejné karosérie. V roce 2002 byl (opět v Ženevě) představen koncept Škoda Tudor, sportovní kupé, které ze Superbu vychází, ale do výroby se nikdy nedostalo. \n\nRoku 2006 došlo k omlazení modelu.\n\nZákazníkům bylo dodáno 133 955 vozů, přičemž hranice 100 000 vyrobených vozů byla překročena 17. srpna 2006.\n\nV roce 2005 Volkswagen v Číně uvedl na trh Volkswagen Passat Lingyu, který karosářsky i technikou vycházel z první generace Škody Superb, pouze přední a zadní část vozu byla změněna v duchu ostatních modelů vyráběných pod značkou Volkswagen. Passat Lingyu se dočkal modernizace v roce 2009, ale i po ní zůstaly v nabídce motory a další součásti shodné s první generací Superbu.\n\n1. prosince roku 2001 byl vůz uveden na trh. O pohon se zprvu staraly tři zážehové a dva vznětové motory. Paleta zážehových zahrnovala čtyřválcové jednotky o objemu 2,0 litru s výkonem 85 kW, 1,8 T (110 kW) a šestiválec o objemu 2,8 litru s výkonem 142 (pro některé trhy 140) kW. Kdo preferoval naftu, mohl vybírat mezi čtyřválcem 1,9 TDI o výkonu 96 KW a dvouapůllitrovým šestiválcem o 114 kilowattech.\n\nRok 2002 obohatil nabídku vznětových motorů o agregát 1,9 TDI, tentokrát s výkonem 74 kW. Rovněž došlo k vylepšení choulostivé přední nápravy, kde byla původně hliníková příčná ramena nahrazena ocelovými.\n\nV roce 2003 došlo k modernizaci vznětového šestiválce. Ten se zbavil značného turboefektu, jeho výkon vzrostl až na 120 kW a splňoval již emisní normu Euro 4. Též byly modernizovány pětistupňové i šestistupňové převodovky.\n\nKe zvýšení variability interiéru došlo roku 2004. Automobil dostal možnost sklopení zadních sedadel, základní objem zavazadlového prostoru se mírně zvýšil z 462 na 480 litrů, po sklopení zadních opěradel (v poměru 1:3 a 2:3) činil objem až 945 litrů.\n\nPsal se rok 2005 a vozidlo doznalo dalších změn. Především se dočkalo nového volantu a doplnění výbavy. Kromě standardní verze podvozku byla k dispozici i snížená či zvýšená. Vůz dostal také účinnější přední brzdy a zadní část se sklopnými sedadly byla speciálně vyztužena. Taktéž přibyly dva přeplňované vznětové motory. Tím prvním byl motor 1,9 TDI s výkonem 77 kW, druhým pak dvoulitr se 103 kilowatty a filtrem pevných částic. Pro neplnění emisní normy Euro 4 se se naopak z nabídky vytratily turbodiesely o výkonech 74 a 96 kW.\n\nNárazovými testy Euro NCAP prošla první generace Superbu v roce 2003, konkrétně s motorem 1,9 TDI a ve výbavě Comfort. Za ochranu dospělé posádky si odnesl celkem 26 bodů, což znamenalo výsledek čtyř z pěti hvězdiček.\n\nStandardně byl automobil k mání s manuální pětistupňovou, u některých motorizací šestistupňovou převodovkou. K vybraným pohonným jednotkám byla za příplatek dodávána pětistupňová automatická převodovka Tiptronic.\n\nFacelift třetí generace Škody Superb byl představen v květnu roku 2019 v rámci 83. mistrovství světa v ledním hokeji, jehož je automobilka sponzorem. Mezi největší vizuální změnu patří nápis Škoda umístěný na zádi místo loga. Modernizovaný Superb také nově za příplatek nabízí full-LED Matrix světlomety, bezdrátové nabíjení telefonů či nový adaptivní tempomat, který sám upravuje rychlost dle limitů nebo dle zatáček.\n\nModernizace přinesla též plug-in hybridní technologii, kterou Škoda převzala od Volkswagenu Passat GTE. Vůz tak kombinuje benzinový motor 1.4 TSI a elektromotor o výkonu 85 kW. Baterie má kapacitu 13 kWh a umožňuje dojezd čistě na elektriku až 55 km. Hybridní Superb se bude prodávat pod označením Škoda Superb iV. Jeho výroba bude probíhat v továrně v Kvasinách a začne na podzim roku 2019.\n\n\n"}
{"id": "108328", "url": "https://cs.wikipedia.org/wiki?curid=108328", "title": "Venušiny kuličky", "text": "Venušiny kuličky\n\nVenušiny kuličky je erotická pomůcka určená ženám, která se také označuje jako \"vaginální kuličky\".\n\nJiž podle názvu se jedná o těleso tvaru koule resp. o dvě kuličky velikosti o průměru 2,5-3,5cm. V každé z nich je dutina a v ní je vložena menší kulička z těžšího materiálu. Při pohybu se malá kulička uvnitř rozhoupe a svou energii pak předává zpět vnějšímu obalu. To vytváří \"nové\" pohyby uvnitř vagíny a vzniká samovolná stimulace. Čím jsou pohyby těla aktivnější, tím se stimulace zvýší. Nejlevnější kuličky jsou spojeny kratším tkaným provázkem a pokračují delším provázkem tvořícím očko, toto slouží k zachycení kuliček vložených do vagíny. Jejich vnějším obalem je prostý plast. Dražší modely jsou vyráběny ze silikonu včetně propojovací spojky. Jejich výhodou je vyšší hygiena a nižší hlučnost. Nejdražší typy jsou vyráběny z lékařsky čistých silikonových směsí a je možno je vyvařit. Existují také elektro-vibrační modely, ovšem to je spíše dvojité vibrační vajíčko.\n\nPodle materiálu můžeme tedy venušiny kuličky dělit na :\nMateriál by pro daný typ kuliček měl být certifikován odbornou autoritou (v ČR např. Státní zdravotní ústav). Kromě typu materiálu sledujeme při výběru produktu i sílu vibrace a hlučnost. Síla vibrací je daná zejména typem materiálu a váhou vnitřní kuličky. Vibrace jsou nejsilněji přenášeny plastem. Silikon přenáší vibrace hůře. Proto se do silikonových venušiných kuliček vkládají zpravidla těžší vnitřní kuličky. Kovové kuličky jsou obvykle plné, bez dutiny a žádné vibrace nemají. Hlučnost je důležitá, pokud chcete nosit kuličky i na veřejnosti – do práce, na sport, do společnosti apod. Čím dražší jsou, tím bývají obvykle i tišší. Je vhodné brát v potaz také složitost údržby. U hladkého povrchu kuliček je snadná. U složitějších povrchů s různými prolisy a drážkováním, je údržba složitější a je třeba ji věnovat více času. \n\nJednou z cest použití je opakované vsunování a vysunování do pochvy, dalším kupříkladu zavedeni do pochvy s následným vložením penisu a započetím běžného pohlavního styku.\n\nMálo známé jsou ale významné vedlejší účinky této erotické pomůcky, známé již od 50. let 20. století. Jednalo se o tzv. \"Rumba koule\" – většinou čistě ohlazené kamínky nebo dřevěná tělíska z těžších dřevin. Vložením do vagíny dochází k samovolnému stahování pánevních svalů a procvičování pánevního dna – známé jako Kegelovy cviky. Pro toto cvičení je vhodné volit venušiny kuličky menších rozměrů a vyšší váhy.\n\nVenušiny kuličky nejsou pouze erotické pomůcky, ale jsou také pomůckou zdravotní, slouží jako prevence inkontinence. Touto nemocí obvykle trpí ženy po porodu, kdy je oslabeno pánevní dno. Dalším velice dobrým dlouhodobým efektem je to, že po určité době používání budete pociťovat stále silnější orgasmy a i když je zrovna nebudete při sexu používat, tento efekt přetrvá.\n\nDíky malým kuličkám umístěným uvnitř větších dochází při pohybu k vibracím, které se přenášejí na poševní stěnu a stimulují tak ženu uvnitř vagíny po celou dobu, kdy jsou zavedené. K posilování pánevního dna dochází tím, jak se žena podvědomě snaží udržet kuličky uvnitř těla. Předchází se tak inkontinenci a díky posílenému svalstvu pak žena také dokáže lépe uspokojit muže. Venušiny kuličky jsou doporučeny všem ženám, které si chtějí posílit pánevní dno a předejít tak nejen inkontinenci, ale také využít těchto posílených partií k dokonalému sexuálnímu zážitku se svým partnerem. Ze zdravotního hlediska je doporučeno používat venušiny kuličky, které se po použití nemusejí vyvářet, stačí je pouze ošetřit antibakteriálním přípravkem. U takových venušiných kuliček je provázek vyroben z hygienického silikonu, nebo je tímto silikonem potažen.\n\n"}
{"id": "108329", "url": "https://cs.wikipedia.org/wiki?curid=108329", "title": "Teplá fronta", "text": "Teplá fronta\n\nTeplá fronta je rozhraní mezi dvěma vzduchovými hmotami, které se liší teplotou a vlhkostí. Teplá vzduchová hmota se nasouvá na studenou, dochází ke konvekci a tvorbě oblaků. Nejprve se vytváří oblaka typu cirrus fractus a cirrus, z nichž srážky nevypadávají, později se vytváří oblaka typu altostratus, stratus a nimbostratus, v této fázi se již vyskytují atmosférické srážky, většinou mírnější intenzity, avšak delšího trvání. Při přechodu teplé fronty atmosférický tlak vzduchu pozvolna poklesne, teplota vzduchu mírně stoupne. Pro ČR je teplá fronta typická pro chladnější pololetí, kdy je pevnina chladnější než oceán a když teplý oceánský vzduch pronikne na pevninu, jedná se o teplou frontu. Pro letní měsíce je v ČR mnohem častější výskyt studené fronty.\n"}
{"id": "108334", "url": "https://cs.wikipedia.org/wiki?curid=108334", "title": "Děkanát Opava", "text": "Děkanát Opava\n\nDěkanát Opava je územní část ostravsko-opavské diecéze. V současné době jej tvoří 35 římskokatolických farností.\nFunkcí děkana je pověřen P. ThLic. Jan Czudek, farář u Panny Marie v Opavě. Funkci místoděkana vykonává P. Mgr. Petr Bohačík, farář v Březové.\n\nStav z listopadu roku 2019\n"}
{"id": "108335", "url": "https://cs.wikipedia.org/wiki?curid=108335", "title": "Jacques-Yves Cousteau", "text": "Jacques-Yves Cousteau\n\nJacques-Yves Cousteau [\"žak ív kustó\"] (11. června 1910, Saint André de Cubzac u Bordeaux – 25. června 1997, Paříž) byl francouzský námořní důstojník, oceánograf a vynálezce, ochránce přírody, fotograf a filmař zabývající se výzkumem, ochranou a popularizací života moří a oceánů.\n\nPocházel z rodiny advokáta, ale od dětství ho zaujalo létání a moře. Od roku 1930 navštěvoval Námořní školu v Brestu, roku 1933 vstoupil do Francouzského válečného námořnictva, v němž sloužil až do roku 1956, nakonec jako korvetní kapitán. Zasloužil se o zřízení oddílů vojenských potápěčů a vynalezl pro ně první vodní skútr. Přání stát se pilotem se po těžké autonehodě musel vzdát. Roku 1937 se oženil se Simone Melchior a měl s ní dva syny. Za druhé světové války se podílel na odboji a roku 1943 byl vyznamenán Řádem čestné legie.\n\nUž před válkou se zabýval potápěním, postavil si vodotěsné pouzdro na kameru a roku 1942 natočil svůj první podmořský film. Se dvěma spolupracovníky vynalezl dýchací přístroj aqualung (1942), po válce konstruoval výzkumné ponorky a hlubokomořské kamery. Roku 1950 získal vyřazenou britskou minolovku a přestavěl ji na výzkumnou loď \"RV Calypso\", které pak velel a na první výpravě do Rudého moře roku 1952 natočil první podmořský barevný film. Stal se prezidentem Francouzské oceánografické společnosti a ředitelem Oceánografického institutu v Monaku. Roku 1975 objevil v Egejském moři vrak britské lodi HMHS Britannic, potopené 1916. Po roce 1980 dal postavit novou výzkumnou loď \"Alcyone\", která stále slouží výzkumům Cousteauovy společnosti. Natočil přes 100 filmů a publikoval mnoho knih. Vytvořil také populární seriál \"Podmořský svět Jacquese Cousteaua\".\n\nV jeho odkazu pokračuje syn Jean-Michel Cousteau a vnoučata Fabien a Celine.\n\nJeho film \"Svět ticha\" získal roku 1956 Zlatou palmu v Cannes a roku 1957 Oscara za nejlepší dokumentární film, stejně jako filmy \"Příběh červené rybky\" (1959), a \"Svět bez slunce\" (1965). Roku 1979 získal čestný doktorát Harvardovy univerzity a roku 1965 nejvyšší americké vyznamenání, Prezidentskou medaili svobody. Od roku 1988 byl členem Francouzské akademie.\n\nJméno \"Jeancousteau\" nese planetka 6542, kterou roku 1985 objevil Antonín Mrkos na Kleti.\n\n\nNa motivy knih J. M. Cousteau vycházely komiksové příběhy s názvem \"Slavné vraky\" v časopise ABC.\n\n\nŽivotopis na stránkách Francouzské akademie\n"}
{"id": "108341", "url": "https://cs.wikipedia.org/wiki?curid=108341", "title": "Chodov (okres Domažlice)", "text": "Chodov (okres Domažlice)\n\nChodov () je vesnice v západní části okresu Domažlice. Rozkládá se ve svahu hřebene Českého lesa, pod pomníkem Jindřicha Šimona Baara na Výhledech. Do katastru obce spadá také nejvyšší hora Českého lesa – Čerchov \"(1042 m)\". Chodov leží 9 km západně od okresního města Domažlice, 5 km jižně od Klenčí pod Čerchovem a 10 km východně od česko-německého hraničního přechodu Lísková/Waldmünchen. Ves na východě stavebně splývá se sousedním Trhanovem. Žije zde obyvatel.\n\nPůvodně privilegovaná chodská ves je poprvé uváděna v roce 1365. V okolí vesnice na tzv. kostelišti se tajně scházeli nekatoličtí Chodové. Ve druhé polovině 18. století byla v centru vsi postavena pozdně barokní kaple se zvoničkou. Ukázkami lidové architektury jsou roubené chalupy čp. 70 a 71.\n\nDnes je Chodov velkou vesnicí s relativně velkými možnostmi zaměstnání v obci. Občanská vybavenost je zřejmě lepší než v sousedním Trhanově. Ve vsi jsou 2 prodejny potravin, asi dva hostince a základní škola. Sportovní vyžití umožňují dvě hřiště a tělocvična. Obec má vodovod, kanalizaci, sbor dobrovolných hasičů a je plynofikována.\n\nV obci je také památník mistra Jana Husa z roku 1922. Po druhé světové válce dochází ke stavebnímu rozvoji a nárůstu obyvatel, pod kopcem, mezi Chodovem a Trhanovem vznikají průmyslové podniky \"(zejm. dřevozpracující průmysl)\". Z toho důvodu tam bylo tehdy postaveno velké množství nových betonových bytovek, díky nimž v sedmdesátých letech 20. století Chodov stavebně splynul se sousedním Trhanovem. Obě obce si ale dosud zachovaly samostatnost.\n\nNa jižním okraji vesnice se nachází přírodní památka Chodovské skály a jižního cípu katastrálního území zasahuje část národní přírodní rezervace Čerchovské hvozdy.\n\n\nPodle údajů ze SLBD 2001 je národnostní složení v obci poměrně jednotné: 93,4 % občanů je české národnosti a 1,4 % obyvatel jsou Vietnamci. Další národnostní skupiny mají zastoupení pod 1% \"(0,7 % Slováků, 0,6 % Ukrajinců, 0,4 % Moravanů a 0,3 % Němců)\".\n\nProcentuální zastoupení dětí do 15 let vyjma je podle údajů ze 3. července 2006 podprůměrné \"(11,2 %%)\".\n\nV roce 2001 bylo v Chodově 392 ekonomicky aktivních občanů. Míra nezaměstnanosti dosahovala tehdy pouhých 2,3 %, což je výrazně pod průměrem okresu, kraje i republiky. 34,2 % obyvatel bylo tehdy zaměstnáno v průmyslu, 14,5 % v zemědělství a lesnictví, 8,4 % v obchodu, 6,9 % ve veřejné správě a 5,1 % ve stavebnictví. V dalších oborech bylo zaměstnáno pod 20 občanů \"(tj. přibližně pod 5 %)\".\n\nNa katastru obce stálo v roce 2001 173 domů, z čehož 164 bylo trvale obydlených \"(tj. 94,8 %)\".\n\nCelková výměra katastrálního území obce je 895 ha. Zemědělská půda tvoří 41,2 % plochy obce, lesy 52,1 % a zastavěná plocha jenom 1,2 % \"(tj. 11 ha)\".\n\nV Chodově se křižují 2 silnice III. třídy. Jedná se o komunikace z Výhledů do Trhanova a z Pece do Chodova.\n\nŽelezniční doprava je z obce relativně dobře dostupná. Nejbližší železniční zastávka je v Trhanově na trati č. 184 \"(Planá u Mariánských Lázní – Domažlice)\" a je vzdálena asi 1 km z centra vsi. Tato železniční trať také krátce prochází i chodovským katastrem.\n\nHlavní slovo v hromadné dopravě osob mají ale zřejmě autobusy. Obec obsluhují místní linky Díly – Trhanov – Domažlice a Díly – Klenčí pod Čerchovem – Domažlice. V pracovní dny jezdí 12 spojů, o víkendech autobusy v obci nejezdí.\n\n"}
{"id": "108348", "url": "https://cs.wikipedia.org/wiki?curid=108348", "title": "Svoboda projevu", "text": "Svoboda projevu\n\nSvoboda projevu (též svoboda slova) je svoboda vyjadřovat se bez cenzury a bez omezení. Synonymní termín svoboda vyjadřování bývá někdy používán pro indikaci, že nejde jen o svobodu projevu, ale také o svobodu informace a myšlenky přijímat, vyhledávat a rozšiřovat jakýmkoli způsobem, bez ohledu na použité prostředky. Tyto svobody jsou úzce spjaty s konceptem svobody myšlení. V praxi není svoboda projevu v žádném státě absolutní a běžně podléhá omezením, například v případě „projevu nenávisti“ či „vyhrožování“.\n\nPrávo na svobodu projevu je zakotveno jako lidské právo v Článku 19 Všeobecné deklarace lidských práv a v Mezinárodním paktu o občanských a politických právech (MPOPP). MPOPP definuje právo na svobodu projevu jako „právo mít názory, a to bez překážek. Každý by měl mít právo na svobodu vyjadřování“. Svoboda projevu je navíc zakotvena v evropských, amerických a afrických regionálních normách lidských práv.\n\nSvoboda projevu či svoboda vyjadřování jsou zakotveny v mezinárodních a regionálních úmluvách o lidských práv. Toto právo je deklarováno v Článku 19 Mezinárodním paktu o občanských a politických právech, Článku 10 evropské Úmluvy o ochraně lidských práv a základních svobod, Článku 13 Americké úmluvy o lidských právech a Článku 9 Africké charty lidských práv a práv národů.\n\nSvobodu projevu lze najít již v časných dokumentech týkajících se lidských práv, jako je například britská Magna charta libertatum (1215) nebo Deklarace práv člověka a občana, klíčový dokument Velké francouzské revoluce. Na základě argumentů Johna Stuarta Milla je dnes svoboda projevu chápána jako právo zahrnující několik aspektů, tedy nikoli pouze právo na vyjadřování informací a myšlenek, ale také další tři aspekty:\n\nMezinárodní, regionální a státní právní normy též zakotvují svobodu projevu jako svobodu vyjadřování prostřednictvím jakéhokoli prostředku, ať již ústně, písemně, tiskem, přes Internet nebo formou umělecké tvorby. To znamená, že ochrana svobody projevu jakožto práva nezahrnuje pouze obsah, ale také způsob vyjadřování.\n\nPrávo na svobodu projevu je těsně spjato s dalšími právy a může být omezeno, je-li v ostatními právy v konfliktu (viz Omezení svobody projevu). Právo na svobodu projevu je zvláště důležité pro sdělovací prostředky, kde hraje roli jako nositel obecného práva na svobodu vyjadřování pro všechny (viz článek svoboda tisku).\n\nV rámci českého právního řádu je svoboda projevu (spolu s dalšími svobodami) zaručena Článkem 17 Listiny základních práv a svobod. Článek zaručuje svobodu projevu a právo na informace, nepřípustnost cenzury, právo vyjadřovat názory libovolným způsobem a svobodně vyhledávat, přijímat a rozšiřovat ideje a informace bez ohledu na hranice státu. Podle tohoto článku jsou též orgány veřejné správy povinny přiměřeně informovat o své činnosti.\n\nListina v tomto článku připouští možnost zákonného omezení svobody projevu a práva vyhledávat a šířit informace, jde-li o opatření v demokratické společnosti nezbytná pro ochranu práv a svobod druhých, bezpečnost státu, veřejnou bezpečnost, ochranu veřejného zdraví a mravnosti. Právo přijímat informace však nijak omezit nelze.\n\nMezi právní normy, které provádějí konkrétní omezení svobody projevu a dalších souvisejících práv, patří trestní zákon, dnes nahrazený trestním zákoníkem.\nMezi paragrafy trestního zákoníku omezující svobodu projevu patří např.:\nMezi další zákony omezující svobodu projevu patří např.:\n\nSvoboda projevu a vyjadřování má dlouhou historii, mnohem starší, než jsou moderní mezinárodní instrumenty lidských práv. Starověcí Athéňané věřili, že síla přesvědčování je nejtrvalejší silou v lidské kultuře, a jako taková nemůže a nesmí být potlačována. Udává se, že se demokratická ideologie svobody projevu ve starověkých Athénách objevila koncem šestého nebo počátkem sedmého století před naším letopočtem. V islámské etice byla svoboda projevu poprvé deklarována v době volených chalífů, a to konkrétně Umarem v 7. století. V době Abbásovců deklaroval svobodu projevu al-Hašími (bratranec chalífy al-Ma'muna) v dopisu jednomu z náboženských oponentů, kterého se pokoušel konvertovat skrze rozum. George Makdisi a Hugh Goddard tvrdí, že „myšlenka akademické svobody“ na univerzitách byla „vytvořena podle islámských zvyklostí“, jak byly praktikovány ve středověkém madraském systému od 9. století. Vliv Islámu byl „zcela zřejmý při založení první vědomě plánované univerzity“ v Evropě, Università degli Studi di Napoli Federico II založené Fridrichem II. Štaufským v roce 1224.\n\nJednou z nejstarších západních obhajob svobody vyjadřování je \"Areopagitica\" (1644), kterou napsal anglický básník a politický autor John Milton. Milton ji napsal v reakci na pokus anglického republikánského parlamentu zabránit vzniku „pobuřujících, nevěrohodných a neoprávněných pamfletů“. Milton představil na obranu svobody projevu řadu argumentů: jednotu národa tvoří směs odlišností mezi lidmi, nikoli vnucení homogenity shora; schopnost objevovat maximální škálu myšlenek na dané téma je zásadní pro jakýkoli proces učení a k pravdě se nelze dobrat, pokud nejprve nezvážíme všechny názory na věc; uvážíme-li svobodu myšlení, cenzura poškozuje věcný pokrok.\n\nMilton též argumentoval, že pokud se fakta zcela odkryjí, pravda se ubrání lži v otevřené soutěži, nemůže o ní však rozhodovat jediná osoba. Podle Miltona je na každém člověku, aby si odhalil svoji vlastní pravdu; nikdo však není dost chytrý na to, aby působil jako cenzor pro všechny ostatní lidi.\n\nNoam Chomsky říká, že: „Věříte-li ve svobodu projevu, věříte ve svobodu projevu pro názory, které nechcete. Například Stalin a Hitler byli diktátoři podporující svobodu projevu pouze pro názory, které chtěli. Podporujete-li svobodu projevu, znamená to, že podporujete svobodu projevu přesně pro ty názory, kterými opovrhujete.“\n\nEvelyn Beatrice Hall, zabývající se psaním životopisů, uvedla: „Neschvaluji, co říkáte, ale až na smrt budu bránit vaše právo to říkat.“ Často se to cituje jako popis principu svobody projevu (a zhusta se výrok nesprávně připisuje Voltairovi, jako ilustrace Voltairovy víry v biografii, kterou o něm Beatrice Hall napsala.\n\nProfesor Lee Bollinger tvrdí, že „princip svobody projevu zahrnuje zvláštní akt vydobývání si jedné oblasti sociální interakce pro výjimečnou sebekázeň, jejímž účelem je vyvíjet a demonstrovat společenskou kapacitu ovládat pocity evokované spoustou společenských střetů.“ Bollinger argumentuje, že tolerance je žádoucí hodnota, ne však zásadní. Kritici ovšem tvrdí, že společnost by se měla obávat těch, kdo přímo odmítají nebo obhajují například genocidu (viz Omezení svobody projevu).\n\nJedním z nejvýznamnějších zastánců vazby mezi svobodou projevu a demokracií je Alexander Meiklejohn. Tvrdí, že konceptem demokracie je, že si lidé vládnou sami. Aby takový systém fungoval, je potřeba informované voličstvo. Pro náležitou informovanost nesmí být kladeny žádné zábrany volnému toku informací a myšlenek. Podle Meiklejohna nebude demokracie věrna svým základním ideálům, pokud ti, kteří jsou u moci, mají možnost manipulovat voličstvem zadržováním informací a potlačováním kritiky. Meiklejohn souhlasí s tím, že rozhodnutí manipulovat s názory může mít původ v motivaci dosáhnout přínosů pro společnost. Argumentuje však, že volba cesty manipulace v podstatě popírá demokratické ideály. Eric Barendt nazval obranu svobody projevu na základě demokracie jako „pravděpodobně nejatraktivnější a určitě nejmódnější teorii svobody projevu v moderních západních demokraciích“.\n\nThomas I. Emerson rozšířil tuto obhajobu, když tvrdil že svoboda projevu pomáhá dosáhnout rovnováhy mezi stabilitou a změnou. Svoboda projevu podle něj působí jako „bezpečnostní ventil“, který vypouští páru v situacích, kdy by lidé jinak tíhli k revoluci. Tvrdí, že „princip otevřené diskuse je metodou, jak dosáhnout morálně adaptabilní a současně stabilnější komunity, udržením vratké rovnováhy mezi zdravým rozporem a nutným konsensem.“ Emerson navíc podporuje názor, že „opozice plní živou společenskou funkci v kompenzaci a ozdravování normálního procesu byrokratického úpadku.“\n\nVýzkum prováděný Světovou bankou v rámci projektu Worldwide Governance Indicators ukazuje, že svoboda projevu a proces odpovědnosti, který ji následuje, mají významné dopady na kvalitu vládnutí ve státě. „Hlas a odpovědnost“ v zemi, definovány jako „míra, do které jsou lidé v zemi schopni se účastnit výběru své vlády, stejně jako svoboda vyjadřování, svoboda sdružování a svobodná média“, jsou jednou z šesti dimenzí vládnutí, zkoumaných ve více než 200 zemích v rámci projektu Worldwide Governance Indicators.\n\nRichard Moon vyvinul argument, že hodnota svobody projevu a svobody vyjadřování spočívá ve společenských interakcích. Moon píše, že „komunikací tvoří jednotlivec vztahy a společenství s jinými – s rodinou, přáteli, spolupracovníky, církevní kongregací, krajany. Vstupem do diskuse s jinými se jednotlivec účastní budování znalostí a směřování komunity.“\n\nSvoboda projevu je v některých případech omezena (postihována) i v demokratických zemích – mezi postihované projevy patří projevy rasismu, podporování terorismu, hrozba smrti nebo násilí vůči konkrétní osobě nebo organizaci, nebo třeba šíření poplašné zprávy (např. volání „hoří“ v přeplněném divadle).\n\nPodle Freedom Forum Organization se v právních systémech a ve společnosti jako celku ustanovují omezení svobody projevu, zvláště je-li svoboda projevu v konfliktu s jinými hodnotami nebo právy. Omezení svobody projevu může vycházet z „principu ublížení“ nebo z „principu přečinu“, například v případě pornografie nebo projevu nenávisti. Omezení svobody projevu může mít formu právních sankcí a/nebo společenského nesouhlasu.\nV díle O svobodě (1859) tvrdí John Stuart Mill, že „by měla existovat nejúplnější svoboda vyznání a diskutování, jakožto základ etického přesvědčení, jakékoli doktríny, jakkoli by mohla být považována za nemorální“. Mill říká, že tato nejúplnější svoboda je nezbytná ke stlačení argumentů do jejich logických limitů, namísto limitů společenských překážek. Mill však také zavádí to, co je známo jako „princip ublížení“, ve smyslu následujícího omezení svobodného vyjadřování: „jediným účelem, kvůli kterému lze právoplatně použít moc proti kterémukoli členovi civilizované komunity, proti jeho vůli, je ochrana jiných před ublížením“.\n\nV roce 1985 zavedl Joel Feinberg jiný takový princip, známý jako „princip přečinu“. Argumentoval, že Millův princip ublížení neposkytuje dostatečnou ochranu proti špatnému chování jiných. Feinberg napsal: „Je vždy dobrým důvodem pro podporu navrženého kriminálního zákazu, že by byl pravděpodobně účinnou cestou, jak předejít vážným proviněním (oproti zranění či ublížení) vůči osobám jiným, než je pachatel, a že je to pravděpodobně nutným prostředkem k takovému cíli.“ Feinberg proto tvrdí, že princip ublížení nastavuje laťku příliš vysoko a že některé formy vyjadřování mohou být legitimně zakázány zákonem, protože jsou velmi útočné. Avšak protože něčí urážka je méně závažná než skutečné ublížení, uplatňované sankce musí být vyšší při ublížení. Naproti tomu Mill nepodporuje právní sankce, nejsou-li založeny na principu ublížení. Protože stupeň, do kterého mohou lidé urážet, se liší, nebo může být výsledkem neoprávněného předsudku, Feinberg navrhuje, že by se měla při aplikaci principu brát v úvahu řada faktorů, například rozsah, délka trvání, společenská hodnota projevu, snadnost, se kterou se mu lze vyhnout, motivy řečníka, počet postižených lidí, intenzita urážky a obecný zájem komunity jako celku.\n\nCenzuru a omezování jim nepohodlných názorů často provádějí zastánci politické korektnosti. Základní formou politicky korektní cenzury je autocenzura, proto si díky monopolu v masmédiích západního světa vynucuje pocit morální nadřazenosti. Nástrojem politické korektnosti je nedat prostor jiným než politicky korektním prohlášením a odlišné názory označit jako homofobní, rasistické, fašistické či sexistické a jejich nositele veřejně hanobit, vyhodit z práce či dokonce za jejich názory zavřít do vězení.\n\nMezinárodní, národní a regionální standardy zakotvují svobodu projevu jako jednu z forem svobody vyjadřování, bez ohledu na použité prostředky, včetně Internetu.\n\nJo Glanville, editor časopisu Index on Censorship, tvrdí, že „Internet je revolucí pro cenzuru, stejně jako pro svobodu projevu.“ Svoboda informací je rozšířením svobody projevu, kdy médiem pro vyjadřování je Internet. Svoboda informací může v kontextu Internetu a informačních technologií zahrnovat i právo na soukromí. Stejně jako u práva na svobodu vyjadřování lze právo na soukromí chápat jako lidské právo a svoboda informací je rozšířením tohoto práva. Svoboda informací se může v technologickém kontextu týkat i cenzury (např. z hlediska možnosti přístupu webového obsahu bez cenzury a restrikcí).\n\nSvětový summit o informační společnosti (WSIS) přijal v roce 2003 Deklaraci principů zdůrazňující demokracii a univerzalitu, nedělitelnost a vzájemnou provázanost všech lidských práv a základních svobod. Deklarace také specificky odkazuje na důležitost práva na svobodu vyjadřování pro informační společnost:\n\n„Zdůrazňujeme, jako základ informační společnosti a jak je řečeno v Článku 19 Všeobecné deklarace lidských práv, že každý má právo na svobodu názoru a vyjadřování, a že toto právo zahrnuje i svobodu bez překážet setrvávat na svých názorech a vyhledávat, přijímat a rozšiřovat informace a myšlenky jakýmikoli prostředky a bez ohledu na hranice států. Komunikace je základním společenským procesem, základní lidskou potřebou a základem veškeré společenské organizace. Je středobodem informační společnosti. Každý by měl mít kdekoli možnost se informační společnosti účastnit a nikdo by neměl být vyloučen z přínosů, které informační společnost nabízí.“\nInternet otevírá nové možnosti pro uplatňování svobody projevu. Pseudonymita Internetu umožňuje lidem komunikovat. „Datové přístavy“ (např. Freenet) a „stěžovatelské weby“ umožňují svobodu projevu zárukou, že materiál nemůže být odstraněn (cenzurován).\n\nKoncept svobody informací vyplynul z odpovědi na státem podporovanou cenzuru, monitorování a sledování Internetu. Cenzura Internetu zahrnuje řízení nebo potlačování publikace nebo přístupu k informacím na Internetu. Electronic Frontier Foundation (EFF) je organizace, jejímž cílem je ochrana svobody projevu na Internetu. Open Net Initiative (ONI) je společný projekt Citizen Lab na Munk Centre for International Studies, University of Toronto, Berkman Center for Internet & Society na Harvard Law School, Advanced Network Research Group na Cambridge Security Programme (University of Cambridge) a Oxford Internet Institute na Oxford University. Zaměřuje se na pátrání, odhalování a analýzu filtračních a sledovacích praktik na Internetu, a to důvěryhodným a nepartyzánským způsobem. Skupiny jako Global Internet Freedom Consortium obhajují svobodu informací pro to, čemu říkají „uzavřené společnosti“.\n\nPodle organizace Reportéři bez hranic (RSF) jsou na „seznamu nepřátel Internetu“ následující státy s všudypřítomnou cenzurou Internetu: Čína, Kuba, Írán, Myanmar/Barma, Severní Korea, Sýrie, Tunisko, Uzbekistán a Vietnam.\n\nObecně známým příkladem je „Velký čínský firewall“ (s odkazem jak na roli síťového firewallu, tak na starověkou Velkou čínskou zeď). Systém blokuje obsah vyloučením IP adres ze směrování skrz firewall a sestává ze standardního firewallu a z proxy serverů na bránách. Systém též selektivně provádí DNS poisoning při požadavku na určité webové stránky. Nevypadá to, že by vláda systematicky zkoumala obsah Internetu, ukazuje se to být technicky nepraktické. Cenzura Internetu v Čínské lidové republice je prováděna pod celou škálou zákonů a administrativních regulací. Podle těchto zákonů provádí vláda více než 60 regulací Internetu, cenzorské systémy jsou důsledně implementovány u provinčních odnoží státních poskytovatelů Internetu, obchodních společností a organizací.\n\n\n"}
{"id": "108351", "url": "https://cs.wikipedia.org/wiki?curid=108351", "title": "Optický hranol", "text": "Optický hranol\n\nOptický hranol je opticky průhledné těleso s dvěma rovinnými stěnami, které lámou světlo. Světlo při průchodu hranolem mění směr šíření rozkladem (disperzí) a úplným odrazem.\n\nHranolu využil i Isaac Newton ke zjištění podstaty světla. Při experimentu, kdy umístil za sebe dva trojúhelníkové skleněné hranoly, jež se spojovaly základnami, první hranol rozložil bílé světlo na duhové spektrum, druhý rozložené barvy opětovně sloučil zpět. Díky tomuto pokusu si Newton uvědomil, že bílé světlo není v podstatě čisté, jak tvrdil Aristoteles, ale že obsahuje směs všech druhů barev.\n\nPři průchodu optickým hranolem se světelný paprsek láme dvakrát. Paprsek, který vystupuje z hranolu je od vstupujícího paprsku odchýlen o úhel formula_1. Tato odchylka je závislá na úhlu dopadu formula_2, indexu lomu materiálu hranolu a na úhlu formula_3, který se nazývá lámavý. Tento úhel je sevřen tzv. lámavými stěnami hranolu.\n\nZ a podle Snellova zákona budou platit vztahy\nkde formula_6 označuje index lomu hranolu. Pro odchylku formula_1 platí\nneboť platí formula_9.\n\nPro malý lámavý úhel formula_3 jsou malé také úhly formula_2 a formula_12. Takový hranol se nazývá optický klín. Pro optický klín mají předchozí rovnice přibližný tvar formula_13 a formula_14, což umožňuje psát\n\nPro malý lámavý úhel formula_3 tedy odchylka formula_1 nezávisí na úhlu dopadu formula_2.\nPři větších lámavých úhlech však nelze nahradit sinus přímo jeho úhlem. Pokud vyjádříme odchylku formula_1 jako funkci úhlu lomu formula_20, dostaneme vztah\nDerivací tohoto vztahu podle úhlu lomu formula_20 určíme extrémy, tzn.\nOdtud po úpravě získáme podmínku\n\nZ této podmínky vyplývá, že odchylka formula_1 má nejmenší hodnotu pro formula_26, což podle předchozích vztahů znamená, že nejmenší odchylka se objeví pro\nMinimální odchylku tedy získáme tehdy, pokud je paprsek procházející hranolem kolmý k ose souměrnosti lámavého úhlu formula_3.\nPří minimální odchylce formula_29 bude platit vztah formula_30. Použitím předchozích vztahů lze pak určit\nTento vztah lze využít pro určení indexu lomu materiálu hranolu.\nU hranolů lze často pozorovat totální reflexi. Tento jev je často využíván např. k převrácení obrazu v dalekohledu apod.\n\nNa hranolu lze také demonstrovat disperzi světla.\n\nOptické hranoly jsou také používány v optických přístrojích místo klasických zrcadel - využívá se k tomu totálního odrazu a hranoly jsou výhodné pro svou prakticky neomezenou životnost(stříbrná vrstva zaručující funkci zrcadla se sloupe, zmatní, u hranolu není nic, co by mohlo takto přijít k úhoně). Využití našly také ve WDM (de)multiplexorech laserového záření, které významně zvyšují přenosovou kapacitu optických vláken.\n\n\n"}
{"id": "108352", "url": "https://cs.wikipedia.org/wiki?curid=108352", "title": "Prisma", "text": "Prisma\n\nPrisma (řec. hranol) nebo prizma znamená:\n\n\n\n"}
{"id": "108353", "url": "https://cs.wikipedia.org/wiki?curid=108353", "title": "Děkanát Místek", "text": "Děkanát Místek\n\nDěkanát Místek je územní část ostravsko-opavské diecéze. V současné době jej tvoří 18 římskokatolických farností. Funkcí děkana je pověřen P. dr Daniel Vícha, farář v Místku. V děkanátu sídlí středisko diecézního centra pro mládež ve Staré Vsi nad Ondřejnicí\n\nStav z roku 2019\n"}
{"id": "108354", "url": "https://cs.wikipedia.org/wiki?curid=108354", "title": "Dikobraz", "text": "Dikobraz\n\nDikobraz (\"Hystrix\", vyslovováno obvykle [dykobras], ale výslovnost [ďikobras] podle původní ruské podoby je rovněž správná) je rodové jméno několika větších hlodavců. Jsou to pomalu pohybující se zvířata, na ochranu před predátory se u nich srst na hřbetě a na ocasu přeměnila v tuhé, duté bodliny. Pod dlouhými tenkými bodlinami se nachází ještě druhá řada kratších a tlustších ostnů. Není pravda, že by dikobraz dokázal své bodliny vystřelovat, ostny se ale mohou uvolnit a zůstat zapíchnuté v kůži útočníka.\n\nDikobrazi žijí pouze ve starém světě, v Africe, jižní a jihovýchodní Asii a také ve Středozemí. V Evropě se můžeme s dikobrazy setkat na Apeninském poloostrově a na Sicílii, na Balkáně zřejmě již vyhynuli. Dikobrazům podobní urzoni žijící v Novém světě jsou samostatnou čeledí a nepatří mezi dikobrazovité\n\nJsou to býložravci, živí se ovocem, kořínky a hlízami. Bývají aktivní převážně v noci, ve dne spí ve vyhrabaných norách. Jsou-li vyrušeni, naježí bodliny a začnou chřestit dutými ocasními ostny. Když ani to vetřelce neodežene, otočí se k němu zády a pokouší se ho nabodnout. Protože zvláště spodní, kratší bodliny se snadno uvolňují, může dikobraz způsobit i těžká zranění.\n\nUdává se, že se pohybují rychlostí asi 3,2 km/h.\n\nV některých zemích jsou dikobrazi loveni jako škůdci, ale také pro maso, které je údajně chutné. Je oblíbené zvláště v Africe a v Indonésii. Z dikobrazích ostnů se vyrábí např. rybářské splávky nebo násadky psacích per. Dikobraz byl také emblematickým zvířetem říše Ašantů.\n\nDikobrazi jsou děleni do tří podrodů:\n\nPodrod \"Acanthion\" zahrnuje středně velké dikobrazy o délce těla 455–735 mm a váze okolo 8 kg.\n\nPodrod \"Hystrix\" zahrnuje větší dikobrazy o délce těla 600–930 mm a váze 10–30 kg.\n\nPodrod \"Thecurus\" zahrnuje spíše menší dikobrazy o délce těla 420–665 mm a váze 3,8–5,4 kg.\n\nVětšina dikobrazů není ohrožena a v červeném seznamu druhů jsou vyhodnoceni jako málo dotčený druh. Jeden druh je však považován za zranitelný.\n\nZranitelný druh:\n\nZ osmi druhů dikobrazů jsou v Evropě chovány čtyři druhy. Nejčastěji se jedná o dikobraza srstnatonosého (cca 220 evropských zoo). Často je chován i dikobraz obecný (cca 120 zoo). Dikobraz jihoafrický je k vidění přibližně v pěti desítkách veřejných zařízení. Vzácně chovaným druhem je dikobraz filipínský (nebo také palawanský) – žije v pouhých čtyřech evropských zoo (stav 2018 i 2020). \n\nVýsadní postavení v chovu dikobrazů má Zoo Praha, která jako jediná v Evropě chová tři druhy tohoto rodu, navíc se jí podařilo všechny tři druhy v jednom roce opakovaně (2017, 2018 i 2019) odchovat.\n\nDikobraz bornejský, sumaterský, krátkoocasý ani jávský není chován v žádné z evropských zoo.\n\n"}
{"id": "108359", "url": "https://cs.wikipedia.org/wiki?curid=108359", "title": "Ahmet Zogu", "text": "Ahmet Zogu\n\nZog I. také Ahmet Zogu či Ahmed Zogu (8. října 1895 – 9. dubna 1961) byl v letech 1922–1924 albánským předsedou vlády, poté letech 1925–1928 prezident, a nakonec od roku 1928 až do okupace země Itálií v dubnu 1939 král Albánců. Ve třicátých letech se orientoval na těsnou spolupráci s Itálii. Od roku 1939 žil jako exilový král ve Spojeném království.\n\nZog I. se narodil jako Ahmet Muhtar Bey Zogolli, později si vypuštěním turecké koncovky \"„-olli“\" (znamenající \"syn\") změnil příjmení na Zogu (albánsky „pták“).\n\nAhmet Zogolli se narodil v albánské pevnosti Burgajet v horském okrese Mat, jako třetí syn Džemala Paši Zogolliho a Sadijé Toptani do tradičně muslimské rodiny. Jeho otec, pocházející z místní aristokratické rodiny odvozující svůj původ od Skanderbega, byl místní feudál \"(Bajraktar)\", ovládající přilehlou oblast; jeho matka, která byla Xhemalovou druhou manželkou, zase pocházela z vážené rodiny. Vystudoval v Istanbulu na Galatasarayské univerzitě.\n\nPo otcově smrti roku 1911 se Ahmet Zogolli stal ve věku 16 let guvernérem Matu, namísto svého staršího bratra Dželala Beje Zogu, který byl shledán mentálně neschopným.\n\nNa počátku 20. let Zogu na albánské politické scéně soupeřil s mnohem vzdělanějším a zprvu úspěšnějším, episkopem Fanem S. Nolim, nakonec se však Zogu chopil moci definitivně a udržel se až do druhé světové války.\n\nV 20. letech se stal nejprve prezidentem Albánie a po obnově monarchistického státního zřízení v roce 1928 také králem. Zahraničněpolitickou orientaci země změnil z Království Srbů, Chorvatů a Slovinců (Jugoslávie) na Itálii, což v Bělehradě vyvolalo znepokojení až zděšení. Zogu se pomocí své politiky snažil i nadále koncentrovat moc, zároveň však musel neustále postupovat některé pravomoci Italům, kteří získávali prostřednictvím svého kapitálu v Albánii a mezinárodních dohod stále větší podíl na rozhodování v zemi. \n\nDoma budoval Zogu postupně režim stojící na kultu osobnosti. Po vzoru Itálie zřizoval také množství různých organizací, jako např. uniformovaný Národní svaz albánské mládeže. Politickou moc držel pevně ve svých rukou a jeho cílem bylo zajistit, aby žádné větší rozhodnutí nebylo přijato bez jeho osobní účasti.\n\n27. dubna 1938 se oženil s katoličkou Geraldine Apponyiovou ze slovenského šlechtického rodu Apponyiů. O rok později se královskému páru narodil syn, následník trůnu, Leka I. Zogu. O dva dny později Albánii obsadila italská vojska a země se stala italským protektorátem.\n\n"}
{"id": "108365", "url": "https://cs.wikipedia.org/wiki?curid=108365", "title": "BT-7", "text": "BT-7\n\nTanky BT-7 představovaly poslední a nejrozšířenější variantu sovětských rychlých tanků řady BT. Tank vycházel z typu M1930 amerického konstruktéra Johna Waltera Christieho, byl poháněm motory Mikulin M-17 (v licenci vyráběnými německými BMW VI). Zajímavostí u tohoto tanku je, že mohl jezdit i bez pásů.\n\n\n"}
{"id": "108369", "url": "https://cs.wikipedia.org/wiki?curid=108369", "title": "Toužim", "text": "Toužim\n\nToužim (německy \"Theusing\") je město v západních Čechách. Nachází se v Tepelské vrchovině, 36 km jihovýchodně od Karlových Varů a 51 km severozápadně od Plzně. Náleží do Karlovarského kraje. Protéká jím řeka Střela, v okolí města se nachází množství rybníků.\n\nToužim je největším a nejvýznamnějším hospodářským a sídelním střediskem jižní části okresu Karlovy Vary. Má status města a je obcí s pověřeným městským úřadem. Žije zde obyvatel.\n\nMísto bylo osídleno pravděpodobně na přelomu 12. a 13. století, při kolonizaci horního povodí Střely. První písemná zmínka je z roku 1354, kdy je zde připomínáno proboštství s kostelem svatého Jana Křtitele v majetku milevských premonstrátů. Tomu pravděpodobně předcházel kolonizační dvorec šlechtice Jiřího z Milevska, který zřejmě daroval nebo odkázal jím založenému klášteru v Milevsku. Toužim byla od počátku až do konce feudalismu správním centrem toužimského panství. Opevněného proboštství se za husitských válek zmocnili (kolem 1429) a pak i zástavně drželi (1437–1488) kališničtí rytíři z Vřesovic. Ti proboštství přestavěli na gotický hrad. U hradu byla v roce 1469, po neúspěšném obléhání pány z Plavna, útvinskými měšťany založena osada a na ní privilegiem panovníka Jiřího z Poděbrad dne 8. července 1469 přenesena městská práva tehdy zaniklé Útviny. Kromě toho král povolil Janovi z Vřesovic nové městečko opevnit.\n\nMěsto získali do zástavy (1489) a posléze od milevského kláštera do dědičné držby (1538–1565) katoličtí páni z Plavna, kteří dali hrad přebudovat na renesanční zámek. Toužim stala jejich hlavní venkovskou rezidencí a centrem správy rozsáhlého majetku. Panství roku 1560 zahrnovalo 32 vsí, města Toužim a Krásné Údolí a městečko Útvina. Také rozšířili městská práva: 1500 (nový znak a pečetění červeným voskem, vybírání cla a druhý výroční trh), 1536 (pivovárečný monopol). Na rozvoj města, obchodu i řemesel měl velký vliv také rozmach hornictví v Krušnohoří a ve Slavkovském lese.\n\nZa Lobkoviců z Hasištejna (1565–1623) se rozvoj města utlumoval, panství s městem bylo Lobkovicům dočasně zkonfiskováno, v roce 1623 pak nuceně odprodáno katolickému císařskému vojevůdci, sasko-lauenburskému vévodovi, Juliovi Jindřichovi. Ten městu sice odpíral některá práva, ale ochránil jej před drancováním za třicetileté války. Vévodský dvůr podnítil rozvoj umění a uměleckých řemesel. Po přenesení rezidence a vrchnostenské správy do Ostrova začal úpadek města, oživení za vlády markrabat bádenských (1689–1789). Dále bylo panství s městem v držení panovníka, v roce 1837 jej vydražili vévodové Beaufort-Spontin. Po skončení feudalismu se město nestalo sídlem státních orgánů.\n\nObyvatelé města se živili řemesly a obchodem, většina z nich však současně provozovala i zemědělství (za městem stávaly Stodoly – stodolní čtvrť). Obchodovalo se na tržišti na náměstí, při týdenním čtvrtečním trhu a při výročních trzích. Řemeslnické cechy v Toužimi: cech sladovníků (1485), spojený cech kovářů, kolářů a bednářů (1563), obuvníků (1629), krejčích (1638), hrnčířů (1654), zedníků (1655), řezníků (1655), tkalců (1670), soukeníků (1687), kovářů a kolářů (po roce 1690), truhlářů, zámečníků a pekařů.\n\nV 19. století se rozvinulo obuvnictví, na které navázaly dvě malé obuvnické továrny. Železnice vybudovaná v roce 1898 podpořila další rozvoj menšího průmyslu (parní pivovar, pila, mlýn, kamenolom).\nPo roce 1945 došlo, podobně jako jinde v českém pohraničí, k vysídlení německého obyvatelstva. V roce 1949–1960 byla Toužim sídlem okresu (nejmenší okresní město v Československu). To přispělo k rozvoji města a jeho růstu, vybudovány nové průmyslové podniky (STS, OZAP, Triola), rozšířena pila. Toužim se stala sídlem spotřebního družstva Jednota s velkoskladem a Oblastního podniku služeb Toužim. Zemědělskou velkovýrobu rozvíjel místní státní statek. Pro zaměstnance nových podniků bylo severně od historického jádra vybudováno panelové sídliště s občanskou vybaveností.\n\nV letech 2012 až 2013 probíhala rekonstrukce náměstí Jiřího z Poděbrad. Byly odstraněny původní historické i novodobé povrchy, položena nová žulová kamenná dlažba, zbudována byla nová parkoviště pro automobily, lavičky, stožáry pro osvětlení a také socha Jiřího z Poděbrad. Slavnostní otevření proběhlo 4. prosince 2013. Původní cena byla 38 588 568 Kč, ale náklady nakonec dosáhly 41 696 876 Kč. Rozpočtová cena byla 67 774 187 Kč.\n\nV Toužimi se nachází několik průmyslových podniků (např. OK STS Toužim, Obchodní zařízení Toužim, Elektromodul, ARTIFEX INSTANT) a dalších firem (např. JEDNOTA SD v Toužimi, APSA, středisko Krajské správy a údržby silnic Karlovarského kraje, středisko Vodárny a kanalizace Karlovy Vary s ČOV, rozvodna a školící středisko ČEZ Distribuce). Z občanské vybavenosti je zde pošta, služebna Policie ČR, pracoviště Úřadu práce ČR, banky s bankovními automaty, řada obchodů a nákupních středisek, pojišťoven, restaurací a penzionů, čerpací stanice, autoopravny, zdravotní středisko, výjezdové stanoviště záchranky ÚZZS KK, stanice hasičského záchranného sboru, dům s pečovatelskou službou, základní a mateřská škola, základní umělecká škola, střední odborné učiliště, městská knihovna a infocentrum.\n\nMěstem prochází významná regionální silnice I/20, silnice II/207 a II/198. Je zde jedna železniční stanice na regionální železniční trati Rakovník – Bečov nad Teplou. V Přílezích se nachází vnitrostátní sportovní letiště.\n\nV roce 2015 pravidelnou veřejnou osobní dopravu zajišťovalo 15 autobusových linek sedmi dopravců: ČSAD autobusy Plzeň, Autobusy Karlovy Vary, VV Autobusy, LIGNETA autobusy, AD Ligneta regionalbus (pouze jeden spoj ročně), Dopravní podnik Karlovy Vary, ČSAD Jindřichův Hradec, železniční osobní dopravu pak České dráhy.\n\nHistorická zástavba města Toužimi má status památkové zóny. Jde o doklad urbanistického řešení města založeného v období pozdní gotiky na území ČR. Jádrem zóny je středověké založené město vymezené hradbami, s pravidelnou uliční sítí a parcelací, se zajímavým funkčním členěním parcel a zástavby, mnoho domů obsahuje pozdně gotická jádra. Cennou součástí zóny je rozsáhlý areál dnešního zámku a významná je také dochovaná vazba volné krajiny na historické sídlo.\n\n\n\n\n\n\n\n\n"}
{"id": "108370", "url": "https://cs.wikipedia.org/wiki?curid=108370", "title": "Nížkov", "text": "Nížkov\n\nNížkov ( ) je obec v okrese Žďár nad Sázavou v Kraji Vysočina. Leží 12 km jihozápadně od Žďáru nad Sázavou v průměrné nadmořské výšce 527 metrů. Součástí obce jsou také místní části Buková a Špinov. Žije zde obyvatel. První zmínka pochází z roku 1206. V 1. polovině 13. století zde mniši z oseckého kláštera postavili malý klášter s názvem Cela sv. Bernarda včetně dřevěného kostelíku. Kvůli tvrdým životním podmínkám a nátlaku olomouckého biskupství však mniši zdejší území opustili již v roce 1239. Po celou svou historii patřila obec k polenskému panství. Ves tak vlastnili například páni z Kunštátu, Valdštejnové, páni z Hradce a od roku 1623 po dalších tři sta let Ditrichštejnové. Od roku 1686 zde funguje škola. Ve 20. století Nížkov prošel modernizací, byla zavedena kanalizace s čistírnou odpadních vod a plyn.\n\nObec leží v údolí Poděšínského potoka v Hornosázavské pahorkatině. Na katastru Nížkova se nachází šest větších rybníků. Největší z nich, Jilák, leží v centru obce. Vesnicí prochází silnice druhé třídy č. 352, komunikace třetí třídy č. 35211 a severním okrajem katastru vede železniční trať Brno – Havlíčkův Brod. Sídlí zde základní a mateřská škola, zdravotní středisko, dům s pečovatelskou službou, veřejná knihovna a pobočka České pošty. Na návsi stojí kostel svatého Mikuláše a kostnice. Dále se tu nachází několik drobných sakrálních památek, například dvoje boží muka připomínající morovou epidemii, socha svatého Jana Nepomuckého a kamenné kříže.\n\nPůvod názvu obce není příliš jasný. Podle odborníka na toponomastiku Antonína Profouse je odvozen od osobního jména Niežek (zdrobnělina jmen Něhomír či Něhoslav) a znamenal Nížkův dvůr. Přípona „-ov“ symbolizuje přivlastňování. Podle jiných zdrojů pojmenování souvisí s klášterem, který zde stával ve 13. století. Říkalo se mu „na Mníšku“ a přilehlé vesnici pak Mníškov. Pro lepší výslovnost se označení změnilo na Nížkov. Vývoj názvu přechází od označení Nesekow, které se objevuje v první zmínce o obci roku 1206, přes Nyezkow (1318), Nyeczkow a Nyczcow (1369), Nyzkow (1379), Nyezkow (1384–1385), Niskow (1395), Nyeczkow (1405), Nizkow (1547), Nižkow (1597), Nysskow (1654), Nischkau a Niczkow (1787) až k Nischkau, Nisskow (1843).\n\nPrvní písemná zmínka o obci pochází z roku 1206, kdy Jan z Polné pozval mnichy z Oseku, aby na území Nížkova postavili klášter. Podle jiných zdrojů první písemná zmínka pochází z let 1232, 1233 či 1234, kdy tady osečtí mniši postavili cisterciácký klášter Cela sv. Bernarda včetně dřevěného kostelíka. Podle kronikáře Jindřicha Řezbáře tu rovněž založili vinohrad. V roce 1239 je opat Slávek z místa odvolal kvůli tvrdým životním podmínkám a nárokům olomouckého biskupství na zdejší území. Po odchodu mnichů zde zůstal dřevěný kostelík, jemuž se říkalo „na Mníšku“ a vesnici okolo něj pak Mníškov. Ve 2. polovině 13. století byl na místě dřevěného kostela postaven kostel kamenný v raně gotickém slohu. Zasvěcen byl svatému Mikuláši. Roku 1318 obec přepadli a vyplenili loupeživí šlechtici. V roce 1350 zde byla zřízena plebanie. O šest let později vesnici koupili páni z Pirkštejna. V roce 1463 polenské panství získal Viktorín z Poděbrad jako věno dcery Hynka Ptáčka z Pirkštejna, Markéty. Od roku 1486 Nížkov vlastnili páni z Kunštátu, ti ho později prodali Trčkům z Lípy. V roce 1538 majetek získal Karel z Valdštejna, jehož dcera si polenské panství přinesla roku 1553 jako věno do manželství se Zachariášem z Hradce. Dne 3. listopadu 1597 koupil polensko–přibyslavské panství Hertvík Žejdlic ze Šenfeldu za 119 000 míšeňských zlatých. Po něm majetek zdědil jeho syn Jan, po jehož smrti roku 1609 se majetku ujal Rudolf Žejdlic ze Šenfeldu.\nRoku 1623 bylo Rudolfu Žejdlicovi panství za účast v českém stavovské povstání zkonfiskováno a majetek získal kardinál František z Ditrichštejna, jehož rod Polnou a okolí držel dalších tři sta let. Od roku 1654 obec spadala jakou součást polenského panství pod Čáslavský kraj. Z roku 1686 pochází první písemná zmínka o zdejší škole v souvislosti s rekonstrukcí dřevěné školní chaloupky. Od roku 1691 místní obyvatelé každoročně druhou neděli po Velikonocích pořádají pouť. V letech 1708–1709 zde byla postavena kostnice, kam se ukládaly ostatky zemřelých vojáků z lazaretu v Polné. V letech 1741–1748 Nížkov zasáhla morová epidemie, což připomínají dvoje boží muka. V roce 1850 zde byl zřízen samostatný farní úřad. V letech 1850–1879 patřil Nížkov pod okres Přibyslav. V roce 1872 zde byla zřízena pošta, roku 1881 tu vznikl sbor dobrovolných hasičů. Do roku 1884 obec spadala pod soudní okres Polná, poté pod okres Havlíčkův Brod (tehdy Německý). Na přelomu 19. a 20. století zde sídlily škrobárna, dvě tírny lnu a dva mlýny. Roku 1898 tu byla založena Raiffeisenova záložna, jež se později změnila v kampeličku.\n\nV roce 1931 tady byla postavena sokolovna a družstevní lihovar. Od roku 1949 obec přísluší k okresu Žďár nad Sázavou. Od roku 1961 pod Nížkov spadají jako místní části Buková a Špinov. V 90. letech dvacátého století nechala obec postavit čistírnu odpadních vod, kanalizační síť a byl zaveden plyn. Roku 1999 tu Oblastní charita Žďár nad Sázavou otevřela dům s pečovatelskou službou. V roce 2002 Nížkov obdržel rozhodnutím Poslanecké sněmovny Parlamentu České republiky právo užívat znak a vlajku. Při této příležitosti obecní úřad vydal brožurku \"Malý průvodce obcí Nížkov\" a devět sérií pohlednic. V roce 2005 bylo otevřeno malé muzeum.\n\nNížkov leží v okrese Žďár nad Sázavou v Kraji Vysočina dvanáct kilometrů jihozápadně od okresního města Žďár nad Sázavou, tři kilometry severně od Poděšína a tři kilometry západně od Rosičky. Rozloha obce činí 18,32 km, z toho zaujímá orná půda 10,15 km, zahrady 0,11 km, trvalé travní porosty 2,27 km, lesní půda 4,38 km, vodní plochy 0,17 km, zastavěné plochy 0,19 km a ostatní plochy 1,05 km.\n\nZ geologického hlediska je území součástí Českého masivu. Z hornin převažuje rula, pararula, migmatit a ortorula. Geomorfologicky je oblast součástí Česko-moravské subprovincie, konkrétně Hornosázavské pahorkatiny a jejího podcelku Havlíčkobrodské pahorkatiny, v jehož rámci spadá pod geomorfologický okrsek Přibyslavská pahorkatina. Průměrná nadmořská výška činí 527 metrů. Nejvyšší bod katastru nese název Římsy a leží jihovýchodně od obce v nadmořské výšce 573 metrů. Nejnižší bod se nachází na toku Poděšínského potoka v centru obce v nadmořské výšce 511 m.\n\nNa převážné části území se vyskytuje kambizem, okolí Poděšínského potoka pokrývají glejové půdy a část severozápadního území luvizem.\n\nNížkov leží v údolí Poděšínského potoka. Území obce tak patří k úmoří Severního moře. Protéká tudy také Sirákovský potok, do něhož z pravé strany přitéká Římeský potok. Sirákovský potok se následně jižně od Nížkova vlévá z pravé strany do Poděšínského potoka. Tento zesílený tok protéká obcí a na jejím severním okraji do něj z levé strany přitéká Rožkovský potok. Poděšínský potok, který tvoří západní hranici katastru Nížkov, se v jeho severozápadním rohu u železniční stanice vlévá do řeky Sázavy. Rozkládá se zde šest větších rybníků, jeden se nachází jižně od Nížkova na toku Římeského potoka. Západně na Rožkovském potoce leží skupina rybníků: Benešů, Farský a největší z nich Záduška. V centru obce se na Poděšínském potoce rozkládá rybník Jilák. Severně nedaleko dvou železničních tratí a řeky Sázavy se nachází Díralů rybník.\n\nV rámci Quittovy klimatické klasifikace se řadí do mírně teplé oblasti MT3, podle Atlasu podnebí ČSR z roku 1958 do okrsku B5 a dle Köppenovy klasifikace podnebí k vlhkému kontinentálnímu podnebí. Dle údajů z nejbližší meteorologické stanice v Přibyslavi činí průměrná roční teplota 6,8 °C a průměrný srážkový úhrn dosahuje hodnoty 692 mm/rok. Průměrný roční sluneční svit je 1613 hodin.\n\nV rámci biogeografického členění se řadí k provincii středoevropských listnatých lesů, Hercynské podprovincii, Havlíčkobrodskému bioregionu. Území se nalézá ve fytogeografickém obvodu Českomoravského mezofytika, v okrese 67 Českomoravská vrchovina. Obec v jižní části obklopují jehličnaté, místy smíšené lesy. Dříve převažovaly buky (\"Fagus\") a jedle (\"Abies\"), avšak vlivem lesního hospodářství převládá smrk ztepilý (\"Picea abies\"). Potenciálně přirozenou vegetací je biková bučina a biková nebo jedlová doubrava. Krajinu tvoří pole a louky s trvalým travním porostem. Podél vodních toků rostou olšiny (\"Alnus\") s bledulemi jarními (\"Leucojum vernum\"). V lesích se vyskytují borůvky (\"Vaccinium myrtillus\"), violky lesní (\"Viola reichenbachiana\") či kapraď samec (\"Dryopteris filix-mas\").\n\nV okolních lesích žijí srnci obecní (\"Capreolus capreolus\") či divočáci (\"Sus scrofa\"), z šelem pak kuny lesní (\"Martes martes\") a lišky obecné (\"Vulpes vulpes\"). V lesích hnízdí datli černí (\"Dryocopus martius\"), žluny šedé (\"Picus canus\"), sýkory (\"Parus\"), pěnice (\"Sylvia\") či drozdi zpěvní (\"Turdus philomelos\"), z dravých ptáků se objevuje káně lesní (\"Buteo buteo\"). Na vlhkých loukách jsou zastoupeny běžné druhy plazů a obojživelníků, např. zmije obecná (\"Vipera berus\"), ještěrka živorodá (\"Zootoca vivipara\"), skokan (\"Rana\"), ropucha obecná (\"Bufo bufo\") či čolek (\"Triturus\"). U vodních toků žijí typické druhy ryb a rovněž skokani hnědí (\"Rana temporaria\") a mloci skvrnití (\"Salamandra salamandra\"). Na rybnících sídlí kachny divoké (\"Anas platyrhynchos\") či lysky černé (\"Fulica atra\").\n\nU soutoku Rožkovského a Poděšínského potoka u silnice na Bukovou roste 150letá borovice lesní (\"Pinus sylvestris\") o výšce 17 metrů a s obvodem kmene 160 cm, která byla 25. října 1995 prohlášena za památný strom.\n\nPodle sčítání 1921 zde žilo v 83 domech 611 obyvatel, z nichž bylo 306 žen. 611 obyvatel se hlásilo k československé národnosti. Žilo zde 583 římských katolíků, 2 evangelíci, 20 příslušníků Církve československé husitské a 2 židé. Dle sčítání lidu v roce 2011 žilo v Nížkově trvale 925 osob, z toho 465 žen. Celkem 682 občanů se hlásilo k české národnosti, 31 k moravské, 3 ke slovenské a 2 k ukrajinské.\n\nNížkov je sídlem stejnojmenné římskokatolické farnosti náležící do havlíčkobrodského vikariátu královéhradecké diecéze. Pod zdejší farnost spadají obce Poděšín, Rosička, Sirákov a nížkovské místní části Buková a Špinov. Farním kostelem je místní kostel svatého Mikuláše. Sídlo zde měla i česká provincie Kongregace bratří těšitelů z Gethseman. Podle cenzu z roku 2011 se k víře hlásí z 925 osob 463 věřících, z toho se 406 lidí hlásilo k římskokatolické církvi, 7 k Českobratrské církvi evangelické a 1 k Církvi československé husitské. 72 osob bylo bez vyznání a 390 osob své vyznání neuvedlo. V roce 1900 tu žilo šest židů.\n\nObec je rozdělena na tři místní části (Buková, Nížkov a Špinov). Každá z částí má své samostatné katastrální území (pojmenované „Buková u Nížkova“, „Nížkov“ a „Špinov“) a je také samostatnou základní sídelní jednotkou.\n\nNížkov je členem Dobrovolného svazku obcí Mikroregionu Polensko, Svazku obcí Přibyslavska a Místní akční skupiny Českomoravské pomezí.\n\nObec má patnáctičlenné zastupitelstvo, v jehož čele stojí starosta. V obecních volbách konaných roku 2014 se o přízeň voličů ucházely tři patnáctičlenné kandidátky. Nejúspěšnější se ziskem sedmi mandátů byla Křesťanská a demokratická unie – Československá strana lidová, následovaná sdružením nezávislých kandidátů „Nížkov“ a zbylá dvě místa připadla komunistům. Starostou se stal Josef Vlček. V předchozím volebním období 2010–2014 získala KDU-ČSL sedm zastupitelů, Sdružení nezávislých kandidátů Nížkov pět, ČSSD dva a KSČM jednoho zastupitele, voleb se účastnilo 556 (tj. 77,01 %) voličů. Starostou se stal křesťanský demokrat Jan Mokrý, který je ve funkci od roku 1990. Ve volebním období 2006–2010 se do zastupitelstva dostaly tři strany, voleb se účastnilo 530 (tj. 77,37 %) voličů. KDU-ČSL získala devět mandátů, ČSSD pět mandátů a KSČM jeden. Starostou byl zvolen Jan Mokrý z KDU-ČSL.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 9. dubna 2002. V červeno-modře zlatým zúženým břevnem zvýšeně děleném štítě znaku Nížkova se nahoře nachází stříbrná, zlatě zdobená mitra s infulemi, dole stříbrná lilie nad zlatým tlapatým křížkem. Vlajku tvoří tři vodorovné pruhy v červené, žluté a modré (poměr 6:1:9). V červeném pásu se nachází bílá žlutě zdobená mitra s infulemi, v modrém bílá lilie. Vlajka má rozměr šířky ku délce v poměru 2:3.\n\nV Nížkově působí několik obchodních společností a drobných podnikatelů. V roce 2011 zde mělo sídlo 148 podnikatelských subjektů. Zemědělské pozemky obhospodařuje pět soukromých rolníků a Zemědělské družstvo Nížkov, které provozuje rovněž velkokapacitní chov vepřů. V obci se nachází restaurace, tři obchody se smíšeným zbožím, firma na opravy elektronických přístrojů a výrobu tištěných spojů E & T System s r.o., společnost zabývající se zemědělskou výrobou, opravami dopravních prostředků a pracovních strojů a kovářství NIROS, spol. s r.o., podnik specializující se na potravinářskou výrobu z brambor, ovoce a zeleniny FRITAGRO Nížkov, s.r.o. a Lihovar Červený mlýn s.r.o. Dále tu mají své provozovny drobní živnostníci a řemeslníci, např. instalatér Miloslav Marek, klempíř Jan Danko, truhlářství Zdeňka Závodného, kadeřnictví a zednictví Luboš Janda. Ve zdravotním středisku své služby poskytují praktický, dětský a zubní lékař. Domov pokojného života Nížkov provozuje Oblastní charita Žďár nad Sázavou. V budově obecního úřadu sídlí pobočka České pošty.\n\nNížkovem prochází silnice druhé třídy č. 352 z Polné do Žďáru nad Sázavou. Tu u mostu přes Poděšínský potok kříží silnice třetí třídy č. 35211 z Poděšína do Bukové. Dopravní obslužnost obce je zajišťována silniční autobusovou dopravou dopravce ZDAR, a. s. a železniční osobní dopravou. Autobusy jezdí ve směrech na Jihlavu, Polnou, Žďár nad Sázavou, Přibyslav a Humpolec. Železniční zastávka u Červeného mlýna se nachází 2,5 kilometru severně od obce.\n\nV Nížkově sídlí mateřská i devítiletá základní škola, kterou ve školním roce 2013/2014 navštěvovalo celkem 147 žáků. První písemná zmínka o škole pochází z roku 1686 v souvislosti s rekonstrukcí dřevěné školní chaloupky. V roce 1796 do školy docházelo 62 dětí. První školní budova s jednou třídou byla vystavěna roku 1796. Po roce 1828 obec nechala postavit novou školu se dvěma třídami, neboť v té době se tu učilo přes 130 dětí. Roku 1894 se uskutečnila výstavba prvního patra se šesti místnostmi, které se stále užívají. V letech 1961–1963 byly přistavěny další čtyři učebny. Roku 1978 okresní národní výbor rozhodl o tom, že v Nížkově zůstane pouze 1. stupeň základní školy, a žáci druhé stupně dojížděli do Nového Veselí. Ve volných třídách vznikla mateřská škola, sklad civilní obrany a knihovna. Od školního roku 1990/1991 má zdejší škola opět všechny ročníky.\n\nV zadní části prodejny Jednota sídlí veřejná knihovna. Stojí tu kulturní dům s tanečním parketem. Od roku 1691 zdejší farnost pořádá druhou neděli po Velikonocích pouť. Dne 5. června 2005 zde bylo otevřeno malé muzeum s expozicí o životě místních venkovských obyvatel a sbírkou hospodářských nástrojů a pomůcek. V obci působí několik spolků: Český svaz chovatelů, dále sdružení myslivců, které mělo v roce 2012 celkem 21 členů, též zde působí Český svaz žen mající k roku 2012 dohromady 39 členek a sbor dobrovolných hasičů založený roku 1881 čítající v roce 2010 souhrnem 60 členů.\n\nZa základní školou stojí sokolovna s hřištěm a za obcí je hasičská nádrž využívaná rovněž jako koupaliště. Sportovní areál obhospodařuje organizace Tělovýchovná jednota Sokol Nížkov, která byla založena 21. října 1921. Její oddíl atletiky od roku 2008 pořádá přespolní běh „Kolem kančí obory“. Dále zde funguje oddíl stolního tenisu se čtyřmi družstvy, jejichž první tým hraje Krajský přebor I. třídy Kraje Vysočina, a volejbalové družstvo účastnící se Žďárské volejbalové ligy. Třetí žďárskou ligu malé kopané hraje tým Muflon Nížkov, jenž byl pod názvem Transformátor Nížkov založen v roce 1997. Okrajem katastru procházejí cyklistické trasy č. 19 z obce Lísek do Sázavského kláštera a č. 4336 z Dobronína do Nížkova. U Červeného mlýna se nachází jedno z odpočívadel 10kilometrové cyklostezky z obce Sázavy do Přibyslavi, která podél řeky Sázavy kopíruje starou železniční trať spojující Havlíčkův Brod s Brnem.\n\n\n\n"}
{"id": "108372", "url": "https://cs.wikipedia.org/wiki?curid=108372", "title": "Glutathion", "text": "Glutathion\n\nGlutathion (GSH) je důležitý antioxidant u rostlin, zvířat, hub a některých bakterií. Je schopen zabránit poškození důležitých buněčných složek způsobených reaktivními druhy kyslíku, jako jsou volné radikály, peroxidy, peroxidy lipidů a těžké kovy. Jedná se o tripeptid s gama peptidovou vazbou mezi karboxylovou skupinou glutamátu postranního řetězce a aminové skupiny cysteinu, a karboxylová skupina cysteinu je připojena normální peptidovou vazbou na glycin. Je přítomen v mase, zelenině i ovoci a chrání organismus před oxidačním stresem (podílí se na odstraňování peroxidu vodíku). Je obnovován reakcí katalyzovanou glutathionreduktázou, zatímco enzym glutathion-S-transferáza je schopen glutathion připojovat na různé chemické látky.\n\nJako glutathionemie se označuje zvýšená hladina glutathionu v krvi, jako glutathionurie zvýšená hladina v moči.\n"}
{"id": "108375", "url": "https://cs.wikipedia.org/wiki?curid=108375", "title": "Stydká kost", "text": "Stydká kost\n\nStydká kost (: \"os pubis\") je jedna ze tří kostí tvořících pánev. Podkládá pánevní dno, tvoří ohraničení ucpaného otvoru a část jamky kyčelního kloubu.\n\nStejně jako ostatní pánevní kosti je i stydká kost párová. Dvě protilehlé kosti jsou přiloženy k sobě a spojené chrupavčitou stydkou sponou (\"symphysis pubica\") a vazivem. To, že spojení mezi kostmi není zkostnatělé, je důležité zvláště u žen, při porodu se vlivem hormonů chrupavka mírně povolí a umožní tak roztažení pánve a snazší porod.\n"}
{"id": "108380", "url": "https://cs.wikipedia.org/wiki?curid=108380", "title": "Žlutice", "text": "Žlutice\n\nŽlutice () jsou město v jihovýchodní části okresu Karlovy Vary, ve kterém žije obyvatel. Leží ve svahu nad údolím řeky Střely v krajině pod Vladařem.\n\nPrvní písemná zmínka o Žluticích pochází z roku 1140. Společně s druhou zmínkou z roku 1186 se nachází v mladších falzech listin, které měly doložit majetková práva kladrubského kláštera. Podle jednoho z nich, daroval roku 1140 velmož Zdimír klášteru Žlutice spolu s vesnicemi Bukovinou a Hradcem. Ve druhé polovině třináctého století vesnici získali páni z Rýzmburka, kterým potom Žlutice patřily až do roku 1415. Za nich byly povýšeny na městečko, získaly městský znak a po roce 1280 také právo vybudovat opevnění.\n\nOd roku 1403 bylo žlutické panství rozdělené na dvě části, ale majetkové vztahy jsou nejasné. Roku 1415 prodal Jan Boreš z Rýzmburka svou polovinu Jindřichovi z Elsterberka na Plané. Jindřich pravděpodobně získal také druhou polovinu, kterou do té doby snad měli v zástavě páni z Nečtin. Nový majitel pro město roku 1416 získal právo pořádat výroční trh. Jindřich nepřesídlil na žlutický hrad. Jako katolík žil až do konce života v neustálých bojích s husity. Roku 1421 byly Žlutice obsazeny křižáckým vojskem. Pražané město o Velikonocích roku 1422 dobyli, avšak neponechali v něm svou posádku, takže kostel zůstal katolickým. Po smrti Jindřichově se města zmocnil husitský hejtman Jakoubek z Vřesovic a byl odtud vytlačen novou výpravou (1427), ale vdova po Jindřichovi Markéta nebyla schopna čelit opětovnému Jakoubkovu tlaku a roku 1428 žlutické panství Jakoubkovi z Vřesovic prodala.\n\nPo osmi bouřlivých letech, kdy město bylo napadáno útočníky z obou stran, dostalo město na více než jedno století nového pána, přišlého z Chřibů od Kyjova na Moravě, malého sice vzrůstem, ale neohroženého bojovníka, jemuž předcházela pověst vítěze u Ústí a který i pak dále válčil se Sasy (1432), vypálil valdsaský klášter (1433), dobyl hrad Kostomlaty (1434), bojoval u Želenic (1438). Své sídelní město Žlutice ochránil postavením dvou vojenských hrádků Nevděk, který kryl přístupové cesty od jihu, a Mazance, který stál na severním okraji města. Zdá se, že se mu v té době zdařilo uchránit město od vojenských útoků. Jakoubek se ale ukázal jako schopný politik, když přijal a hostil ve Žluticích roku 1433 poselstvo Basilejského koncilu, jehož jednání vedla k vyhlášení kompaktát (1436), která legalizovala v českých zemích, jako jediných v Evropě, dvojí víru: katolickou a kališnickou. Jako politik sloužil králům Zikmundovi, Albrechtovi, Ladislavu Pohrobkovi a Jiřímu z Poděbrad.\n\nZ Jakoubkovy doby vychází celkový rozkvět města. Roku 1447 založil tři předměstí – Kralovice, Chudobice a Nad městem, později zvané Horní, k nimž před rokem 1484 byla přidána dvě další: Hladov a Lomnice. Tvář města se změnila i rozšířením žlutického hradu, bývalé rýzmburské tvrze, a postavením hradů Nevděk a Mazanec. Dobrá hospodářská situace samotného města, k níž přispěl i svobodný obchod se solí (1445), se zračí v postavení městského špitálu svaté Alžběty (1441) a špitální kaple (1448) a městského pivovaru (1459). V jeho době si město také začalo budovat vlastní pozemkový majetek sestávající z celých vesnic (svobodný statek Semtěš (1441) a roku 1446 ves Štoutov), takže se stalo pozemkovou vrchností pro poddané koupených vsí. V první polovině šedesátých let patnáctého století si Žlutice za své hlavní sídlo zvolil Jakoubkův syn Jan z Vřesovic. Za dalších Vřesoviců byl městský majetek rozmnožován, takže deskový statek čítal nakonec 12 vsí. Rostly příjmy z městského pivovaru, který byl zásobován chmelem z vlastních chmelnic, a prosperitu začali pociťovat soukeníci, jichž od 15. století stále přibývalo. Tak se stalo, že Žlutice byly jediným městem v západních Čechách, které zachytilo impozantní nástup soukenictví do světového trhu. Vyrábělo sukno nejen pro vnitřní trh, v němž žlutičtí soukeníci měli takřka monopol na dodávky pro armádu, ale podílelo se prostřednictvím pražských překupníků na vývozu směřujícím hlavně do východní a jihovýchodní Evropy.\n\nV 16. století prožívalo město dobu rozkvětu po všech stránkách. Výrazem toho jsou i změny týkající se správy města. V roce 1536 koupilo město od měšťana Paráska největší dům ve městě pro účel radnice, v níž městský úřad sídlí dodnes. Funkci radního písaře zastával absolvent univerzity a i další členové městské rady měli univerzitní vzdělání. To mělo blahodárný vliv na zvýšení úrovně úřadování. Zápisy v městských knihách dostávají pevnou a jasnou stylizaci, jsou po předchozí latině psány krásným českým jazykem a neméně vytříbeným rukopisem. Městská latinská škola vysílala stále větší počet svých žáků na pražskou univerzitu, např. v letech 1560-1581 to bylo 59 žáků. Touha měšťanů po vzdělání a kulturním povznesení prokazuje i pořízení známého \"Žlutického kancionálu\" roku 1558, jímž se Žlutice přibližovaly kulturní úrovni královských měst.\n\nV 16. století změnily Žlutice čtyřikrát majitele, když po Vřesovicích nastoupili v letech 1537–1568 páni z Plavna, 1568–1572 Bohuslav Felix Hasištejnský z Lobkovic, prezident apelačního soudu a jediný katolík od husitských dob, a konečně Kokořovci z Kokořova (1575–1878), kteří drželi žlutické panství více jak 300 let.\n\nOd Jakoubkových dob zvítězil ve Žluticích utrakvismus, farní knihovna obsahovala spisy Jana Husa a předních husitských teologů Jakoubka ze Stříbra a Jana ze Příbrami (1448), mezi světci katolické církve byl až do roku 1620 připomínán „den sv. Mistra Jana Husi“, „den Svaté paměti mistra Jana Husi“, „festum Joannis Hus“, jak znějí datovací formule v městských knihách. Také do kancionálu si dalo město vymalovat dvě vyobrazení upálení Mistra Jana Husa a Jeronýma Pražského, obě pak byla za rekatolizace znehodnocena začerněním a pořezáním. Dědictví diplomatického ducha Jakoubka z Vřesovic, který pomáhal převést kališníky do státem uznané církve, bylo však ve městě patrné a rekatolizace tu proběhla poměrně rychle.\n\nV roce 1633 bylo město postiženo morem, na nějž zemřelo během šesti měsíců 321 osob. V důsledku epidemie a třicetileté války poklesl počet obyvatel a domů o 40 %. V roce 1680 se staly Žlutice dějištěm nevolnického povstání, které bylo rozehnáno teprve císařským vojskem. Pět selských vůdců, kteří se zúčastnili obléhání Žlutic z Dlouhého vrchu bylo popraveno. Mezi obětmi byli i dva poddaní žlutického panství.\n\nOd poloviny 17. století se dosud české město germanizovalo a od jeho sklonku se na radnici začalo úřadovat německy, čemuž předcházelo poněmčování dosud české vládnoucí šlechty Kokořovců.\n\nŽlutický hrad přestavěl Ferdinand Hroznata Kokořovec, povýšený do hraběcího stavu, roku 1680 na zámek s pozoruhodnou zámeckou zahradou a naproti postavil Kokořovský dvůr (dnes čp. 160 v Karlovarské ulici). Na náměstí byl vztyčen roku 1704 sloup Nejsvětější Trojice, dílo místního sochaře Osvalda Wendy, tvůrce sousoší a soch v Pístově, Karlových Varech (Nejsvětější Trojice 1716), Vidžíně, Teplé, atd.\n\nJeho vnuk Ferdinand Jakub hrabě z Kokořova však roku 1731 přenesl své sídlo do zámku ve Štědré a když roku 1761 žlutický zámek v důsledku blesku vyhořel, nebyl více obnoven a kamenů jeho prý bylo použito na obnovu rovněž shořelé fary. Druhý požár postihl město roku 1769 tak hrozně, že všechny domy byly zasaženy a jen farní kostel zůstal neporušen.\n\nVýznam města vzrostl roku 1765, kdy po provedení restrikce byly v Loketsku ponechány pouze dva hrdelní soudy: v Lokti a ve Žluticích. Hrdelní soudnictví mělo město pravděpodobně již od svých zakladatelů Rýzmburků. Hrdelní soud existoval ve Žluticích v letech 1765–1783, pak byl přenesen do Žatce.\n\nVýznam Žlutic stoupl poté, co se staly sídlem soudního a politického okresu (1850–1948). Obyvatelstvo města se v té době živilo především zemědělstvím. Další podniky vznikly až po vybudování železnice Rakovník – Bečov nad Teplou v roce 1897.\n\nV letech 1938–1945 v důsledku mnichovské dohody připadlo pohraničí i se Žluticemi Německu. V únoru 1945 se město stalo terčem náletu britského letectva, který však nezpůsobil větší škody. Rozvoj města stagnoval až do šedesátých let dvacátého století. V roce 1968 byla ukončena výstavba vodní nádrže. Panelová sídliště se stavěla v sedmdesátých a osmdesátých letech dvacátého století.\n\nŽlutice byly až do roku 1948 střediskem panství a většinou i sídlem vrchnosti. Ač zůstaly městem poddanským, staly se již ve 14. století nižší soudní stolicí pro některá jiná západočeská města v oblasti vrchní soudní stolice Cheb a v letech 1765–1783 sídlem hrdelního soudu pro polovinu Loketského kraje. Po roce 1848 byly na sto let sídlem soudního a politického okresu. Po vzniku ČSR tvořil politický okres Žlutice (r. 1921) 96 obcí s 27 721 obyvateli, většinou německé národnosti (26 846), českou národnost mělo 656 osob a židovskou 17 (avšak 351 osob bylo izraelského náboženství). Většími městy v okresu byl kromě Žlutic jen Bochov (2014 obyvatel), Chyše (1126 obyv.), Lubenec (939 obyv.) a Valeč (806 obyv.). Ve Žluticích žilo 2008 obyvatel z toho 50 národnosti československé, 1916 národnosti německé a 2 židovské (ale 49 obyvatel izraelského náboženství). Za I. republiky vzrostl ve městě počet Čechů, byla založena česká obecná škola a rolnická škola (1926). Správa města však zůstala v německých rukou. V letech 1938–1945 patřilo celé Žluticko k Velkoněmecké říši.\n\nPůvodní řemeslnicko-zemědělský ráz města se usídlením správních orgánů po roce 1848 začal měnit, vzrostl počet úřednictva a inteligence. Založen byl Okrašlovací spolek, který provedl výsadbu stromů na Velkém náměstí (1880), vytyčil a upravil turistickou cestu na hrad Nevděk lemovanou lavičkami a altány, na bývalé zámecké zahradě založil sad (1906) a při řece Střele zřídil koupaliště (1914). Díky Okrašlovacímu spolku bylo založeno i městské muzeum(1900), jehož základem byl městský archiv, obrazy Žlutic, votivní obrazy Kokořovců i okolních šlechticů a ze sbírek prováděných dům od domu po celém okolí byly vybudovány soubory exponátů, dnes se většinou nacházející v Krajském muzeu Karlovy Vary, jehož je žlutické muzeum pobočkou. Městský archiv je uložen ve Státním okresním archivu v Karlových Varech. V roce 1973 byla ve žlutickém muzeu otevřena nová expozice zaměřená výhradně na ha husitskou dobu a z městského muzea se stalo Muzeum husitského revolučního hnutí na Karlovarsku, jehož zlatým hřebem se stal samozřejmě žlutický kancionál. V podzemí u pošty bylo pak otevřeno lapidárium a ve sklepení muzea expozice vězeňství a hrdelního práva. I přes současnou opravu budovy se na těchto místech stále provádějí návštěvníci.\n\n\nŽlutice patří do mikroregionu Vladař.\n\nPůdorys města představuje vrcholnou úroveň českého urbanismu doby krále Přemysla Otakara II. a Žlutice se řadí mezi pět měst s nejzdařilejším urbanistickým řešením (Vysoké Mýto, Litovel, Žlutice, Moravská Třebová a České Budějovice). Záhy bylo město opevněno hradbami (písemně doloženy roku 1375), které spojovaly tři vstupní městské brány: Paví (Pavová) zvaná též Horní, Chyšská a Vodní, neboli Toužimská. Polohu Chyšské a Horní brány dodnes připomínají kamenné desky na domech čp. 42 v Hradební ulici a čp. 299 v Karlovarské ulici. Stavební dominantou města byl farní kostel sv. Petra a Pavla postavený na místě románského vesnického kostela s funkcí kostela farního, jak dosvědčuje při něm ležící pohřebiště, odkud pocházejí nálezy bronzových esovitých záušnic datovaných za rok 1150. V sousedství kostela založili Rýzmburkové kolem roku 1300 klášter dominikánek přenesený pak do rýzmburského města Duchcova. Snad již tehdy mělo město kamenné domy, jak naznačuje síť místy dvoupatrových sklepů lámaných hornickým způsobem ve skále. Žlutický kostel byl ve 14. století děkanským a roku 1375 k němu patřil filiální kostel Všech svatých na rýzmburském manství Čichalov v zaniklé vsi Vakov (Bakov). Doklady ze 14. století ukazují na rozvinuté městské prostředí a kulturu. Roku 1375 vedlo město městskou knihu (dnes nedochovanou) a téhož roku vydalo svou první listinu opatřenou městskou pečetí. Někteří z jeho obyvatel nalezli uplatnění i v královských službách, na vysokých církevních postech a na pražské univerzitě. Negativní vliv na další vývoj města měl odklon hlavní dopravy vybraného zboží z Prahy do Chebu (nově přes Slaný, Louny, Žatec, Kadaň a Ostrov) provedený králem Karlem IV. v zájmu posílení královských měst (roku 1352 a opět 1367), čímž prastará obchodní cesta Praha–Cheb vedoucí přes Žlutice, spojující české země se západními středisky řemesel a obchodu, ztratila na významu. Na konci 14. a 15. století se Rýzmburkové dostali opět do konfliktu s panovníkem, přepadli proboštství milevského kláštera Toužim a uvěznili na Rýzmburku tamního premonstrátského probošta (1394), spolu s dalšími odpůrci ustavili panskou jednotu proti králi Václavovi IV., roku 1397 se aktivně zúčastnili vraždění králových oblíbenců na hradě Karlštejně, m. j. velmistra johanitů a když roku 1406 získali od krále v zástavu hrad Přimdu, podnikali odtud loupežné výpravy, při nichž přepadali kupce na silnicích a plenili královská zboží. Počínáním Rýzmburků byla nepochybně poskvrněna i jimi postavená tvrz nad severozápadní stranou žlutického náměstí.\n\nCentrum města je městskou památkovou zónou. Jejím středem je čtvercové Velké náměstí, na kterém se nachází radnice a muzeum. Uprostřed náměstí se nachází kašna a vedle ní sloup Nejsvětější Trojice z let 1701–1704. v severozápadní části náměstí se nachází zámecká brána do zbořeného zámku. Poblíž města se nachází i smírčí kříž.\n\nNež byla postavena radnice lidé se scházeli v soukromých domech. Po zřízení radnice zakoupilo město tzv. Velký dům, dnešní muzeum. V roce 1779 při velkém požáru radnice vyhořela a v roce 1781 byla znovu postavena. V roce 1870 byly na radnici nainstalovány hodiny. V roce 1905 byla budova opravena. V roce 1923 byla odkryt znak Kokořovců a Švamberků. Radnice je postavena v renesančním slohu.\n\nStavební hmota hospodářského dvora má základy asi už v době Rýzmburků. V roce 1680 byl dvůr s panstvím majetkem Ferdinanda Hroznaty z Kokořova, který v témže roce začal s přestavbou dvora do dnešního stavu. Po první pozemkové reformě byl součástí zbytkového statku F. Diviše (124 ha). Po II. světové válce byl využíván státním statkem a po roce 1990 byl restituován. Budovy mají propadlé střechy.\n\nNachází se na Velkém náměstí v kdysi panském domě Zumrů z Herstošic zvaném Velký dům. Nejstarší historii dokumentují archeologické nálezy a vzácné listiny, mezi nimi též Žlutický kancionál. Mladší historii dokumentují plastiky a obrazy Kokořovců. Nachází se zde i městská šatlava. Muzeum je věnováno převážně husitství.\n\nNejstarší architektonická památka se začala budovat v polovině 14. století. Je zaklenutá gotickými klenbami. V jižní lodi jsou zbytky nástěnných maleb z roku 1435. V kostele se také nachází varhany z let 1774–1775.\n\nSklepy a chodby pod Žluticemi se stavěly od středověku až do devatenáctého století a většinou jsou dvoupodlažní. Sklepení sloužilo pro uchovávání potravin a surovin. V dnešní době je část podzemí zpřístupněna, je zde umístěno malé divadlo a lapidárium.\n\nNa jihozápadním okraji města stojí kaple svatého Jana Nepomuckého.\n\nFara, dříve děkanství (Dukelských hrdinů čp. 97) je jednopatrová nárožní budova postavená v dnešní podobě roku 1769 a obnovená po požáru roku 1779. Na nároží jsou patrny sluneční hodiny z doby vzniku stavby. Farář P. Miroslav Janák je v roce 1972 opatřil nápisem: „Život je sen. Čas plyne. Svůj doušek života pij.“, dnes již neznatelným. Budova má gotické sklepy s kamennými valenými klenbami. Při ohradní zdi farní zahrady jsou dvě kašny – při ulice 28. října bez ozdob, při ulici Dukelských hrdinů s barokní plastikou koně.\n\nŽlutický zámek vznikl přestavbou a rozšířením hradu, založeného Rýzmburky vně hradeb v severozápadní části města. Sídlili v něm páni z Vřesovic a pak Kokořovci, kteří jej přebudovali v raně barokním stylu v roce 1680 na obdélnou dvoupatrovou budovu se dvěma krátkými křídly. Při něm byla založena zámecká zahrada. V roce 1761 zámek vyhořel a nebyl obnoven. Zbyly z něj jen fragmenty: pozdně gotický portál z doby Vřesoviců, některé architektonické prvky v bývalé zámecké zahradě – dnešním autokempu – a zámecká brána v severozápadním rohu Velkého náměstí. Brána vznikla při přestavbě zámku v roce 1680.\n\nHrad Mazanec založil okolo roku 1446 Jakoubek z Vřesovic spolu s Nevděkem, ležícím na protějším svahu, k ochraně města. Již roku 1568 uváděn jako pustý, stál ještě 1578, ale roku 1651 zanikl. Mezi Mazancem a níže položeným Žlutickým zámkem se nacházely louky a zahrady žlutických měšťanů, které v letech 1718 a 1724 skoupila vrchnost pro rozšíření zámecké zahrady. Jméno Mazanec se odvozuje od okrouhlé podoby návrší a původně se vztahovalo k místu, později i hrádku. Německý název „Wosanzen“ vzniklý později je zkomoleninou českého názvu.\n\nZ roku 1704 na Velkém náměstí je dílem žlutického sochaře Osvalda Wendy. Třináct metrů vysoký sloup se sochami sv. Václava, Vojtěcha a Ludmily, asi 45 andělíčky na sloupu a 15 na soklu, byl obehnán roku 1854 balustrádou se šiškami. Na soklu sloupu jsou tři nápisové desky: ze severní strany dedikace Ferdinanda Hroznaty z Kokořova a města Žlutic a chronogramem 1704, ze západní strany modlitba ke sv. Trojici a z jižní strany ohlášení čtyřicetidenních odpustků pro toho, kde se pomodlí třikrát Sláva Otci, Otčenáš a Andělské pozdravení, datované 1764.\n\nV místní části Protivec je dílem lidového umělce Václava Kobližky z Karlových Varů. Byla odhalena po Únorových událostech, 12. července 1948 v den vysvěcení nového zvonu místní kapličky. Na příkaz z vyšších míst byla někdy v letech 1962/3 odstraněna a ukryta. Zakopanou bustu nalezli místní lidé a 27. října 1990 byla instalována na původní místo.\n\nDo města vedou autobusové linky z Karlových Varů, Toužimi, Plzně, Chyše a Mariánských Lázní.\n\nPřes Žlutice vede železniční trať:\n\nVe Žluticích se nachází železniční stanice a zastávky:\n\nŽluticemi prochází několik silnic druhé třídy:\n\nKromě mateřské a základní školy tu sídlí též zvláštní škola, střední lesnická škola a základní umělecká škola. Každoročně se zde koná Žlutická pouť a Žlutické divadelní léto.\n\n\n"}
{"id": "108381", "url": "https://cs.wikipedia.org/wiki?curid=108381", "title": "Děkanát Krnov", "text": "Děkanát Krnov\n\nDěkanát Krnov je územní část ostravsko-opavské diecéze. V současné době jej tvoří 28 římskokatolických farností.\nSoučasným děkanem je krnovský farář P. Mgr. Karel Doležel.\n\nStav k roku 2017\n\n\n\n"}
{"id": "108385", "url": "https://cs.wikipedia.org/wiki?curid=108385", "title": "Neapolská operní škola", "text": "Neapolská operní škola\n\nNeapolská operní škola je souhrnné označení skupiny skladatelů, respektive jejich tvorby, působících v italské Neapoli přibližně v letech 1650-1750, kteří významně ovlivnili vývoj opery.\n\nNeapol od 2. poloviny 17. století byla mimořádně živým uměleckým centrem, což se týkalo nejen hudby, ale i dalších. V téže době vznikla například také neapolská škola malířská kterou reprezentovali Giovanni Battista Caracciolo, Bernardo Cavallino, Francesco Solimena, Mattia Preti nebo Luca Giordano, kteří svými díly vyzdobili řadu neapolských chrámů, či krajinář Salvator Rosa a malíř bitevních scén Aniello Falcone.\n\nNejvýrazněji však tento kulturní rozmach zasáhl oblast hudební, zvláště pak operní tvorbu. Neapolská opera zde dovršila barokní formu, a vedla později až k jejímu úpadku a posléze ke vzniku nových operních forem. Svou roli zde jistě sehrály přirozené vlastnosti neapolské společnosti, trochu povrchní bezstarostnost, veselá povaha a zejména všeobecná záliba ve zpěvu a tanci.\n\nVytvořil se zcela nový fenomén – kult virtuozity. To se týkalo sice i instrumentálních umělců, ale zcela bezpříkladně tento jev zasáhl pěvecké umění. Pěvci vyžadovali virtuozitu árií bez ohledu na dramatické zdůvodnění a obecenstvo se jí chtělo obdivovat. Četní mecenáši vypláceli svým oblíbencům do té doby nevídané odměny. Zejména kastráti bývali zahrnováni penězi i slávou. Kult samoúčelné virtuozity přispěl k praktické likvidaci dramatické pravdivosti děje.\n\nTypickou operní formou pro neapolskou operu byla “\"commedia per musica\"” (v neapolském nářečí “\"commeddeja pe musseca\"”), vycházející z žánru commedia dell'arte s prvky burlesky a vážné opery (opera seria). Častou hudební formou je canzona, obvykle v úvodu opery. V rámci textu libreta se také objevuje neapolské nářečí, ale po roce 1720 je jeho užití redukováno již jen na komické (buffo) scény.\nParadoxní je, že v téže době vznikají libreta s mimořádnou literární hodnotou. Typickým představitelem je básník Pietro Metastasio, jehož texty byly zhudebňovány všemi významnými skladateli včetně Glucka a Mozarta. Dalším významným libretistou byl Benátčan Apostolo Zeno. \n\nTypické libreto neapolské opery klade těžiště dramatického děje do árií. Recitativ je pouhým spojovacím článkem, herecký projev prakticky neexistuje a opera se stává spíše koncertem jednotlivých árií než jevištním dramatickým dílem. \n\nTohoto nebezpečí si byli někteří skladatelé té doby dobře vědomi a proto zařazovali do přestávek drobnější zábavná intermezza. Nejznámějším se stalo intermezzo G. B. Pergolesiho „\"La serva padrona\"“ (Služka paní). Vznikl tak zárodek formy, která se později vyvinula v samostatný operní útvar, opera buffa.\n\nV době svého rozkvětu neapolská opera prostřednictvím kočujících italských operních společností určovala ráz operní a oratorní tvorby ve velké části Evropy. I v Čechách sklízeli italští pěvci mimořádný úspěch nejen v Praze, ale i na venkovských šlechtických sídlech.\n\nVýše uvedený styl však zahrnoval kromě operní tvorby také další žánrz. V té době vznikají četné skladby ke slavnostním příležitostem, populárním koncertům na veřejných prostranstvích, či ke karnevalovým průvodům. Promítl se dokonce i do církevní hudby tvorbou rozměrných mší, oratorií a kantát. Mezi nejslavnější počiny patří velikonoční oratorium \"Stabat Mater\" G. B. Pergolesiho. \n\nNejvýznamnějším divadlem neapolské opery bylo roku 1621 založené divadlo San Bartolomeo, které bylo po požáru znovu vystavěno v roce 1681 a roku 1737 je nahradilo divadlo San Carlo. Obě divadla byla určena spíše pro aristokracii a bohaté návštěvníky. Na počátku 18. století byla otevřena také další divadla, zejména pro chudší obyvatelstvo, kde byly uváděny komické opery – v roce 1707 Teatro dei Fiorentini, v roce 1724 Teatro della Pace a Teatro Nuovo.\n\n\n"}
{"id": "108386", "url": "https://cs.wikipedia.org/wiki?curid=108386", "title": "Fullmetal Alchemist", "text": "Fullmetal Alchemist\n\nFullmetal Alchemist ( \"Hagane no renkindžucuši\") je japonská manga, kterou vytvořila Hiromu Arakawa. Podle ní vzniklo i anime o 51 dílech, jehož režie se chopil Seidži Mizušima, a 4 OVA. Děj se odehrává v paralelním světě, kde se místo vědy tak, jak je známá v našem světě, rozvinula alchymie jako seriózní disciplína. Alchymie tu ovšem ani zdaleka nepřipomíná tradičně chápané laboratorní zkoumání chemických vlastností látek opředené určitou mírou okultismu, ale spíše magickou transmutaci předmětů pomocí run. Hlavními tématy jsou hodnota lidského života a cena za nesmrtelnost, ale i tak se najde místo pro komediální momenty. Pokračováním původní anime série je film, který nese název \"\".\n\nV roce 2009 začal vycházet restart seriálu s názvem \"\", který je věrnější původní manze.\n\nBratři Edward (Ed) a Alphonse (Al) Elricovi pocházejí z vesnice Resembool nacházející se v zemi nazvané Amestris. Ta připomíná úrovní společnosti i techniky Evropu na počátku 20. století, s jediným rozdílem - existencí alchemie. Ed a Al jsou poloviční sirotci: jejich otec Hohenheim od rodiny odešel, když byli ještě malí, a o pár let později zemřela jejich milovaná matka Trisha na vážnou nemoc. Oba bratři se rozhodnou přivést svou mrtvou matku zpět k životu s pomocí alchymie. To je ale zakázané, ještě se to nikomu nepovedlo, a i oba chlapci za svůj pokus draze zaplatí. Starší Ed přijde během nepovedené transmutace o nohu a mladší Al dokonce o celé tělo. Ed poté obětuje pravou paži, aby mohl duši svého mladšího bratra zafixovat do starého brnění. Následně Ed obdrží automail, pokročilé kovové implantáty, které mu nahrazují ztracené končetiny. Pro oba bratry se stane prioritou najít způsob jak získat zpět Alovo tělo a Edovu ruku a nohu. Během Edovy rekonvalescence je navštíví státní alchymista Roy Mustang a pokusí se oba bratry přesvědčit, aby vstoupili do řad státních alchymistů, kde by měli lepší možnosti pro znovuzískání svých těl.\n\nEdovi se podaří stát se státním alchymistou, nicméně ti jsou nechvalně proslulí vyhlazením téměř celé populace Ishbalu, jedné z provincií státu Amestris, jejíž obyvatelé se od ostatní populace odlišují barvou pleti, očí a náboženstvím. Díky přístupu k armádním výzkumům se Ed a Al dozvídají více o existenci kamene mudrců, legendárním posilovači alchymie, který by, jak doufají, mohl vyřešit všechny jejich problémy. V průběhu svého hledaní se utkají s řadou protivníků, včetně těch, kteří také touží po získání kamene mudrců. Mezi nejdůležitější patří Scar, který touží po pomstě za vyvraždění lidu Ishbalu, a homunkulové, lidsky vypadající stvoření, která v sobě nesou kus kamene mudrců, což je činí téměř nesmrtelnými.\n\nJak příběh postupuje, Ed a Al zjišťují, že masivní expanze jejich země byla od počátku plánovaná homunkuly, kteří ovládají armádu. Ti jsou společně s řadou vysoce postavených důstojníků z pozadí řízeni tajemnou osobou nazvanou \"Otec\", záhadnou bytostí, která před staletími získala nesmrtelnost použitím kopie Hohenheimova těla a kamene mudrců. Otec plánuje použít Amestris jako velký transmutační kruh a obětovat obyvatele, aby získal větší moc. Poté, co se Ed a Al dozvědí o tomto plánu, rozhodnou se mu zabránit. Přitom spolupracují s členy armády seskupenými kolem plukovníka Roye Mustanga a generála Olivie Armstrongové.\n\nJak boje postupují, homunkulové jsou sice jeden za druhým poraženi a vojákům z hlavního města je zjevena pravda o situaci, ale Otci se podaří využít obrovského transmutačního kruhu a dočasně vysaje duše obyvatel celé Amestris a jejich energii použije k uvěznění \"Boha\" a získání nezměrné moci. Nicméně díky Hohenheimovým předchozím opatřením jsou jejich duše navráceny zpět a Otec se stává nestabilním. Následně čelí útoku všech, za účelem vysátí energie ze zbytků jeho kamene mudrců. Na konci je poražen Edem, který díky Alově oběti získal zpět svou ruku a díky Greedovi, kterého Otec nasál do sebe a který pomocí své schopnosti měnit své tělo v různě tvrdý uhlík pomohl Edovi, když tělo Otce proměnil v měkký grafit. Ed pak svou pěstí prorazil do Otcova břicha díru, ze které vyrazily černé chapadlovité ruce Brány, které otce svázaly a svrckly pryč ze světa do prostoru před Branou pravdy, kde je Otec zpět v podobě kulatého ducha když byl ještě v láhvi. Pravda otce konfrontuje s jeho vlastnimi činy a větou, že to, co mu dává opravdové zoufalství (opravdovou beznaděj), aby se nestal vychloubačným je Pravda. Poté je otec odsouzen Pravdou k životu v Bráně, odkud přišel. Po jeho porážce Ed obětuje své schopnosti alchymisty k navrácení Ala s jeho původním tělem. Bratři se vrací zpět do Resemboolu, nicméně po dvou letech se odloučí, aby mohli opětovat pomoc lidem, kteří jim pomáhali při jejich cestě.\n\nPrvní polovina přibližně odpovídá manze, nicméně série se začíná lišit od okamžiku, kdy se Ed a Al znovu sejdou se svojí učitelkou Izumi Curtisovou. Dante, původní Hohenheimova milenka a učitelka jejich učitelky, která zde hraje roli jako hlavní záporná postava se v manze neobjevuje. Tito dva před staletími vypracovali dokonalou metodu vytvoření kamene mudrců pomocí obětování lidí a vtažení jejich duší do kamene, a jeho následného použití pro prodloužení života. Tímto se jim podařilo téměř dosáhnout nesmrtelnosti. Nicméně Hohenheim byl nakonec přemožen pocitem viny za obětované lidi a Dante opustil. Přestože byla schopna po staletí se přesouvat do jiných těl a obcházet tak smrt, nedokáže sama kámen vytvořit. Její současné tělo, které patří její žačce Lyře se začíná rozkládat rychleji neboť její duše není schopná tělo uživit díky neustálému přesouvání do nových těl. Proto používá homunkuly, kteří mají nasměrovat Edwarda a Alphonse k výrobě nového kamene, kterým by mohla svůj rozklad zastavit.\n\nKdyž se Scar snaží vytvořit kámen mudrců, ve výsledku se objeví v Alphonsově kovovém těle, pročež je následně unesen Envym k Dante. Ed se ho pokusí zachránit, nicméně je zabit homunkulem Envy. Al se ho pokusí oživit pomocí kamene mudrců, nicméně během tohoto procesu zmizí. Dante se snaží uniknout, ale je zabita, když ji sežere homunkulus Gluttony, jehož mysl Dante předtím zničila a proto v ní nedokáže rozpoznat svého pána.\n\nPoté, co byl oživen, Edward riskuje svůj život a vrátí svého bratra výměnou za sebe. Ve výsledku Ed skončí v paralelním světě (Náš svět v první třetině 20. století), zatímco Alovi je obnoveno jeho původní tělo. V tomto světě se vloží do výzkumu raket s úmyslem najít prostředek k návratu domů.\n\nNásledují události filmu \"\".\n\n"}
{"id": "108389", "url": "https://cs.wikipedia.org/wiki?curid=108389", "title": "Olihňovití", "text": "Olihňovití\n\nOlihně jsou hlavonožci příbuzní kalmarům a krakaticím. Stejně jako ostatní hlavonožci jsou bilaterálně symetričtí, mají dobře vyvinutou hlavu a deset chapadel s přísavkami. Dvě chapadla jsou delší než ostatní. Jsou to výborní plavci a aktivní lovci. Olihně nebývají větší než 60 cm, ale v bohatých mořích jich může žít velké množství. Většinou žijí jen jeden rok a po kopulaci umírají. Právě v období rozmnožování se shromažďují ve velkých počtech a stávají se tak vítanou kořistí ryb, mořských ptáků, savců i člověka.\n\n\n"}
{"id": "108392", "url": "https://cs.wikipedia.org/wiki?curid=108392", "title": "Fullmetal Alchemist: The Conqueror of Shamballa", "text": "Fullmetal Alchemist: The Conqueror of Shamballa\n\nFullmetal Alchemist: The Conqueror of Shamballa (\"Hagane no Renkinjutsushi: Shanbara o Yuku Mono\") japonský je animovaný film (anime) z roku 2005, který navazuje na seriál Fullmetal Alchemist. Na rozdíl od něj je film zasazen zejména do našeho světa, a to konkrétně do Německa před druhou světovou válkou. Film přináší sondu do příčin „německého splínu“ a zamýšlí se nad zneužitelností vědy.\n\n"}
{"id": "108393", "url": "https://cs.wikipedia.org/wiki?curid=108393", "title": "Zájmeno", "text": "Zájmeno\n\nZájmeno (\"pronomen\", z latinského pro-nomen - „za-jméno“) je jedním z plnovýznamových ohebných slovních druhů. Jde v podstatě o uzavřenou skupinu výrazů. Ve větě obvykle zastupují podstatná jména nebo přídavná jména a mají tak zpravidla funkci podmětu, předmětu nebo přívlastku.\n\nZájmena se obvykle dělí na:\n\nU osobních zájmen je zpravidla morfologicky odlišeno podmětové a předmětové užití a to dokonce i v jazycích, které nepoužívají skloňování – např. anglické \"I (já) – me (mě)\". U předmětového užití se navíc často rozlišuje důrazová a nedůrazová forma – srv. angl. \"me – myself\", nebo české \"mu – jemu\". Pomocí osobních zájmen lze někdy také vyjádřit úctu (honorifika, v češtině především protiklad vykání a tykání).\n\nPomocí ukazovacích zájmen může mluvčí odkazovat jednak k jiným částem textu (reference vnitrotextová, endoforická) nebo k vnějšímu světu (reference mimotextová, exoforická, deixe). U deixe (ukazování) je zpravidla dále rozlišena deixe proximální a distanční (\"tento – tamten\"), v některých jazycích je navíc odlišeno více stupňů distanční deixe (např. ve španělštině; v češtině se tomu blíží protiklad \"tamten – tamhleten\").\n\nV „Německo-českém slovníku vědeckého názvosloví“ Pavla Josefa Šafaříka z roku 1853 jsou jako zastaralá synonyma pro zájmeno uvedeny termíny \"místojméno\" a \"náměstka\".\n\n\n"}
{"id": "108396", "url": "https://cs.wikipedia.org/wiki?curid=108396", "title": "Thankful", "text": "Thankful\n\nThankful je debutové album americké zpěvačky Kelly Clarkson. Album vyšlo pár měsíců po jejím vítězství v pěvecké soutěži American Idol. Deska vyšla 15. dubna 2003. Clarkson za desku získala svou první nominaci na cenu Grammy.\n\nSvým vítězstvím v soutěži American Idol získala Clarkson kontrakt na nahrání desky za 1 milion dolarů. Na písních se podílelo mnoho různých osobností jako Christina Aguilera, Diane Warren nebo Desmond Child a samotná Clarkson se na desce autorsky také podílela.\n\n\n\n\n\nPíseň \"You Thought Wrong\" je první (a do roku 2007 poslední) duet Kelly Clarkson. Zpívá ho s Tamyrou Grey, jednou z účastnic American Idol.\n\nPůvodně byly na albu písně \"Trace Of Gold\" a \"Today For Me\", ale na poslední chvíli je nahradily skladby \"Anytime\" a \"A Moment Like This\".\n\n"}
{"id": "108398", "url": "https://cs.wikipedia.org/wiki?curid=108398", "title": "Synagoga v Dolních Kounicích", "text": "Synagoga v Dolních Kounicích\n\nSynagoga v Dolních Kounicích je bývalá modlitebna židovské obce v Dolních Kounicích a její nejdůležitější stavba. Je chráněna jako kulturní památka České republiky.\n\nPůvodní synagoga židovské obce stávala na východním okraji jádra Dolních Kounic, po jejím zničení švédskými vojsky v roce 1645 byla postavena nová v dnešní poloze. Stavěla se mezi roky 1652 a 1656 zhruba uprostřed nového ghetta.\n\nSynagoga má přibližně obdélníkový půdorys a není orientována do směru světových stran, jak bylo obvyklé, nýbrž ve shodě s křesťanskými kostely v městečku. Je to dvoupatrová raně barokní budova s kamenocihelným zdivem, cihlovými klenbami a půlkruhově nahoře zakončeným portálem ozdobeným rostlinnými reliéfy. Hlavním vchodem v přízemí se vchází do předsíně, odtud dveřmi vpravo do malé studovny, dveřmi vlevo potom do hlavního sálu, uprostřed jehož jihovýchodní stěny stál svatostánek mezi dvěma vysokými půlkruhovým obloukem zakončenými okny. Na protější straně sálu je na čtyřech sloupech v patře ženská tribuna, na niž se vchází po strmém schodišti z venku samostatným vchodem napravo od vchodu pro muže.\n\nKrátce po dokončení výstavby byly stěny hlavního sálu opatřeny malovanou výzdobou s rostlinnými a ornamentálními motivy a hebrejským liturgickým textem, která se částečně dochovala dodnes. V polovině 19. století byl kvůli nedostatečné kapacitě ženské části na jižní straně přistavěn nový trakt, jehož patro bylo využito jako ženská tribuna a propojeno s hlavním sálem, přízemí přístavby bylo naopak od hlavního sálu odděleno, bylo bez oken a jeho využití není známo.\n\nSynagoga přestala sloužit svému účelu počátkem 40. let 20. století, kdy nacisté zakázali konat židovské bohoslužby; vnitřní zařízení bylo převezeno do Židovského muzea v Praze. Po válce ji jako sklad využíval podnik Fruta Modřice, jejímž majetkem se v r. 1960 stala. V r. 1991 byla synagoga v restituci vrácena Židovské náboženské obci v Brně, jíž patří dosud. Po opravě v roce 1994 slouží zejména výstavním a koncertním účelům.\n\nV rámci Programu záchrany architektonického dědictví bylo v letech 1995-2014 na opravu památky čerpáno 4 500 000 Kč.\n\n\n"}
{"id": "108400", "url": "https://cs.wikipedia.org/wiki?curid=108400", "title": "Limma", "text": "Limma\n\nLimma (též leimma) je hudební interval, jeden ze dvou půltónů používaných v pythagorejském ladění. Odvozuje se od řady pěti čistých kvint zmenšených o tři oktávy; např. \"C-G-D-A-E-H\", limma je potom podíl frekvencí tónu \"H\" zmenšeného o tři oktávy a tónu \"C\". Tento interval má velikost\n\n"}
{"id": "108402", "url": "https://cs.wikipedia.org/wiki?curid=108402", "title": "Vodní nádrž Bedřichov", "text": "Vodní nádrž Bedřichov\n\nVodní nádrž Bedřichov, nazývaná také Bedřichovská přehrada ( ) či Přehrada na Černé Nise, je nejvýše položenou přehradou Jizerských hor. Leží v katastru obce Bedřichov na Černé Nise. Koruna její hráze leží v nadmořské výšce 775,26 m n. m., hráz je 340 m dlouhá a 23,5 m vysoká. Byla stavěna v letech 1902–1909 \"Vodním družstvem k regulování říčních toků a ke stavbě přehrad v povodí Zhořelecké Nisy\" k ochraně proti povodním a úpravu průtoku v suchých obdobích, dnes navíc napájí tři vodní elektrárny a slouží také k rekreaci a rybaření.\n\nPo katastrofální povodni 30.–31. července 1897 bylo za účelem zabránění dalších takových pohromám založeno místními průmyslníky \"Vodní družstvo k regulování říčních toků a ke stavbě přehrad v povodí Zhořelecké Nisy\". O konzultace byl požádán profesor Otto Intze z Cách. Ten doporučil družstvu postavit na přítocích Lužické Nisy šestici hrází, družstvo jich nakonec podle jeho projektu postavilo pět.\n\nHlavním projektantem přehrady byl prof. Otto Intze s dr. Lepplou z Berlína. Stavba hráze byla svěřena firmám Aeckermann z Klagenfurtu a W. Relle und Neffe, W. Streitzig und CO, začala roku 1902 výkopovými pracemi. Po očištění základů byla provedena základní betonová vrstva s odvodněním základů trubkovou drenáží. Podkladní beton se dělal z cementotrasové malty, zdivo pochází z místní žuly, cement byl dovážen z Čížkovic. Stavba byla dokončena 21. prosince 1905, její kolaudace proběhla 28. června 1906. Náklady na stavbu dosáhly 1 777 840 rakouských korun.\n\nV letech 1924 až 1927 byl vybudován přivaděč vody ke špičkové elektrárně v Rudolfově.\n\n\n"}
{"id": "108404", "url": "https://cs.wikipedia.org/wiki?curid=108404", "title": "Tunel Mala Kapela", "text": "Tunel Mala Kapela\n\nTunel Mala Kapela je tunel na dálnici A1 ve střední části chorvatské Dalmácie. S délkou 5,8 km je nejdelším tunelem v zemi.\n\nTunel nese název podle stejnojmenného pohoří Mala Kapela, které překonává, a to na úseku dálnice Bosiljevo–Jezerane. Je projektován celkem jako tři tunely; dva pro každý směr a jeden servisní. Severní portál Malé Kapely se nachází v nadmořské výšce 562 m a jižní pak v 573 m. Stavba byla otevřena roku 2005, pouze však jen jeden její tubus (pravý). Druhá část tunelu byla otevřena 30. května 2009.\n\nNáklady na vybudování tunelu činily 550 milionů kun, stavitelem je italská firma \"Coopcostruttori\".\n\nV tunelu je šířen FM signál veřejnoprávních rozhlasových stanic HR1 (102,3 MHz) a HR2 (97,5 MHz) a signál pro mobilní telefony.\n\nPrůměrně projede denně tunelem přes 12,5 tisíce vozidel, v letní turistické sezóně pak přes 31 tisíc.\n\n"}
{"id": "108405", "url": "https://cs.wikipedia.org/wiki?curid=108405", "title": "Argentino", "text": "Argentino\n\nArgentino ( ) je jezero v provincii Santa Cruz na jihu Argentiny v Patagonii. Jedná se o ledovcové jezero, které je zahrazené morénami. Je to největší argentinské jezero. Má rozlohu 1415 km². Je maximálně 20 km široké. Průměrně je hluboké 150 m a dosahuje maximální hloubky až 500 m. Objem vody je 219,9 km³. Rozloha povodí je 17 000 km². Leží v nadmořské výšce 187 m. Západní část jezera zasahuje do národního parku Los Glaciares.\n\nZápadní pobřeží je hornaté, do zálivů tvarů fjordů tady spadají ledovce z Jižního patagonského ledovcového pole. Východní pobřeží je rovné a zařezává se do Patagonské planiny.\n\nDo jezera ústí řeka Leona (odtéká z jezera Viedma) a odtéká řeka Santa Cruz, která teče do Atlantského oceánu.\n\nNa břehu leží město El Calafate.\n"}
{"id": "108408", "url": "https://cs.wikipedia.org/wiki?curid=108408", "title": "Arapaima velká", "text": "Arapaima velká\n\nArapaima velká (\"Arapaima gigas\"), indiány nazývaná pirarucú nebo paiche, patří mezi největší sladkovodní ryby. Dorůstá délky až přes 3 metry a hmotnosti 200 kg. Žije ve vodách Amazonky, jejích přítoků, jako je Rio Madera a Rio Machado, obývá i stojaté vody, jezera, zaplavené oblasti i bažiny.\n\nArapaima je velká, štíhlá ryba proudnicovitého tvaru těla. Hřbetní a řitní ploutev jsou postavené vzadu na těle, blízko ocasní ploutve, podobně jako u štik a ostatních ryb, které rychle vyráží za kořistí. Šupiny jsou šedé až zelenožluté, u velkého jedince můžou být dlouhé až 10 cm. Největší ryby mohou být přes 3 metry dlouhé, ale v důsledku nadměrného lovu jsou takto velké arapaimy velmi vzácné. Kvůli svému prehistorickému vzhledu bývá někdy označována jako „živoucí fosílie“.\n\nArapaima je ryba, která je závislá na vzdušném kyslíku, který doplňkově dýchá, a proto se musí vynořovat u hladiny. Období sucha přežívá zahrabaná v bahně. Jedná se o predátora, který se živí rybami, ale také ptáky a dalšími živočichy, které nejraději loví u hladiny.\n\nJsou to predátoři, jejich kořistí se stávají hlavně jiné ryby, ale také neopatrní ptáci a další živočichové.\n\nArapaimy jsou závislé na periodických záplavách, při kterých se velká část tropického deštného lesa ocitá pod vodou. V písčitém dnu vyhloubí hnízdo, do kterého během období sucha nakladou jikry. Potěr se vylíhne do období záplav, od května do srpna. Dospělé ryby chrání jikry i mladé rybky, přihání k nim vodu bohatou na kyslík a poskytují jim úkryt. Samice pohlavně dospívají až v 5 letech věku, kdy jsou 160 cm dlouhé.\n\nArapaimy jsou vítaným úlovkem, jedna ryba poskytne až 70 kg masa. Protože musí vyplouvat k hladině, aby se nadechla, je snadným cílem pro harpuny a šípy. Arapaimy jsou také chytány do sítí. V důsledku nadměrného lovu zmizely velké kusy.\n\nV roce 1976 organizace SUDEPE (Supertendencia do Desenvolvimento da Pesca) zakázala lov arapaim během období sucha, kdy jsou ryby snadno viditelné kvůli nízké hladině vody. Arapaimy se nesmí lovit, dokud nedosáhnou délky aspoň 1,5 metru.\n\nČeský rybář Jakub Vágner, chytil v roce 2008 arapaimu o délce 2,5 metru a váze 130 kg, čímž vytvořil světový rekord. V roce 2010 vlastní rekord překonal ulovením jedince o délce 307 cm a váze 154 kg. Jedná se o vůbec nejdelší chycenou sladkovodní rybu na světě.\n\nArapaima velká se někdy chová jako akvarijní ryba. Kvůli její obrovské velikosti ale chov není snadný.\n\n\n"}
{"id": "108414", "url": "https://cs.wikipedia.org/wiki?curid=108414", "title": "Dva roky prázdnin", "text": "Dva roky prázdnin\n\nDva roky prázdnin \"(1888, Deux ans de vacances)\" je jeden z nejznámějších dobrodružných románů francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Řadí se mezi robinzonády.\n\nVerne v knize zpracoval napínavý příběh patnácti chlapců, kteří měli vyjet na prázdninový výlet jachtou na moře. Během příprav k vyplutí v Aucklandu na Novém Zélandu odešla posádka na břeh a loď s chlapci na palubě se díky nedopatření dostala na moře. Zde byla hroznou bouří zahnána přes celý Pacifik k břehům neobydleného ostrova, kde ztroskotala. Podoba románového ostrova Hanover je smyšlená, nicméně ostrov toho jména nedaleko pobřeží Chile skutečně existuje. Tak se z městských školáků, z nichž nejmladšímu bylo osm a nejstaršímu čtrnáct let, stali robinzoni, odkázaní jen sami na sebe. Většina z nich byli Britové, nejstarší byl Američan a dva chlapci byli Francouzi. Jejich prázdninový výlet se protáhl na dlouhé dva roky. Za tu dobu si chlapci na ostrově vybudovali vzkvétající osadu, kde každý pracoval podle svých sil a schopností a podřizoval se nutné kázni. Proto mohli úspěšně čelit všem nebezpečím a překlenout i vážnou roztržku, která hrozila rozdělit osadu na dva tábory. Když na ostrově přistála skupina pirátů, podařilo se jim za pomoci dvou dospělých lidí z bývalé posádky pirátské lodi nad zločinci zvítězit a po mnohých útrapách se navrátit zpět do vlasti. V této knize Verne opět ukázal (jako v mnoha jiných svých dílech) sílu kolektivu, který je schopen dosáhnout takových výsledků, jakých by nikdy nemohl člověk dosáhnout sám.\n\nKnihu \"Dva roky prázdnin\" ilustroval Léon Benett.\n\n\n\n"}
{"id": "108418", "url": "https://cs.wikipedia.org/wiki?curid=108418", "title": "Haló, haló!", "text": "Haló, haló!\n\nHaló, haló! (v anglickém originále 'Allo 'Allo!) je britský sitcom – z období druhé světové války vznikající pro BBC v letech 1982 až 1992. Obsahoval 85 epizod. Seriál byl stvořen Davidem Croftem, který také napsal úvodní melodii, a Jeremy Lloydem. Lloyd a Croft společně napsali prvních šest sérií, od sedmé byl psán Lloydem a Paulem Adamem. V roce 2004 získal 13. místo v Britain's Best Sitcom.\n\nV České republice byl vysílán na České televizi, poprvé v roce 1996 – ČT1, podruhé v roce 1998 – ČT2, potřetí v roce 2004 na ČT2 a naposledy v roce 2011 a 2013 také na ČT2.\n\nPostavy v seriálu jsou snadno zapamatovatelné, jednající podle své předepsané šablony. Většina z nich má nějakou svoji hlášku, průpovídku nebo poznávací znamení pro snadnou orientaci ve scénách a charakterech.\n\nPostava (herec, dabér)\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "108420", "url": "https://cs.wikipedia.org/wiki?curid=108420", "title": "Brigita", "text": "Brigita\n\nBrigita je ženské křestní jméno. Podle českého kalendáře má svátek 21. října.\n\nPůvod má v keltském slově \"brigh\" – „silný“, „mocný“. Další variantou jména je Brigid. V Irské mytologii to bylo jméno bohyně ohně, básníků a moudrosti, též to byla dcera boha Dagdy. 1. února se slaví její svátek Imbolc.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je +0,4%.\n\n\n"}
{"id": "108421", "url": "https://cs.wikipedia.org/wiki?curid=108421", "title": "Buenos Aires / General Carrera", "text": "Buenos Aires / General Carrera\n\nBuenos Aires / General Carrera ( v Chile nebo v Argentině) je jezero na hranici provincie Santa Cruz v Argentině a regionu Aysén v Chile. Nachází se v Patagonských Andách. Je ledovcového původu. Má rozlohu 1850 km² (z toho 970 km² v \"Chile\" a 880 km² v \"Argentině\"). Dosahuje maximální hloubky 590 m. Leží v nadmořské výšce 215 m.\n\nZápadní část má tvar fjordů a zařezává se mezi východní výběžky And. Je obklopena sráznými lesnatými svahy. Široká východní část leží na planině a je obklopena morénami.\n\nZ jezera odtéká řeka Baker do Tichého oceánu. Odtok přes Rio Deseado do Atlantského oceánu byl přerušen 10 tisíc let před n. l..\n"}
{"id": "108423", "url": "https://cs.wikipedia.org/wiki?curid=108423", "title": "Božena", "text": "Božena\n\nBožena je ženské křestní jméno slovanského původu. Podle českého kalendáře má svátek 11. února. Dle starších českých kalenářů slavila svátek 29. července (1953 - 1978) a 22. prosince 1957 - 1970).\n\nJe to česká varianta jmen \"Benedikta\", \"Dorota\", \"Beatrice\" \"Beatrix\", \"Beáta\", tj. „blahoslavená“, „bohem obdařená“.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -5,9%, což svědčí o poměrně značném poklesu obliby tohoto jména.\n\n\n"}
{"id": "108425", "url": "https://cs.wikipedia.org/wiki?curid=108425", "title": "Blažena", "text": "Blažena\n\nBlažena je ženské křestní jméno. Podle českého kalendáře má svátek 10. května.\n\nJedná se o slovanskou variantu jména Beata.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -5,7%, což svědčí o poměrně značném poklesu obliby tohoto jména.\n\n\n"}
{"id": "108426", "url": "https://cs.wikipedia.org/wiki?curid=108426", "title": "Ťiang-nan", "text": "Ťiang-nan\n\nŤiang-nan ( pchin-jin Jiāngnán, znaky 江南; doslova „Jižně od řeky“) je označení pro geografickou oblast rozprostírající se na jih od dolního toku řeky Jang-c’-ťiang a v její deltě. Jedná se o oblast samosprávného města Šanghaj, jižní část provincie Ťiang-su a sever provincie Če-ťiang. Mluví se tu dialektem čínštiny wu.\n\nTento region nezahrnuje ani 1% z rozlohy Číny, ale na jeho území se vytvoří více než 40% čínského HDP. Patří sem velká města jako Šanghaj, Nanking, Ning-po, Chang-čou, Su-čou, Wu-si a Šao-sing, jejichž intelektuální elita tradičně vedla čínský kulturní život a hluboce tak ovlivnila celou čínskou kulturu jako takovou.\n\nPo dobytí dolního toku Jang-c’-ťiang říší Čching roku 1645, byla z oblasti Nan Č'-li vytvořena provincie Ťiang-nan. Roku 1666 byla provincie Ťiang-nan rozdělena na An-chuej a Ťiang-su.\n"}
{"id": "108430", "url": "https://cs.wikipedia.org/wiki?curid=108430", "title": "Beáta", "text": "Beáta\n\nBeáta (nebo Beata) je ženské křestní jméno. Podle českého kalendáře má svátek 25. října.\n\nPůvod má v latinském \"beata\", což znamená „blažená, šťastná“.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +7,6%, což svědčí o poměrně značném nárůstu obliby tohoto jména.\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +2,1%.\n\n"}
{"id": "108431", "url": "https://cs.wikipedia.org/wiki?curid=108431", "title": "Nový hrad (okres Šumperk)", "text": "Nový hrad (okres Šumperk)\n\nNový hrad u Hanušovic (též \"Furchtenberg\") je rozsáhlá zřícenina hradu vzniklého na přelomu 13. a 14. století. Nachází se poblíž Lužné v okrese Šumperk. Od roku 1964 je chráněn jako kulturní památka ČR.\n\nMezi roky 1420 a 1437 byl vlastnictvím krále Zikmunda a během husitských válek byl pevností Zikmundových vojsk. Poté byl často zastavován a střídal majitele. Posledním majitelem byl Jiří Tunkl z Brníčka. Ke konci 15. století byl během česko-uherských válek dobyt a zničen (během tažení Matyáše Korvína na Moravu). Od té doby je uváděn jako pustý. Současnou majitelkou je Karla Mornstein-Zierotinová. Hrad není veřejnosti přístupný, protože hrozí nebezpečí úrazu (není zde však žádný plot). Nový hrad byl plošně největším hradním areálem na severní Moravě a jedním z největších českých hradů vůbec. Jeho celková opevněná plocha činí 1,5 ha v půdorysu trojúhelníka. Dodnes se dochovaly torza čtyř bran a po čtyřech baštách z dolního i horního hradu.\n\nPočátky hradu souvisí se zakladatelským úsilím moravských markrabí. Hrad měl mít strážní funkci. Měl zřejmě chránit město Šumperk. Založit ho ovšem mohl i olomoucký biskup. Hrad zřejmě vznikl ve druhé polovině 13. století (či na přelomu 13. a 14. století). Nevelký hrad zpočátku zabíral plochu o velikosti 50 × 21 metrů. Jeho věž však byla nezvykle mohutná s velmi silnou zdí o tloušťce 5 metrů a celkovém průměru 12 metrů. \n\nPrvní písemná zmínka o hradu pojmenovaném původně \"Furchtenberk\" pochází z roku 1374, kdy se tu jako purkrabí připomíná bývalý zemský písař Jan Václav z Mladějova. Tehdy měli hrad v zástavě páni z Lipé. K panství hradu prý příslušely vsi Kopřivná, Lužná a Osikov. Zdá se, že v tuto dobu byl hrad přestavěn a jádro bylo zpevněno novými hradbami s hranolovými věžemi a baštami.\n\nAž do roku 1405 na hradě působili markraběcí purkrabí. V tomto roce markrabě Jošt hrad zastavil za 3000 kop grošů Heraltu z Kunštátu. Později se zástavní majitelé rychle střídali. Král Zikmund nařídil později hrad ze zástavy vyplatit, a tento byl spravován přímo královskou komorou. Byl pak součástí novohradsko-šumperského panství. V této době byl hrad rozšířen. Roku 1437 obdržel hrad do zástavy spolu Bludovem a Šumperkem Beneš z Valdštejna. Ten hrad přenechal svému nevlastnímu bratru Bernardu z Cimburka, který se proslavil ve službách řádu německých rytířů. I za tohoto vlastníka byl hrad rozšířen. Roku 1455 Bernard hrad postoupil spolu se Šumperkem svému tchánovi Janu Tunklovi z Brníčka, a ten ho přenechal zřejmě Pročkovi z Kunštátu. Později se hrad opět dostal do majetku Tunklů.\n\nHrad byl někdy kolem roku 1470 dobyt vojsky Matyáše Korvína. Později byl pobořen, aby se na něm nemohli ukrývat nekalé živly. Tehdy byla do vzduchu zřejmě vyhozena i věž, z níž se zachovaly dodnes mohutné střepy zdiva. Roku 1496 se měl hrad dostat do zástavy pánům ze Žerotína. Ještě v 16. století se dvakrát hrad připomíná, aniž by byl uváděn jako pustý.\n\nPůvodní hrad byl tvořen věží, poměrně malým dvorkem a srubovou anebo zděnou stavbou paláce. Výška věže se odhaduje na 40 metrů. Palác byl jednoduchou, zřejmě dvoupatrovou budovou s pavlačí, oddělenou od věže malým nádvořím. V sedmdesátých až osmdesátých letech 14. století bylo vnější opevnění (snad val a příkop) nahrazeno hradbami s věžemi na severu, na západě a na východě. Vznikl tak druhý hradební okruh. Po roce 1420 byly další palisády nahrazeny kamennými hradbami, a vznikl tak třetí hradební okruh. Za Bernarda z Cimburku byl vybudován směrem na západ dlouhý koridor ukončený baštou – čtvrtý hradební okruh asi 250 metrů dlouhý a 10 až 50 metrů široký a opatřený baštami. Koridor byl uvnitř dále členěn čtyřmi palisádou osazenými valy, které měly v případě prolomení hradby zastavit nápor nepřítele. Na rozdíl od předchozích hradebních okruhů nebyly zdi tohoto okruh příliš kvalitní. V rámci čtvrtého pevnostního okruhu se nacházely provozní budovy a u třetí brány stáje. Hrad byl od šíje oddělen příkopem.\n\n\n"}
{"id": "108434", "url": "https://cs.wikipedia.org/wiki?curid=108434", "title": "Barbora", "text": "Barbora\n\nBarbora (řidčeji také Barbara) je ženské křestní jméno. Podle českého kalendáře má svátek 4. prosince.\nBarbora je jméno řeckého původu (z řeckého barbaros), což znamená cizinka.\n\nV českých zemích chodily večer před svátkem sv. Barbory dívky bíle oděné. Lokálně buď pouze mlčky nebo nahlas pronášely říkání nebo i zpívaly písně. Přitom nadělovaly drobné dárky dětem. Zvyk zanikal již před 1. světovou válkou, ve zbytcích se dochoval dodnes, např. na Žďársku a na Semilsku.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je +6,2 %, což svědčí o poměrně značném nárůstu obliby tohoto jména.\n\nV lednu 2006 se podle údajů ČSÚ jednalo o 13. nejčastější ženské jméno mezi novorozenci.\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je +4,6 %, což svědčí o poměrně značném nárůstu obliby tohoto jména.\n\n\n\n\n\n"}
{"id": "108441", "url": "https://cs.wikipedia.org/wiki?curid=108441", "title": "Fagnano", "text": "Fagnano\n\nFagnano také nazývané Cami ( nebo ) je jezero na ostrově Ohňová země na hranicích argentinské provincie Ohňová země v Argentině a chilského regionu Magallanes y la Antártica Chilena v Chile. Je tektonicko-ledovcového původu. Má rozlohu 645 km² (z toho je 606 km² v \"Argentině\" a 39 km² v \"Chile\"). Je z východu na západ 98 km dlouhé (z toho je 72,5 km v \"Argentině\" a 13,5 km v \"Chile\"). Dosahuje maximální hloubky 200 m.\n\nZ jeho západního konce odtéká řeka Azopardo do fjordu Almirantazgo\n\nJezero je pojmenováno na počest italského badatele J. Fagnana, který ho v roce 1886 objevil.\n\nNa východním břehu leží město Tolhuin\n"}
{"id": "108443", "url": "https://cs.wikipedia.org/wiki?curid=108443", "title": "Apotomé", "text": "Apotomé\n\nApotomé je hudební interval, jeden ze dvou půltónů používaných v pythagorejském ladění. Odvozuje se od řady sedmi čistých kvint zmenšených o čtyři oktávy; např. \"C-G-D-A-E-H-F#-C#\", apotomé je potom podíl frekvencí tónu \"C#\" zmenšeného o čtyři oktávy a tónu \"C\". Tento interval má velikost\n\n"}
{"id": "108451", "url": "https://cs.wikipedia.org/wiki?curid=108451", "title": "Roztok", "text": "Roztok\n\nRoztok je homogenní nebo zdánlivě homogenní, většinou kapalná, může být však i pevná (slitiny) i plynná (vzduch...), směs nejméně dvou látek, rozpouštědla a rozpuštěné látky. Nejčastějším rozpouštědlem jsou kapaliny. Rozpuštěné látky s rozpouštědlem nereagují. Může dojít k disociaci a solvataci rozpuštěné látky, ale to nejsou reakce, kterými by docházelo ke změně chemických vlastností rozpuštěné látky nebo rozpouštědla. Rozpouštědlo nebo rozpuštěnou látku je tedy možné z roztoku zase separovat fyzikální cestou.\n\nRoztoky se nazývají podle rozpouštědla. První část názvu tvoří přídavné jméno odvozené od názvu rozpouštědla se slovem roztok. Druhou část tvoří název rozpouštěné látky (látek) v druhém pádu. Například vodný roztok chloridu sodného.\n\nJe to takový roztok, který již není schopen rozpustit další látky. Poměr pro nasycení roztoku mezi rozpouštědlem a rozpouštěnou látkou je závislý na teplotě a tlaku prostředí - tedy není stabilní. U většiny pevných látek s rostoucí teplotou roste (k pevným látkám, kde naopak klesá, patří např. hydroxid vápenatý), čehož se využívá při výrobě krystalických látek, kdy se připraví nasycený roztok o co nejvyšší teplotě (ideálně 100 °C), ochladí se a vyloučí se krystaly. U plynů s rostoucí teplotou klesá a s rostoucím tlakem roste, např. v teplejší vodě se může rozpustit méně kyslíku nebo aby se mohlo v šumivých nápojích rozpustit více CO, stlačuje se (při otevírání lahví pak dojde k prudkému poklesu tlaku a CO se prudce uvolňuje).\n\n"}
{"id": "108457", "url": "https://cs.wikipedia.org/wiki?curid=108457", "title": "UVERworld", "text": "UVERworld\n\nUVERworld (ウーバーワールド) je japonská hudební skupina, která je známá svými kombinacemi různých hudebních stylů (hard rock, rap, elektronická hudba a beat-box). V Japonsku patří k jedné z nejznámějších skupin.\n\nZačínali jako sedmičlenná skupina s názvem \"Sound Goku Road\" (známější jako Sangoku Road). V roce 2003 vydali první CD kterého se prodalo 3000 ks. Poté, co ze skupiny odešli dva členové (vokalista a saxofonista) si Ace∞Trigger začal říkat Takuya∞ a skupina se přejmenovala na UVERworld.\n\nV roce 2005 podepsala skupina smlouvu s Gr8 která jakožto společnost patřilo pod Sony Music Records. Jejich první single s názvem \"D-tecnolife\" se stal openingem pro anime Bleach. Singl se umístil na čtvrtém místě v Oriconu.\nTři měsíce poté vydaly druhý single \"Chance!\" který se stal openingem pro PSP hru \"Bleach:Heat the Soul\". Single se v Oriconu umístil na pátém místě a prodalo se 14 150 kopií.\n\nV lednu 2006 vydali třetí single s názvem \"Just Melody\" který se umístil 17. v Oriconu. Tři týdny na to vydal UVERworld první album s názvem \"Timeless\" (\"Nadčasový\") který se dostal do první desítky a prodalo se 60 000 kopií. Saxofonista (Saika) se vrátil a společně s kapelou vytvořil k albu píseň \"Yasashisa no Shizuku\". Tři měsíce na to vydávají další single \"Colors of the Hearts\", který se stává třetím openingem pro anime série Blood+.\nJejich pátým singlem je \"Shamrock\" vydaný 2. října 2006 a byl použit jako ending k doramě \"Dance Drill\".\n\n21.2.2007 vydává UVERworld další album s názvem Bugright.Píseň \"Nagare, Kūkyo, This Word\" se stala součástí soundtracku k \"The Songs for Death Note The Movie: The Last Name Tribute\".\n\nTřetí album, Proglution, bylo vydáno 16.1.2008 a mělo 18 písní. V albu byly zahrnuty i singly \"Ukiyo Crossing\",\"Endscape\" a \"Shaka Beach-Laka Laka La\". Prodalo se 150 000 kopií. 11. června 2008 vydávají single \"Gekido/Just Break the Limit!\". Gekido se stalo čtvrtým openingem k \"D.Gray-Man\". V roce 2008 vydaly ještě další dva singly \"Koishikuite\" a \"Haknaku mo Towa no Kanashi\".\n\n12.2.2009 vydal UVERworld další album s názvem Awakeve. Prodalo se 115 000 kopií a album se umístilo v Oriconu jako druhé. DVD o životě členů (Nippon Budokan) bylo vydáno 29. 4. 2009. Třináctý singl vydali 5. srpna 2009 a nazvali ho \"Go-on\".\nČtrnáctý single byl vydán 28. října s názvem \"Kanashimi wa Kitto\".\n\nTento rok vydali i album s názvem Neo Sound Best, kde byly jejich nejznámější písně.\n\nJejich patnáctý single \"Gold\" byl vydán 31.3.2010. Video pro \"Gold\" bylo děláno ve 3-D a stalo se tak prvním 3-D hudebním videem v Japonsku. Premiéru mělo 17.4.2010. Pár dní před tím vydali i páté album Last (14.4.2010).\n\nŠestnáctý single \"Qualia\" byl vydán 15. září 2010 a píseň se stala openingem pro film \"Mobile Suit Gundam 00\" a dokonce i pro PSP hru \"Last Ranker\". Jejich sedmnáctý single \"NO.1\" byl vydán 24.11.2010\n\nJejich první koncert byl v \"Tokio Dome\" 27.11.2010 a byl to vlastně koncert kde byly písně právě s alba Last.\n\nOsmnáctý single \"Mondo Piece\" měl být vydán 23. března 2011 tento single měl i dvě známé písně \"Panic World\" a \"Chimimouryou March\". Ale kvůli zemětřesení a tsunami, které zemi postihly, se singl vydal až 6.4.\nDevatenáctý single \"Core Pride\" se stal prvním openingem k anime \"Ao no Exorcist\".\n\nJejich zatím poslední šesté album Life 6 Sense bylo vydáno 1. června 2011.\n\n14.12.2011 vydali dvacátý single s názvem \"Baby Born & Go/Kinjito\".\n\n28.3.2012 vydali dvacátý první single s názvem \"7th Trigger\".\n\n29.9.2012 vydali dvacátý druhý single s názvem \"The Over\".\n\n\n\n\n"}
{"id": "108463", "url": "https://cs.wikipedia.org/wiki?curid=108463", "title": "Grand Prix Německa 2006", "text": "Grand Prix Německa 2006\n\nGrand Prix Německa 2006 () se jela 30. července 2006 na okruhu Hockenheimring. Závod měl 67 kol o délce 4,574 km, celková délka byla 306,458 km.\n\nŠlo o 762. Grand Prix celkově, 89. vítězství Michaela Schumachera a 188. vítězství pro stáj Ferrari.\n\nTrofej pro Michaela Schumachera předával ministr financí Baden Württemberg Gerhard Stratthaus. Felipe Massa převzal cenu pro druhého v cíli od Dietera Gummera prezidenta okruhu Hockenheim. Třetí v cíli Kimi Räikkönen převzal cenu z rukou Wolfgang-Ernst Fürst zu Ysenburg und Büdingen prezidenta AVD. Vítěznému týmu Ferrari předal cenu zástupce hlavního sponzora Velké ceny Německa Dave Kingston.\n\n\n\n\n\n"}
{"id": "108464", "url": "https://cs.wikipedia.org/wiki?curid=108464", "title": "Seznam hiphopových tvůrců", "text": "Seznam hiphopových tvůrců\n\n\n\n\n\n\n\n\n\n"}
{"id": "108465", "url": "https://cs.wikipedia.org/wiki?curid=108465", "title": "Deathstars", "text": "Deathstars\n\nDeathstars jsou švédská industrial metalová skupina založená roku 2001. V současnosti má tři členy.\n\n\n\n\n\n\n"}
{"id": "108469", "url": "https://cs.wikipedia.org/wiki?curid=108469", "title": "Tokelau", "text": "Tokelau\n\nTokelau je skupina tří tropických korálových atolů v jižním Tichém oceánu: Atafu (), Nukunonu () a Fakaofo (). Politicky jde o nesamosprávné koloniální území Nového Zélandu. Příležitostně se ještě používá i staré koloniální jméno, \"The Union Islands\" (anglicky \"Sjednocené ostrovy\"). Před rokem 1976 zněl úřední název \"Tokelau Islands (Ostrovy Tokelau)\". Výbor pro dekolonizaci při Organizaci spojených národů vede Tokelau na svém seznamu nesamosprávných území.\n\nTokelau leží asi 500 km severně od Samoy, 3400 km na severoseverovýchod od Nového Zélandu, 3660 km jihozápadně od havajského Honolulu a asi 10 000 km na západ od pobřeží Peru. Atol Nukunonu leží 100 km jihovýchodně od Atafu, Fakaofo leží dalších 70 km na východ od Nukunonu.\n\nNárodní doména nejvyššího řádu .tk je k dispozici zdarma. Měna novozélandský dolar (NZD). \n\nTokelau bylo původně osídleno Polynésany migrujícími z jiných skupin ostrovů. Byly objeveny v r.1765 britským mořeplavcem Johnem Byronem. V roce 1889 se souostroví stalo britským protektorátem a v roce 1916 bylo připojeno k britské kolonii Gilbertovy a Elliceovy ostrovy. Poté byla v roce 1926 jeho správa předána Novému Zélandu (ten vysílá administrátora – jeho sídlem je Apia, hlavní město sousední Samoy). Ten přijal v roce 1948 tzv. \"Tokelau Act\", kterým přebírá nad Tokelau plnou suverenitu, jakož i zodpovědnost za jeho obranu. Od r.1977 má Tokelau vnitřní autonomii. V současné době však Tokelauané připravují ústavu a samosprávu, čímž by se svazek Tokelau a Nového Zélandu přiblížil způsobu, jakým je spravováno Niue a Cookovy ostrovy. Většina, 70 % obyvatel, patří ke kongregační křesťanské církvi a 28 % jsou římští katolíci. Administrátoři: 1988-1990 Neil Walter / 1990-1993 Graham K. Ansell / 1993-1994 Lindsay Watt / 1994- Brian Absolum. Vedle novozélandského dolaru je místní měnou též tokelauský tala.\n\nRICHTER, Anke. \"200 dní na Tokelau: poselství zanikajícího tichomořského ráje\". Praha: Práh, 2009, 311 s., [8] s. barev. obr. příl. <nowiki>ISBN 978-80-7252-255-2</nowiki>.\n\n\n\n"}
{"id": "108477", "url": "https://cs.wikipedia.org/wiki?curid=108477", "title": "Milna", "text": "Milna\n\nMilna je vesnice a opčina ležící u stejnojmenné zátoky na západním pobřeží chorvatského ostrova Brač, 20 km jihozápadně od Supetaru. Spadá pod Splitsko-dalmatskou župu. Žije zde 862 obyvatel.\n\nKromě vlastní vesnice pod opčinu spadají sídla Bobovišća, Bobovišća na Moru, Ložišća a Podhume.\n\nMilna se začala rozvíjet na počátku 18. století. Zdejší farní kostel „Zvěstování Panny Marie“ z roku 1783 má monumentální barokní fasádu a štukaturu z raného 19. století, avšak provedenou v pozdně barokním stylu. Pozdně barokní jsou i malby na oltáři; jejich autorem je Sebastian Ricci. Kromě soch Sv. Josefa a Sv. Jeronýma zde najdeme rovněž hrobku Stjepana Tomase, vyzdobenou jeho secesními folklorními motivy. U zátoky Osibova leží ruiny gotického kostelíka. V průběhu napoleonských válek měla v Milně svůj opěrný bod ruská flotila.\n\nV zátoce Milna, která má širokou vnější a malou mělkou vnitřní část, se nachází i jeden z přístavů ostrova Brač. V blízkém okolí se nacházejí další zátoky s oblázkovými, ale i písčitými plážemi (např. Lučice, Duboka).\n"}
{"id": "108479", "url": "https://cs.wikipedia.org/wiki?curid=108479", "title": "Podaca", "text": "Podaca\n\nPodaca je vesnice a turisty často vyhledávaná lokalita v jižní Dalmácii (Chorvatsko), ležící mezi městy Makarska a Ploče. Je součástí Makarské riviéry. Žije zde 716 obyvatel (2001). Administrativně náleží pod opčinu města Gradac ve Splitsko-dalmatské župě.\n\nOblast osídlili před přibližně 2 000 lety Ilyrové a na místě dnešního městečka kdysi podle archeologických průzkumů stávala římská osada Pitunium.\n\nDnes se Podaca dělí na tři části: Kapeć, Viskoviću valu a Ravanje. Na chráněném místě vysoko nad mořem se nachází \"Staru\" nebo také \"Gornju\" Podacu, což je původní vesnice opuštěná kvůli zemětřesením v druhé půlce 20. století. Nachází se zde kostel Sv. Ivana z přibližně 11.-12. století s hrobkou rodu Kačićů (nedaleko se nachází také kostel sv. Stjepana z roku 1492, který byl zničen aby na jeho místě byl vystavěn nový kostel z roku 1762), starou celnici, věž, která byla součástí obrany proti Turkům a staré domy. Podaca se ale pod současným jménem poprvé objevuje v roce 1571. Vyrostla na svazích Biokova, kolem kostela sv. Jana Křtitele.\n\nV dolní části vesnice, kam se po roce 1962 přesunul i téměř celý zbytek obyvatel, se nachází nový kostel Gospe od pohođenja (Zvěstování Panny Marie) ze stejného roku a malé přístaviště především pro turistické lodě.\n\nPodaca leží na známé Jadranské magistrále, mezi dálničními výjezdy Makarska a Ploče, v blízkosti obcí Zaostrog, Brist a Gradac.\n\n"}
{"id": "108480", "url": "https://cs.wikipedia.org/wiki?curid=108480", "title": "Slovanka (Jizerské hory)", "text": "Slovanka (Jizerské hory)\n\nSlovanka je 820 m vysoký zalesněný vrch v Maxovském hřebeni Jizerských hor nad Hraběticemi nedaleko lyžařského střediska Severák. Jeho jižní polovina včetně rozhledny náleží katastrálnímu území Horní Maxov (část města Lučany nad Nisou), severní polovina pak k. ú. Karlov u Josefova Dolu (část obce Josefův Důl); rozhraní probíhá přes vrchol. Kopec se dříve jmenoval Seibtův vrch ( ) podle svého majitele, jméno Slovanka nese po podnikové chatě, která na jeho vrcholu stávala. Od roku 1887 stojí na vrcholu hory nejstarší železná rozhledna v Čechách o celkové výšce 14 m.\n\nRoku 1887 se jablonecká, janovská a hornokamenická sekce Horského spolku dohodly na výstavbě rozhledny na Seibtově vrchu. Protože stavební parcelu jim majitel vrchu, pan Seibt, poskytl bezplatně, zbývalo jen vybrat vhodný projekt. Zvítězil návrh zakoupit od vídeňské firmy Waagner jedenáctimetrovou litinovou konstrukci, která byla vystavena na výstavě pořádané ve Vídni.\n\nJediný zedník postavil během několika dní 3 m vysokou podezdívku, na které další tři dělníci sestavili dovezenou 11 m vysokou a 5 t těžkou konstrukci rozhledny během pouhých 17 dní. Slavnostní otevření rozhledny se konalo 14. srpna 1887 a zúčastnilo se ho na 5000 návštěvníků, od kterých bylo na dobrovolném vstupném vybráno víc, než činila cena celé stavby včetně dopravy.\n\nRoku 1895 vyhořela původní turistická chata, nová chata „Slovanka“ pochází z roku 1928. Až do druhé světové války byla rozhledna udržovaná, poté však byl vstup jen na vlastní nebezpečí. Rozhledna chátrala, až se roku 1997 stala nepřístupnou. Záchranu pro ni znamenalo vyhlášení technickou památkou roku 1999 a založení občanského sdružení na její záchranu 9. 7. 1999. Díky finančním příspěvkům od různých dárců byla rozhledna restaurována a 5. 7. 2000 znovu otevřena. Její rekonstrukce přišla na 550 000 Kč.\n\n"}
{"id": "108484", "url": "https://cs.wikipedia.org/wiki?curid=108484", "title": "Klis", "text": "Klis\n\nKlis (italsky \"Clissa\") je vesnice ve střední Dalmácii (Chorvatsko), ležící severovýchodně od měst Solin a Split. Žije zde 2557 obyvatel, v celé stejnojmenné opčina (zahrnující i osm dalších okolních vesnic) žije 4367 obyvatel (sčítání lidu 2001).\n\nHorský průsmyk u města Klis odděluje ve výšce 360 metrů nad mořem hory Mosor a Kozjak, díky čemuž mělo město v historii strategickou pozici, neboť všichni ti, kdo prošli městem, byli lehce schopni dostat se do celé oblasti kolem Splitu a Kaštely. Během osmanských válek v Evropě byla na nedalekém kopci zřízena pevnost.\n\nVe městě jsou, díky jeho pozici, často citelné i silné jadranské větry - bóry.\n\nKromě vlastní vesnice opčina zahrnuje sídla Brštanovo, Dugobabe, Konjsko, Korušce, Nisko, Prugovo, Veliki Broćanac a Vučevica.\n\n"}
{"id": "108485", "url": "https://cs.wikipedia.org/wiki?curid=108485", "title": "Rob Halford", "text": "Rob Halford\n\nRobert John Arthur „Rob“ Halford (* 25. srpna, 1951, Birmingham, Anglie) je zpěvák metalové skupiny Judas Priest. Je znám pro svůj hlas s velkým notovým rozsahem a vysoce položenými křiky.\n\nProtože se významně zasadil o rockovou a metalovou muziku a je brán za nejlepšího metalového zpěváka, bývá nazýván „Metal God“ (Metalový bůh).\n\nNarodil se v části Walsall města Birmingham. Než se připojil ke skupině Judas Priest, účinkoval ve skupinách \"Hiroshima\", \"Abraxas\", \"Thark\", \"Lord Lucifer\" a \"Athens Wood\".\n\nV roce 1993 opustil Judas Priest a vydál se realizovat své hudební sny na sólové dráze. Nejprve založil kapelu Fight, s níž vydal v roce 1994 u Sony Music desku War of Words obsahující 12 skladeb. Další deska pod hlavičkou Fight – A Small Deadly Space již zdaleka nedosahovala kvalit jeho předchozí tvorby a promítlo se to i do její prodejnosti. Za zmínku stojí, že na projektu Fight s Halfordem spolupracoval i další člen Judas Priest, Scott Travis.\n\nV roce 1998 se, kromě veřejného sdělení své homosexuality, i nadobro zřekl své metalové minulosti a experimentoval na desce Voyeurs pod hlavičkou nového projektu \"2wo\". V této době, kromě tvorby pro něj netypické hudby, došlo i ke změně jeho image. Brzy však zjistil, že tudy cesta nevede a založil novou skupinu, opět svým směřováním odlišnou od předchozí. Rozhodl se pojmenovat ji jednoduše \"Halford\" a vrátit se s ní ke kořenům.\n\nS kapelou Halford v roce 2000 nahrál Heavy metalové album \"Resurrection\", které obsahuje i skladbu \"The One You Love To Hate\", v níž zpívá duet s kolegou z heavymetalové branže, Brucem Dickinsonem. Deska se stala senzací a ve srovnání s tehdy aktuální deskou Robovy ex-kapely Judas Priest, Jugulator s přehledem vyhrála.\n\nV souladu s pořekadlem „Železo se má kout dokud je žhavé“ Halford vydali následujícího roku živé dvojalbum \"Live Insurrection\". Netrpělivě očekávaným počinem se stalo \"Crucible\" (2002), jež je věrné metalovým kořenům, nebojí se však experimentu a často hraničí s prog-metalem. Deska se stala metalovým albem roku a Rob Halford se tak vrátil na špici metalového žánru. V roce 2003 se vrátil zpět do Judas Priest.\n\nHalford žije ve městě Phoenix, Arizona.\n\nHalford měl ze začátku, jako většina metalových zpěváků, dlouhé vlasy. Později mu však začaly vypadávat, a tak si je nakrátko ostříhal; v 90. letech si hlavu vyholil úplně. Byl to právě on, kdo zavedl pro metal typickou módu: kožené oblečení, bundu \"\"křivák\"\", cvočky, pyramidy atd. Jeho oblíbeným kouskem je příjezd na pódium motorkou Harley-Davidson.\n\n\n\n\n\n\n\n\n"}
{"id": "108488", "url": "https://cs.wikipedia.org/wiki?curid=108488", "title": "Krysa", "text": "Krysa\n\nKrysa je české jméno pro velké množství rodů hlodavců z podčeledí křečkokrys (Cricetomyinae) a pravých myší (Murinae). Obvykle je tím myšlena krysa obecná anebo potkan, který je často za krysu obecnou pokládán. Oba dva druhy jsou synantropní, potkan je zejména ve městech mnohem hojnější než krysa.\n\nKrysy jsou poměrně velcí hlodavci s dlouhým lysým ocasem. U krysy obecné je ocas delší než tělo, ale u dalších krys toto nemusí platit. Jsou to býložravci nebo všežravci. Velmi rychle se rozmnožují a bývají hojní, přesto se i mezi krysami nachází ohrožené a kriticky ohrožené druhy.\n\nPotkan i krysa obecná jsou invazními druhy, původem z Asie, zatímco krysa obecná je na českém území známa již přes 2 000 let, potkan se rozšířil až v 18. století a v dnešní době spíše krysu obecnou vytlačuje.\n\nV podčeledi křečkokrys nalezneme 3 rody a 6 druhů hlodavců, všichni mají české rodové jméno krysa. Jsou to velcí hlodavci s noční aktivitou, na rozdíl od ostatních krys mají lícní torby. Obývají subsaharskou Afriku.\n\nMezi pravé myši se řadí jak rody, které mají české rodové jméno krysa, tak myši a některé další rody, jako je klokanomyš nebo skálomyš. Obecně platí, že menší druhy se označují jako myš a větší jako krysa.\n\nNejznámější a pro člověka nejvýznamnější jsou krysy rodu \"Rattus\", k nimž patří i krysa obecná, \"R. rattus\" a potkan, \"R. norvegicus\".\n"}
{"id": "108491", "url": "https://cs.wikipedia.org/wiki?curid=108491", "title": "Bol", "text": "Bol\n\nBol je opčina na jihu ostrova Brač, spadající pod Splitsko-dalmatskou župu (Chorvatsko), žije zde 1647 obyvatel.\n\nV Bolu se nachází pláž \"Zlatni rat\" (Zlatý roh). Kromě pláže Zlatni rat má Bol ještě další památky:\n\n\nOd roku 1991 v opčině probíhá ženský profesionální turnaj WTA v tenise Croatia Bol Open.\n\n"}
{"id": "108492", "url": "https://cs.wikipedia.org/wiki?curid=108492", "title": "Vinišće", "text": "Vinišće\n\nVinišće je vesnice spadající pod opčinu Marina ve Splitsko-dalmatské župě v Chorvatsku. Žije zde 765 obyvatel a nachází se zde malý přístav. Leží asi 12 km jihozápadně od města Trogir.\n\nMezi hlavní zdroje příjmu a obživy patří rybolov a cestovní ruch. Pás pobřeží nedaleko vesnice poskytuje příležitosti k podvodnímu rybolovu a vyznačuje se zálivy s písčitými a oblázkovými plážemi.\n"}
{"id": "108501", "url": "https://cs.wikipedia.org/wiki?curid=108501", "title": "Imotski", "text": "Imotski\n\nImotski je město v dalmatském vnitrozemí (Chorvatsko) se 4347 obyvateli (celkový počet obyvatel v samosprávné oblasti je 10213 (z roku 2001)). Leží blízko hranice s Bosnou a Hercegovinou. Nejbližším pobřežním městem je Makarska. Imotski je známé svými středověkými pevnostmi na útesech Modrého jezera (\"Modro jezero\"). Dalším fenoménem je Červené jezero (\"Crveno jezero\"). Obě jezera jsou pravděpodobně spojena pomocí podzemních kanálů s Jaderským mořem. Na rozdíl od sousedních měst má Imotski vzdělávací systém složený ze základního a středního školství, a to již od dob Rakouska-Uherska (středoškolské instituce založeny 1912).\n\nNejslavnějším rodákem Imotskeho je Zvonimir Boban, kapitán chorvatského národního fotbalového mužstva, které na Světovém poháru FIFA roku 1998 skončilo na třetí příčce. Ve městě sídlí i klub chorvatské fotbalové ligy NK Imotski. Mezi rodáky, jejichž jména jsou známa i daleko za hranicemi města patří zpěvačka Neda Ukraden, filmový režisér Antun Vrdoljak a tenistka Silvija Talaja.\n\nOkolo roku 1898 byl v místním kostele ředitelem kůru český hudební skladatel Arnošt Praus. Narodil se zde skladatel vážné hudby, ale i např. pochodu Adria – Josef Řáha (15.4.1902–4.12.1972 Chomutov).\n\n"}
{"id": "108504", "url": "https://cs.wikipedia.org/wiki?curid=108504", "title": "Guerrero", "text": "Guerrero\n\nGuerrero [gerero] je jeden z 31 států Mexika. Guerrero sousedí se státem Michoacán na západě, státy México, Morelos a Puebla na severu, státem Oaxaca na východě a s Tichým oceánem na jihu. Rozloha státu je 63 749 km² a podle údajů z roku 2010 v něm žije 3 386 706 obyvatel.\n\nHlavním městem je Chilpancingo. Ostatní velká města jsou Acapulco, Iguala, a Taxco. Podnebí je na většině území tropické.\n\nGuerrero je důležitou turistickou destinací. Turisté přijíždějí především kvůli přímořským letoviskům na pobřeží oceánu, jako je třeba Acapulco. Zajímavým cílem je však také Taxco, koloniální město známé těžbou stříbra a výrobou stříbrných šperků.\n"}
{"id": "108529", "url": "https://cs.wikipedia.org/wiki?curid=108529", "title": "Židovská čtvrť (Dolní Kounice)", "text": "Židovská čtvrť (Dolní Kounice)\n\nŽidovská čtvrť v Dolních Kounicích je bývalé židovské sídliště na západním okraji města Dolní Kounice v okrese Brno-venkov. Je tvořena ulicemi U Škrobárny, U Synagogy a Skalní. Původní židovské osídlení vzniklo nejpozději v polovině 15. století na východním okraji městečka, současná čtvrť byla založena v polovině 17. století. Na přelomu 17. a 18. století měla velký význam, stávala se místem sjezdů rabínů židovských obcí z celé Moravy. Od roku 1850 zde fungovala samostatná a samosprávná židovská politická obec, která byla v roce 1919 sloučena s Dolními Kounicemi.\n\nPrvní zpráva o Židech v Dolních Kounicích pochází z roku 1454. Židé v Dolních Kounicích nejprve obývali východní okraj městečka v okolí pravlovské brány a dnešní Růžové ulice. Počet domů v této čtvrti se odhaduje na dvacet. Za třicetileté války celé městečko i se židovskou čtvrtí zničila švédská vojska. Zbylí Židé se rozhodli zpustošené místo opustit a se svolením vrchnosti se přestěhovali na opačný, západní okraj Kounic, do prostoru mezi západním okrajem Masarykova náměstí, nábřežím Jihlavy a Šibeničním vrchem při poměrně frekventované cestě na Nové Bránice (tehdy Německé Bránice). Tento prostor byl hustě zastavěn několika bloky domů s úzkými uličkami a průčelími obrácenými dovnitř čtvrti, která tak vytvářela do sebe uzavřený celek. Vznikla zde také místní synagoga. Odtud vedla mezi domy pěšina nahoru do svahu Šibeniční hory, kde byl roku 1680 založen židovský hřbitov.\n\nČtvrť byla zastavěna malými jedno- a dvoupodlažními domky s malými dvorky, bez hospodářského příslušenství a zahrad, domy dále (resp. výše) od řeky měly dlouhé sklepy. Jádra starších domů byla barokní, domy však byly od té doby mnohokrát přestavěny po četných požárech, v některých z nich však dodnes jsou patrné staré klenby a zbytky fasád. Ve čtvrti byla škola, špitál s chudobincem, rabinát, masné krámy, rituální lázeň mikve, prodejní krámy, řemeslnické dílny a čtyři hostince. Z veřejných studní se dodnes zachovaly dvě. Ulice byly vydlážděny až v polovině 19. století kočičími hlavami. Na okraji čtvrti ve svahu Šibeniční hory byla cihelna.\n\nV roce 1667 bylo ve čtvrti 16 domů, stejný počet o století později, v roce 1787 32 domů, v roce 1890 bylo udáváno 76 domů (údaje nejsou vzhledem k daňovému zatížení a rozdělování domů na více částí spolehlivé). Vývoj čtvrti narušovaly války, požáry, povodeň v roce 1862. V 19. století začal stavební vzhled ovlivňovat rozvoj Fischerovy škrobárny, která postupně pohltila sousední domy v dolní ulici (ulice U Škrobárny). V 50. letech 20. století byly kvůli stavbě kulturního domu zbořeny domy v severovýchodní části ghetta, v 70. letech část domů na východě kvůli autobusovému nádraží. Z původních 82 domů čtvrti dnes stojí 35 budov.\n\nV roce 1850 vznikla politická obec Kounice Židovské Město, která vykonávala samosprávu v kounické židovské čtvrti. Od 70. let 19. století byla dočasně součástí Dolních Kounic, osamostatnila se opět v 80. letech 19. století, tentokrát pod názvem Dolní Kounice Židovská Obec. V roce 1919 byla definitivně sloučena s Dolními Kounicemi. V době, kdy čtvrť byla samostatnou politickou obcí, se obecní radnice nacházela mimo vlastní židovské osídlení, na hlavním kounickém náměstí.\n\nPočátek židovského osídlení Dolních Kounic je spojen s rokem 1454, kdy byli vypovězeni Židé z moravských královských měst (do Kounic přišli především z Brna a Znojma). Je nicméně možné, že některé židovské rodiny do Kounic přišly již dříve, po pronásledování Židů v Německu v druhé polovině 14. století. Nejstarší doklady o židovské obci pocházejí ze 16. století, kdy se obyvatelé živili převážně obchodem, též vlastnili vinohrady, což byla místní zvláštnost. Po třicetileté válce přicházeli Židé i z Polska, Dolního Rakouska, Německa, a dokonce i Norska.\n\nJako v jiných židovských ghettech byl úředně povolen nejvyšší počet rodin, v Dolních Kounicích to bylo 111 rodin. Ostatní žili v neuznaných svazcích nebo se stěhovali pryč, nejčastěji do Uher. V 17. a 18. století tvořila hlavní zdroj obživy řemesla, doložena jsou: obchodníci, řezníci, sklenáři, krejčí, pekaři, ševci, palírník, záplatovač, zlatník, košerák (zabíjel zvířata podle náboženských předpisů), školník, učitel, krupařka, výrobce holí, v provozu byla i koželužna a potašárna, koncem 19. a ve 20. století fungovala škrobárna, kamenolom (mimo území čtvrti) a výroba perleťových knoflíků.\n\nZáznamy z roku 1605 uvádějí sedm židovských rodin, v roce 1790 bylo ve čtvrti 439 Židů, v roce 1850 649 Židů. V roce 1848 získali Židé plná občanská práva a začalo jejich vystěhovávání a tím pokles počtu židovských obyvatel čtvrti. V roce 1880 jich v ní žilo 285 Židů, roku 1900 106 a roce 1930 53 Židů. Druhou světovou válku přežili dva kouničtí Židé.\n\nPůvodní synagoga byla zbořena s celou původní čtvrtí za třicetileté války. Současná modlitebna je raně barokní, pochází z let 1652–1656 a vytváří centrum židovské čtvrti. V polovině 19. století byl přistavěn jižní trakt s ženskou tribunou v patře. Synagoga sloužila svému účelu do počátku 40. let 20. století. Po druhé světové válce byla využívána jako sklad. V 90. letech 20. století byla zrekonstruována a slouží k výstavním a koncertním účelům.\n\nŽidovský hřbitov se nachází nad čtvrtí, na severním na svahu Šibeniční hory, v těsné blízkosti kounického hřbitova. Přístup k němu donedávna byl úzkou a strmou pěšinkou mezi domy a zahradami, později se chodilo oklikou přes celé městečko po cestě na Trboušany a od ní po vrstevnici. Hřbitov má charakter louky, po níž jsou rozesety náhrobky. Dochované náhrobky sahají od konce 17. století (1688) do druhé světové války (1940). Starší jsou soustředěny v jižní části, novější především na západním okraji. Původně jednoduchá výzdoba se rozhojňovala, od poloviny 19. století se na nich rozšířila němčina místo původní hebrejštiny a vzhled náhrobků napodoboval křesťanské.\n\n\n"}
{"id": "108532", "url": "https://cs.wikipedia.org/wiki?curid=108532", "title": "Směs", "text": "Směs\n\nSměs je látka, která se skládá ze dvou a více chemicky čistých látek, při jejichž smísení nedochází ke vzniku nebo zániku chemických vazeb a proto se nejedná o chemický děj. Z fyzikálního hlediska dochází k podstatným změnám vlastností. Mění se např. teplota varu, tání, index lomu, atd. Směs může být někdy rozdělena na jednotlivé komponenty mechanicky.\n\n\nHomogenní směs je směs, která má definované složení a vlastnosti v celém svém objemu. Jedná se o roztoky a některé slitiny.\n\nRoztok je homogenní směs jedné nebo více látek rozpuštěná v jiné látce (rozpouštědle). Např. cukr rozpuštěný ve vodě, nebo vodní pára ve vzduchu. Roztok může být kapalný, pevný i plynný. Jednotlivé částice roztoku nejsou viditelné pouhým okem.\n\nHeterogenní směs nemá definované složení, jedná se např. o žulu, písek apod. V jejím objemu lze identifikovat jednotlivé látky.\n\nKoloidní roztok je směs, jejíž vlastnosti jsou mezi homogenní a heterogenní směsí (někdy se označuje jako mikroheterogenní). Skládá se z velmi malých částic (1–1000 nm), jejichž pohyb je ovlivněn především kinetickou energií, gravitace je téměř neovlivňuje. Např. mléko, krev, bílek ve vodě.\n\n\n"}
{"id": "108546", "url": "https://cs.wikipedia.org/wiki?curid=108546", "title": "Robert T. Bakker", "text": "Robert T. Bakker\n\nRobert T. Bakker (* 24. března 1945 v Bergen County, New Jersey) je americký paleontolog a popularizátor přírodních věd.\n\nProslavil se na přelomu 60. a 70. let teorií o teplokrevnosti dinosaurů. Bakker byl spolupracovníkem průkopníka v této oblasti, paleontologa Johna Ostroma z Yale. Jako jeden z prvních vytvořil moderní představu o těchto fascinujících druhohorních tvorech. Dříve byli dinosauři pokládáni za pomalé a těžkopádné „omyly přírody“.\n\nV Bakkerově podání byli dinosauři naopak rychlí, aktivní a pohybliví tvorové s vysokým stupněm metabolismu a sociálního chování. Také byli bezpochyby předchůdci dnešních ptáků (více viz téma Opeření dinosauři). Již v roce 1968 napsal Bakker první studii o možné teplokrevnosti dinosaurů. S touto nejprve převratnou teorií poprvé vstoupil do povědomí veřejnosti v dubnu roku 1975, kdy článek Dinosauří kacířství (\"Dinosaur heresies\") vyšel v časopise \"Scientific American\". Bakkerovo stěžejní dílo je pak stejnojmenná kniha \"The Dinosaur Heresies\" (\"Dinosauří kacířství\") z roku 1986, kde autor uvádí důkazy pro tuto dnes již obecně přijímanou představu o dinosaurech. Bakker se díky této knize stal slavným a uznávaným vědcem, ale i populární osobností se svéráznými rysy. Je také jednou z hlavních postav tzv. Dinosauří renesance.\n\nBakker také (stejně jako jeho paleontologický kolega Jack Horner) působil jako poradce při natáčení velkofilmu Jurský park. V pokračování tohoto velkofilmu () je pak ztvárněn jako karikatura Bakkera „Dr. Robert Burke“, kterého téměř v závěru filmu pozře \"Tyrannosaurus\".\n\nZajímavostí také je, že Bakker je kreacionista (věřící ve stvoření světa) a působí jako kazatel jedné západoamerické církve (Pentecoastal preachers). Je také zastáncem tzv. Teistické evoluce.\n\nKromě toho napsal Bakker také román z období druhohor pod názvem \"Raptor Red\" (u nás Červený raptor), který popisuje rok života jedné samice dravého dinosaura rodu \"Utahraptor\". Vytvořil poutavý příběh založený na interakcích jednotlivých dinosauřích druhů, žijících před 120 milióny lety v oblasti Utahu, aniž by jim přitom propůjčoval lidskou řeč či lidské vlastnosti.\n\n"}
{"id": "108548", "url": "https://cs.wikipedia.org/wiki?curid=108548", "title": "Karbofuran", "text": "Karbofuran\n\nKarbofuran (též \"Carbofuran\"; systematický název \"2,2-dimethyl-2,3-dihydro-1-benzofuran-7-yl methylkarbamát\") je jeden z nejjedovatějších karbamátových pesticidů. Chemicky patří mezi karbamáty.\nRegistrační číslo CAS: 1563-66-2\n\n\n\nKarbofuran se používal v zemědělství jako pesticid, ale v zemích Evropské unie byl již zakázán. V České republice byl karbofuran v prodeji až do prosince 2008 pod jménem Furadan ve formě postřiku a granulí.\n\nV České republice je v posledních letech zneužíváno karbofuranem otrávených návnad k zabíjení šelem a dravých ptáků. Smrtelná dávka pro ptáky je kolem 0,5 mg na kilogram živé váhy. Ptáci obvykle považují granuli karbofuranu za zrní, přičemž i jediná granule ptáka zabije. Otrávený živočich přitom umírá během několika minut v silných křečích, a proto takové použití karbofuranu zakazuje zákon o myslivosti a zákon na ochranu zvířat proti týrání.\n\nV letech 2004 a 2005 byli v ČR nalezeni 4 orli mořští prokazatelně otráveni karbofuranem. V roce 2006 byla otrava karbofuranem prokázána u 8 orlů, u jednoho je předpokládána. Na přelomu let 2007/2008 někdo masově trávil karbofuranem lišky a psy na Kaplicku.\n\nRumunská popová hvězda 90. let 20. století Madalina Manoleová spáchala v červenci 2010 sebevraždu vypitím roztoku karbofuranu. Vzápětí rumunské úřady zaznamenaly deset podobných případů.\n\nPesticid je znám pro řadou názvů komerčních přípravků: Furadan, Curater, Bay 70143, Carbodan, Carbosip, Chinofur, Curaterr, D 1221, ENT 27164, Furacarb, Kenafuran, Pillarfuron, Rampart, Nex, Yaltox.\n\n"}
{"id": "108552", "url": "https://cs.wikipedia.org/wiki?curid=108552", "title": "Puertasaurus", "text": "Puertasaurus\n\nPuertasaurus (\"ještěr Pabla Puerty\") byl rod obřího titanosaurního sauropoda, který žil na území dnešní argentinské Patagonie. Tento obří dinosaurus žil v době před asi 96 miliony let, v období geologického stupně cenoman (počátek svrchní křídy).\n\nJeho konkurentem ve velikosti je dosavadní rekordman \"Argentinosaurus huinculensis\" (pocházející rovněž z Argentiny), i když je známa řada dalších fragmentárních pozůstatků, které mohou svědčit o existenci ještě větších sauropodů. Podobně veliký byl také další argentinský obr \"Patagotitan\". \"P. reuili\" byl popsán v roce 2005 a to podle obratlů, z nichž některé byly až 106 cm vysoké a 168 cm široké. Na základě těchto rozměrů byla celková délka argentinského giganta odhadnuta na 35–40 metrů a hmotnost na 80–100 tun. To se rovná hmotnosti asi 15–20 dospělých slonů. Podle jiných odhadů vážil tento titanosaur asi 70 metrických tun. Podle Gregoryho S. Paula vážil \"Puertasaurus\" při délce přes 30 metrů přinejmenším 50 tun. Paleontolog Thomas R. Holtz, Jr. předpokládá, že \"Puertasaurus\" byl dlouhý kolem 30 metrů a vážil asi tolik, co 11 slonů afrických (zhruba 60 tun).\nV roce 2019 publikoval Gregory S. Paul studii, podle které dosahoval puertasaurus hmotnosti v rozmezí 45 až 55 tun, asi o 20 tun méně než argentinosaurus.\n\n\n"}
{"id": "108553", "url": "https://cs.wikipedia.org/wiki?curid=108553", "title": "Golanské výšiny", "text": "Golanské výšiny\n\nGolanské výšiny (hebrejsky: , \"Ramat ha-Golan\", arabsky: هضبة الجولان, \"Hadbat al-Džawlán\") nebo jednoduše Golany, jsou strategická plošina a hornatá oblast při jižním konci pohoří Antilibanon. Golanské výšiny podle mezinárodního práva náleží Sýrii, dvě třetiny území jsou okupovány Izraelem. Organizace spojených národů, Evropská unie, Spojené království, Liga arabských států, Mezinárodní výbor Červeného kříže, Amnesty International, a Human Rights Watch považují Golanské výšiny za území okupované Izraelem.\n\nIzrael ovládá dvě třetiny území Golanských výšin od šestidenní války v roce 1967, kdy toto území obsadil. V roce 1981 schválil zákon o Golanských výšinách, který rozšířil izraelské právo a správu nad Golanskými výšinami a \"de facto\" je tak anektoval. Tento krok byl odsouzen Radou bezpečnosti OSN v rezoluci č. 497, která zákon prohlásila za neplatný a postrádající mezinárodní právní účinek.\n\nBěhem krátké návštěvy izraelského premiéra Benjamina Netanjahua ve Washingtonu podepsal Trump 25. března 2019 dekret, kterým Spojené státy uznaly izraelskou suverenitu nad Golanskými výšinami. Doposud nebyla tato anexe žádným jiným státem uznána a Golany jsou Organizací spojených národů (OSN) nadále považovány za výsostné území Sýrie.\n\nOblast byla v minulosti okupována mnoha civilizacemi jako jsou Syřané, Římané nebo osmanští Turci, kteří území ovládali až do první světové války.\n\nPo první světové válce byly Golanské výšiny nejprve součástí mandátní Palestiny, poté byly postoupeny a spravovány Francií v rámci syrského protektorátu, v roce 1944 se staly součástí samostatného státu Sýrie. K další změně došlo po obsazení Izraelem v roce 1967.\n\nIzraelská armáda dobyla Golanské výšiny v šestidenní válce. Od roku 1967 do roku 1981 podléhalo toto území vojenské správě, pak Kneset přijal 14. prosince 1981 zákon o Golanských výšinách, kterým Golanské výšiny anektoval jako integrální součást Izraele. Většina arabského obyvatelstva, většinou Drúzové, si ponechala syrské občanství, ačkoliv si mohli zvolit i izraelské. Sýrie jim ponechává určité výhody, jako např. bezplatné vysoké školství.\n\nHned po šestidenní válce začal Izrael Golany osidlovat svým civilním obyvatelstvem. Kibuc Merom Golan byl založen už v červenci 1967. V roce 1970 zde bylo 12 židovských osad a v roce 2004 34 osad s asi 18 000 obyvateli.\nV roce 1998 žilo v Golanských výšinách 33 000 obyvatel, většina z původních 80 000 syrských obyvatel utekla po válce v roce 1967.\n\nGeograficky se Golanské výšiny dělí na vlastní Golany a pohoří Hermon. Na západě jsou ohraničeny Galilejským jezerem (též nazývané Genezaretské jezero) a řekou Jordán; na jihu údolím řeky Jarmuk; na jihovýchodě hlubokým údolím vodního toku Nachal Rakad; na severu hranicí s Libanonem a na východě plošinou nazývanou Hauran. Golanské výšiny se obvykle dělí do tří regionů: severní (mezi Nachal Sa'ar a Nachal Gilabon), střední (mezi Nachal Gilabon a Nachal Dalijot) a jižní (mezi Nachal Dalijot a údolím Jarmuku). Golanské výšiny samotné mají nadmořskou výšku od 120 do 520 metrů. Na úpatí Hermonu ale terén stoupá i nad 1000 metrů.\n\nGeologicky jsou Golany plošinou vulkanického původu zasahující až skoro k Damašku. V oblasti se nachází také řetězec vyhaslých vulkánů jako Har Bental a Har Avital nebo izolovaný kužel Har Peres na jihovýchodním okraji regionu. Hora Hermon na severu Golanských výšin je ale od vulkanické oblasti geologicky oddělena a tvoří samostatnou jednotku. Poblíž Hermonu se nachází kráterové jezero Ram zásobované podzemními prameny.\n\nNa dopravní síť je region napojen pomocí dálnice číslo 98, jež je hlavní severojižní osou Golan táhnoucí se podél jejich východního okraje. Z ní vycházejí k západu další páteřní komunikace jako dálnice číslo 99, dálnice číslo 91 a dálnice číslo 87. Severovýchodní břeh Galilejského jezera lemuje dálnice číslo 92. Centrální částí Golan prochází v severojižním směru rovněž takzvaná Ropná silnice, sledující trasu zaniklého ropovodu.\n\nNejvětším administrativním centrem Golanských výšin je dnes město Kacrin postavené v 70. letech. K dalším židovským sídlům vesnického typu patří řada kibuců (např. Merom Golan) a mošavů. Na severu jsou také čtyři drúzské vesnice včetně Madždal Šams a alavitská vesnice Ghadžar, která se nachází na obou stranách izraelsko-libanonské hranice, mimo vlastní geograficky vymezovaný region Golanských výšin.\n\n\n"}
{"id": "108554", "url": "https://cs.wikipedia.org/wiki?curid=108554", "title": "Hrotovice", "text": "Hrotovice\n\nHrotovice ( ) jsou město v okrese Třebíč v kraji Vysočina, 18 km jihovýchodně od Třebíče. Žije zde obyvatel.\n\nPrvní písemná zmínka o obci pochází z roku 1228, kdy bylo v zakládací listině oslavanského kláštera zmíněno jméno sídla Hrotovice v souvislosti s majitelem panství. Zakladatelem a prvním majitelem byl nejspíše Dětřich Theodoricus Hrut, proto \"Hrutovice\" či Hrotovice. Nejstaršími památkami v oblasti Hrotovic jsou hraniční kameny (u křižovatky do Slavětic a u cesty do Rouchovan) vymezující panství křížovnického řádu. Dalšími majiteli měli být Konrád a Bohuš ze Staříče (Stařeč), Mikeš Rulant z Holoubka, Jan z Hardeka, Milota z Křižanova. Dalším majitelem měla být manželka Miloty – Eliška z Lipného, která se po smrti prvního manžela provdala za Oldřicha z Doubravice. Pánům z Doubravice panství patřilo dalších několik století, až ke konci 16. století se novým majitelem stali páni ze Zahrádek.\n\nPo bitvě na Bílé hoře došlo ke konfiskaci majetků pánů ze Zahrádek a v roce 1626 bylo panství prodáno Jiřímu z Náchoda, dále pak i Jiřímu z Widmerů a v roce 1872 byly majetky koupeny pán Ondřej Roden z Hirzenau na Hagendorfě. Tito byli majiteli panství až do roku 1826. Později byli majiteli panství Huben z Harnouncourtu, Jiří Sina a rodina de Castrics. Později bylo panství odkoupeno majitelem pivovaru Antonínem Drehem, který přesunul sídlo a kanceláře pivovaru do místního zámku.\n\nPři vítání RA 8. května 1945 ve 12:33 byly omylem shozeny letectvem Rudé armády tři pumy (jedna dopadla na hrotovické náměstí). Zahynulo přitom 114 hrotovických občanů a 36 vojáků Rudé armády.\n\nDne 1. července 1994 byla obec Parlamentem České republiky povýšena na město. V roce 2010 se obec zúčastnila soutěže Obec přátelská rodině a v kategorii obcí mezi 501–2000 obyvateli se umístila jako druhá. V letech 2006–2010 působil jako starosta Antonín Mlynář, od roku 2010 tuto funkci zastává Mgr. Hana Škodová.\n\nZnak používá prvky staré venkovské pečeti, na které byla radlice a snop jako symboly zemědělství, které před rokem 1850 bylo hlavním zaměstnáním obyvatel. Na znaku, který byl městu společně s praporem udělen městu 13. června 1995 usnesením číslo 56 předsedy Poslanecké sněmovny byla zvolena jako hlavní figura věž, symbol vrchnosti Zahrádeckých ze Zahrádek, kteří vybudovali zdejší zámek.\n\nPopis znaku: V modrém štítu stříbrná věž s proraženou branou, dvěma okny nad sebou a červenou valbovou střechou, provázená dvěma dole překříženými zlatými obilními klasy. V patě štítu jsou tři stříbrné vlnité pruhy.\n\nPopis praporu: Modrý list s vodorovným pruhem o šířce 1:20 šířky listu, vzdáleným 1:5 od horního okraje listu. Ve středu zbývajícího dalšího modrého pole jsou tři bílé vlnité pruhy o jednom vrcholu a jedné prohlubni. Pruhy i mezery mezi pruhy jsou široké 1:20 šířky listu. Poměr šířky k délce listu je 2:3.\n\n\n\nMěstys a později město uděluje udělilo čestné občanství následujícím osobám:\n\n\n\n"}
{"id": "108556", "url": "https://cs.wikipedia.org/wiki?curid=108556", "title": "Soundsystem", "text": "Soundsystem\n\nSoundsystem nebo Sound system se používá pro označení:\n\n"}
{"id": "108557", "url": "https://cs.wikipedia.org/wiki?curid=108557", "title": "Šebkovice", "text": "Šebkovice\n\nObec Šebkovice se nachází v okrese Třebíč v kraji Vysočina. Žije zde obyvatel. Součástí obce je i malá osada a katastrální území Milatice.\n\nPrvní písemná zmínka o obci pochází z roku 1349. V roce 2016 získala obec ocenění v soutěži Vesnice Vysočiny 2016, konkrétně obdržela Zelenou stuhu za péči o zeleň a životní prostředí. V roce 2017 se vesnice účastní soutěže Vesnice roku. V tomto roce obec získala ocenění, konkrétně obdržela Diplom za příkladnou péči o kulturní památky v obci.\n\n\n\n\n"}
{"id": "108558", "url": "https://cs.wikipedia.org/wiki?curid=108558", "title": "Červený vrch", "text": "Červený vrch\n\nNázev Červený vrch nese více vrchů a několik po nich pojmenovaných subjektů:\n\n\n"}
{"id": "108559", "url": "https://cs.wikipedia.org/wiki?curid=108559", "title": "Rapotice", "text": "Rapotice\n\nObec Rapotice (německy \"Rapotitz\", starší názvy též \"Rajpotitz\") se nachází v okrese Třebíč v Kraji Vysočina. Žije zde obyvatel. Obcí prochází železniční trať Brno – Jihlava, obcí také prochází silnice druhé třídy II/393, stejně tak obcí prochází silnice první třídy I/23.\n\nObec snad měla být obývána již v roce 1086, snad měla být založena panem \"Rapotou\". V 11. stoleti obec však existovala a v obci stála tvrz. První písemná zmínka o obci pochází z roku 1101, kdy obec jako nevolnická byla darována Oldřichem Přemyslovským a Litoldem Přemyslovským benediktinskému klášteru v Třebíči. V roce 1304 byla tvrz v obci zničena Kumány. Pak obec patřila Templštejnu a v roce 1461 byly spolu s věnem Barbory (dcery Jiřího z Poděbrad) připojeny k majetku Jindřicha z Lipé a staly se součástí panství města Ivančice. Obec byla do roku 1882 součástí obce Sudice, mezi lety 1949 a 1960 byla začleněna do okresu Velká Bíteš. Od roku 1886 v obci je pošta a od roku 1911 četnická stanice. V roce 1903 hospodářská beseda, v roce 1911 byl založen čtenářský spolek a v roce 1914 hasiči, Sokol, Orel, Dělnická tělocvičná jednota, Omladina a spolek odborných horníků. V roce 1886 byla v obci otevřena obecná škola.\n\nV letech 2002–2010 působila jako starostka Ing. Marcela Smekalová, od roku 2010 do konce roku 2013 zastával tuto funkci Petr Matoušek, který odstoupil z důvodu pochybné osobní půjčky z obecní pokladny. Po roce 2013 je ve funkci bývalý místostarosta Ing. Jiří Bechný. Ten byl také zvolen znovu starostou na ustavujícím zasedání zastupitelstva 6. listopadu 2014.\n\n\n\nZ Rapotic pocházela první pacientka třebíčské nemocnice – paní Anežka Brázdová, roz. Vokounová (nar. roku 1885). Na posvícenské zábavě v listopadu 1902 ji postřelil její zhrzený partner. První zákrok podstoupila u MUDr. Františka Dreuschucha v Náměšti nad Oslavou, do Třebíče ji dopravili vlakem. Ani doktor Jaroslav Bakeš jí však nevyňal třetí kulku, která uvízla mezi žebry. Přes nepříznivou diagnózu tehdy 18leté děvče nakonec přežilo a dožilo se pokročilého věku.\n\n\n"}
{"id": "108560", "url": "https://cs.wikipedia.org/wiki?curid=108560", "title": "Žampašský most", "text": "Žampašský most\n\nŽampašský most (někdy je také nazýván most na Žampachu či Kocourský viadukt) je druhým nejvyšším kamenným železničním mostem ve střední Evropě, hned po Landwasserviaduktu ve Švýcarsku. Některé zdroje uvádějí, že jde dokonce o nejvyšší most tohoto typu ve střední Evropě. Most překlenuje údolí Kocour a potok Studený (Kocourský potok) mezi částmi Žampach a Studené města Jílové u Prahy, mezi stanicemi Luka pod Medníkem a Jílové u Prahy na železniční trati Vrané nad Vltavou – Čerčany. Kamenný most je kulturní památkou České republiky od roku 1958.\n\nMost tvoří sedm oblouků o rozpětí 12 m. Výška mostu je 41,73 m (je jen o necelý metr nižší než Nuselský most v Praze). Celková délka mostu je 109,33 m. Jeho podélná osa není v přímce, ale je tvořena obloukem o poloměru 180 m. Most je postaven z granodioritu (hrubozrnné žuly). Mostovka má šířku 5,77m . Kónické pilíře nejsou stejně široké, každý třetí je silnější. Nejvyšší pilíř má výšku 33 m.\n\nStavba byla započata na jaře roku 1898, ukončena byla slavnostním zahájením provozu 1. května 1900. Ke stavbě byl použit kámen z lomů v okolí (Borek, Kamenný Přívoz), který byl ke stavbě dopravován polními drážkami a ze dna údolí nahoru dvojkolejnou svážnicí.\n\nNa stavbu bylo spotřebováno 5 780 m³ lomového kamene, 600 m³ kamenných kvádrů, 450 m³ klenebních kamenů a 56 kamenných krakorců. Pro stavbu dřevěného lešení bylo spotřebováno 488 m³ kulatiny a 750 m³ fošen. \n\nStavbu provádělo denně okolo 200 dělníků převážně z Itálie, kteří prováděli podobné stavby v Alpách.\n\nMost slouží bez větších oprav dodnes běžnému provozu. V letech 2011–2012 byla provedena rekonstrukce mostu. Bylo vyměněno kolejové lože, položená nová izolace mostu proti zatékání vody,osazeno nové zábradlí, vyměněny poškozené římsové kameny, nové vyspárování kamenného zdiva s následnou cementovou injektáží.\n"}
{"id": "108562", "url": "https://cs.wikipedia.org/wiki?curid=108562", "title": "Mastník (okres Třebíč)", "text": "Mastník (okres Třebíč)\n\nObec Mastník ( , starší názvy \"Massnyk\", \"Mastnikh\", \"Mastnich\") se nachází v okrese Třebíč v Kraji Vysočina, zhruba 5 km na jihozápad od Třebíče. Půl kilometru na východ od obce se nachází Kaní hora (571 m n. m.). Žije zde obyvatel.\n\nPrvní písemná zmínka o obci pochází z roku 1406 případně také 1407, kdy obec je zmiňována jako majetek kláštera premonstrátek v Nové Říši. Majetkem kláštera pak byla ještě v roce 1482 a v roce 1550 se obec stala majetkem sádeckého panství. V roce 1766 byla v obci postavena barokní kaple Panny Marie, v roce 1797 pak byl v obci vztyčen smírčí kámen.\n\nDo roku 2014 zastával funkci starosty Karel Zlomek, od roku 2014 vykonává funkci starostky Miluše Roupcová a funkci místostarosty Jan Milostný.\n\n\n\n"}
{"id": "108563", "url": "https://cs.wikipedia.org/wiki?curid=108563", "title": "Izraelské obranné síly", "text": "Izraelské obranné síly\n\nIzraelské obranné síly (IOS) (: צְבָא הַהֲגָנָה לְיִשְׂרָאֵל, , : \"Israel Defense Forces, IDF\"), v Izraeli běžné známé pod hebrejským akronymem \"Cahal\" (hebrejsky: צה\"ל), jsou izraelská armáda, sestávající z pozemních sil, vojenského námořnictva a vojenského letectva. Jedná se o jediné vojenské křídlo izraelských bezpečnostních složek a nemá v Izraeli žádnou civilní jurisdikci. V čele IOS stojí náčelník Generálního štábu (\"Ramatkal\"), který je podřízený ministru obrany. V současné době zastává od roku 2015 funkci Ramatkala generálporučík Gadi Eizenkot.\n\nIzraelské obranné síly byly zřízeny 26. května 1948 na příkaz ministra obrany a premiéra Davida Ben Guriona. Vznikly sloučením podzemní vojenské organizace Hagana a militantních skupin Irgun a Lechi. Bránily Izrael ve všech válkách, kterými od svého založení prošel: válkou za nezávislost, sinajskou válkou, šestidenní válkou, opotřebovací válkou, jomkipurskou válkou a první a druhou libanonskou válkou. Zatímco původně IOS operovaly na třech frontách – proti Libanonu a Sýrii na severu, Jordánsku a Iráku na východě a Egyptu na jihu – po podepsání egyptsko-izraelské mírové smlouvy z roku 1979 se její aktivity zaměřily především na jižní Libanon a palestinská území. IOS se rovněž zapojily do první a druhé intifády.\n\nIzraelské obranné síly se od většiny ostatních armád liší v mnoha věcech, mimo jiné v povinné vojenské službě žen, struktuře a v úzkých stycích mezi pozemním vojskem, letectvem a námořnictvem. Od svého založení se IOS snažily být jedinečnou armádou přesně vyhovující specifickým izraelským podmínkám. IOS používají mnohé v Izraeli vyvinuté technologie, z nichž mnoho bylo vyrobeno právě pro specifické potřeby této armády. Patří mezi ně například hlavní bojový tank Merkava, vyspělé hi-tech zbrojní systémy, samopaly Uzi, poloautomatická pistole Desert Eagle, útočné pušky Galil či Tavor. IOS udržují úzké vojenské vztahy se Spojenými státy, a to včetně spolupráci na vývoji zbraní a zbraňových systémů, jmenovitě například letoun F-15I, taktický laserový výkonový systém THEL či systém protiraketové obrany Arrow.\n\nNázev Izraelské obranné síly (hebrejsky: צְבָא הַהֲגָנָה לְיִשְׂרָאֵל, \"Cva ha-hagana le-Jisrael\", doslova „obranná armáda Izraele“) byl schválen izraelskou vládou 26. května 1948, tj. ve stejný den, kdy tato armáda z rozkazu Davida Ben Guriona vznikla. Další hlavní navrhovanou alternativou názvu byla Izraelská armáda či Armáda Izraele (hebrejsky: צְבָא יִשְׂרָאֵל, \"Cva Jisra'el\"), avšak existovaly i návrhy jako Židovská armáda či Armáda Státu. Současný název byl nakonec vybrán ze dvou důvodů: na jedné straně zdůrazňuje, že účelem armády je pouze obrana a na druhé straně zahrnuje název Hagana, tedy podzemní vojenskou organizaci, z níž IOS vzešla.\n\nK autorství či přispění k názvu se přihlásili nejméně tři lidé. Tehdejší výkonný ředitel ministerstva obrany David Jisra'eli uvedl, že tento název navrhl Levi Eškolovi, který jej dále navrhl vládě. Náčelník Generálního štábu Ja'akov Dori sice netvrdí, že se osobně podílel na vzniku názvu, avšak uvádí, že toto označení převažovalo mezi staršími důstojníky armády, a proto se jednalo o jediný přirozený název. Třetím z nich byl Ben Gurion, který prohlásil: „Já je pojmenoval. Název byl Izraelské obranné síly.“ Mezi hlavními oponenty současného názvu byli tehdejší ministr Chajim-Moše Šapira a strana ha-Cora; oba navrhovali název Izraelská armáda.\n\nIOS vznikly krátce po založení státu Izrael – 26. května 1948, \"„aby chránily jeho obyvatele a bojovali proti všem formám terorismu ohrožujících každodenní život.“\" IOS jsou následnicí Hagany (zejména její elitní úderné jednotky Palmach), jakožto stálá armáda židovského státu. Vstoupili do ní rovněž někteří bývalí příslušníci Židovské brigády, kteří bojovali pod britskou vlajkou během druhé světové války.\n\nPo založení IOS se s ní spojily dvě židovské podzemní organizace – Irgun a Lechi, které mohly v některých oblastech až do konce Války za nezávislost působit samostatně. Po válce byly obě organizace rozpuštěny a jejich členové byli začleněni pod IOS. Moderní IOS se utvářela v letech 1949 až 1956 zkušenostmi z regionálních konfliktů s arabskými sousedy. V letech 1956 až 1966 bylo konfliktů méně a tento čas IOS využila k získání nového vybavení a přerodu z nově vzniklé armády na profesionální armádu. Během tohoto období rovněž došlo ke zrodu izraelského jaderného potenciálu. Během období od vzniku státu se z IOS stala jedna z nejlépe vybavených a bojem prošlých armád světa.\n\nNárodní vojenská služba je povinná pro židovské a drúzské muže a židovské ženy starší osmnácti let. Existují výjimky na základě náboženských, fyzických či psychologických příčin a například pro vdané ženy (více Profil 21). Vojenská služba musí být vykonána ještě před nástupem na vysokou školu.\n\nMuži slouží tři roky, zatímco ženy dvacet dva měsíců. IOS umožňují ženám, které se dobrovolně přihlásí do bojových pozic, sloužit tři roky, jelikož výcvik na těchto pozicích trvá delší dobu. Ženy na jiných pozicích, jako jsou programátorky, které rovněž potřebují delší výcvik, mohou také sloužit po tři roky. Ženy v bojových pozicích i po propuštění slouží několik let jako rezervistky.\n\nNěkteří vojáci IOS mohou během své povinné vojenské služby sloužit u Hraniční policie (hebrejsky: \"Mišmar haGvul\", znám je akronym Magav), sekce Izraelské policie. Poté, co vojáci projdou základním bojovým výcvikem, musí projít dalším protiteroristickým a pohraničním výcvikem. Následně jsou přiřazeni k některé z pohraničních jednotek.\n\nJednotky Hraniční policie bojují bok po boku s bojovými jednotkami IOS. Jednotky jsou rovněž odpovědné za bezpečnost silně zalidněných oblastí, jako je Jeruzalém.\n\nVšechny sekce IOS jsou podřízeny Generálnímu štábu. Náčelník Generálního štábu je jediný sloužící důstojník s hodností generálporučík (\"Rav Aluf\"). Zodpovídá se přímo ministru obrany a nepřímo pak izraelskému premiérovi a jeho vládě. Náčelník Generálního štábu je na doporučení ministra obrany formálně jmenován vládou na tříleté funkční období, avšak vláda může hlasováním toto funkční období prodloužit na čtyři roky (za vzácných okolností dokonce na pět let). Současným náčelníkem štábu je Gadi Eizenkot, který ve funkci nahradil Benjamina Gance.\n\nIzraelské obranné síly se skládají z následujících sborů (ty, jež mají zastoupení v Generálním štábu jsou uvedeny tučně):\n\n\nPozemní síly\n\nLetectvo a vesmír\n\nNámořní síly\n\nVojenské:\nCivilní:\n\nGenerální štáb\nNásledující sbory a společnosti s IOS úzce spolupracují, avšak nenáleží (nebo náleží pouze částečně) k jejím formálním strukturám.\nNa rozdíl od většiny světových armád jsou hodnosti v IOS společné pro všechny sbory armády, včetně letectva a námořnictva. Poddůstojnické hodnosti jsou udíleny za dobu strávenou ve službě, nikoliv za úspěchy či zásluhy.\n\nMužstvo (\"Hogrim\")\nAcademic officers (\"Kcinim Akadema'im\")\n\nPoddůstojníci (\"Nagadim\")\n\nDůstojníci (\"Kcinim\")\n\nVojáci IOS mají tři druhy insignií (jiné než hodnost), podle nichž lze poznat jejich sbor, konkrétní jednotku a pozici.\n\nSbory je možné rozpoznat podle odznaků na beretách. Vojáky sloužící ve štábech na nižší úrovni než je sbor, lze často rozpoznat podle odznaku jejich nadřazeného sboru, přestože pod něj oficiálně přímo nepatří, či podle odznaku nejbližšího sboru. Noví branci, kteří prochází základním výcvikem nemají žádný odznak. Barva berety je odvozena od příslušnosti ke sboru, ačkoliv většina nebojových sborů nemá vlastní berety a někdy používají barvu sboru, v jehož základně působí. Jednotlivé jednotky lze identifikovat podle nárameníku připevněného k ramennímu popruhu. Většina jednotek IOS má svůj vlastní štítek.\n\nZatímco pozice či práce, kterou voják zastává, často nemůže být snadno rozpoznána, existují dva volitelné prvky, které tuto identifikaci mohou usnadnit. Jedná se o barevnou šňůrku připevněnou k levému nárameníku a kapse uniformy a odznak sdělující vojákovo pracovní zaměření (ten voják obvykle obdrží po profesním kurzu). Jiné odznaky mohou sdělovat příslušnost ke sboru či dodatečně absolvované kurzy. Nakonec může voják na uniformě mít odznak (nášivku) sdělující jaké války se účastnil.\n\n\n"}
