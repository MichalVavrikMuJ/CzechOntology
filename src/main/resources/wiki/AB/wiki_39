{"id": "123549", "url": "https://cs.wikipedia.org/wiki?curid=123549", "title": "Dějiny matematiky", "text": "Dějiny matematiky\n\nHistorie matematiky sahá od prvních pokusů pravěkého člověka spočítat úlovek, přes velký vzestup matematiky ve Starém Řecku až k moderní matematice rozrůzněné ve velký počet oborů, kterými se zabývá ohromný počet matematiků.\n\nJe třeba si uvědomit, že až do moderní doby probíhal vývoj v geograficky oddělených částech světa různě a dnes univerzálně známé poučky jako je např. Pythagorova věta byly objevovány znovu v Řecku, v Číně… Zároveň je nutné nepřehlížet vývoj neevropské matematiky, poněvadž zvláště ta arabská, čínská a indická během středověku evropskou co do šíře znalostí značně předstihla.\n\nAž nástup novověku společně s objevem diferenciálního a integrálního počtu odstartovaly dnešní mohutný rozkvět evropské matematiky. Úspěchy dosažené na poli matematickém často předcházely či podmiňovaly jiné, praktičtější nebo výraznější úspěchy člověka v oblasti technologií, ať už jde o cestu člověka na Měsíc nebo moderní počítač a internet.\n\nPrvní matematické pojmy byly nezbytným prostředkem ulehčujícím pochopení některých sdělovaných faktů, vyjadřovaly počty různých objektů a jejich porovnávání, různé tvary a o něco později umožňovaly měřit množství lidské práce a její výnosy. Dlouhou dobu se počítání předmětů omezovalo na množství dvou až tří, později čtyř až pěti kusů. Další číslovky znamenající nejdřív neurčitě mnoho, vznikaly pomalu. Při počítání se využívalo vzájemně jednoznačného přiřazování dvou množství. První směnný obchod probíhal výměnou ekvivalentů vzájemně jednoznačným přiřazením (např. jeden kmen nabídl ke směně tři kůže za dva kusy pazourku).\n\nPočáteční období, v němž se vytvářely kvantitativní a geometrické vztahy a operace s nimi, trvalo velmi dlouho. Až do 6. století př. n. l. šlo převážně o hromadění aritmetických pojmů, geometrických faktů a základních operací. Matematické znalosti se zaznamenávaly pouze různými systémy číslic a běžným jazykem, což brzdilo rychlejší rozvoj. Do 3. století př. n. l. chybí matematice jakákoliv speciální symbolika.\n\nZ Mezopotámie pocházejí první písemné památky v dějinách lidstva a z období 220 až 180 př. n. l. se dochovalo velké množství matematických tabulek, které ukazují pokročilý stupeň rozvoje mezopotámské algebry i geometrie a také to, že matematika má opravdu dlouhou historii. V té době byly objeveny důležité algoritmy pro řešení rozmanitých úloh. Matematika byla schopna odpovědět na všechny požadavky tehdejší civilizace. Pro její další rozvoj patrně chyběly silnější podněty. Z období následujícího se takřka nezachovaly žádné matematické tabulky, a tudíž nelze posuzovat pozdější rozvoj matematiky. Nicméně v této době byly k násobení používány důmyslné komplety tabulek a např. dělení bylo převáděno na násobení převrácenou hodnotou. Ke stanovení převrácené hodnoty sloužily opět tabulky. Při řešení úloh pracovala tehdejší civilizace pouze s přirozenými čísly a s kladnými šedesátinnými zlomky. Čísla iracionální a záporná tehdy ještě požívána nebyla. Řešení byla opět hledána pouze v oboru přirozených čísel a kladných šedesátinných zlomků.\n\nV algebře počtáři řešili úlohy, které dnes vedou na rovnice lineární, kvadratické, kubické a bikvadratické i jejich soustavy. Objevily se dokonce úlohy vedoucí na rovnice osmého stupně, které nemají žádnou rozumnou aplikaci v tehdejší technické praxi. Byly patrně určeny na procvičování početních dovedností. Neznámé veličiny byly označovány jako délka a šířka, jejich součiny jako plocha. Někdy však byly termíny převzaty i z oblasti aritmetických operací (dělenec a dělitel, násobenec a násobitel atd.).\n\nSamostatnou kapitolou jsou astronomické tabulky chaldejských počtářů, které svědčí o jejich nevšedních početních znalostech a dovednostech. Světu do dneška zanechali šedesátkovou soustavu (čas, úhly), rozdělení kruhu na 360 stupňů, dne na 24 hodin, hodiny na 60 minut a minuty na 60 sekund.\n\nMatematika starověkého Egypta se rozvíjela společně s rozvojem Egyptské civilizace od 4. tisíciletí př. n. l. Sloužila pouze k praktickým účelům, jako abstraktní věda nebyla ještě vyvinuta. Egypťané dokázali sčítat, odčítat, násobit, dělit, počítat se zlomky i řešit některé složitější aritmetické a geometrické problémy. Objevují se úvahy o výpočtech obsahu rovinných obrazců (obdélníku, trojúhelníku a kruhu).\n\nIndická matematika byla ve své době až obdivuhodně rozvinutá. A způsobila velký zlom ve vývoji matematiky. Světu přinesla především poziční systém. Existovaly symboly pro prvních devět číslic. Desítkový charakter byl velmi rozvinutý. To vše představuje příznivé podmínky pro vytvoření poziční soustavy se základem 10. Obrovským objevem indických matematiků se stala nula: 0.\n\nKromě toho skvěle ovládli počítání se zlomky. Jejich forma se téměř shodovala se současnou: čitatele psali nad jmenovatelem, ale nepoužívali zlomkovou čáru. Při operacích s celými čísly a se zlomky vyjadřovali celé čísla jako zlomky se jmenovatelem 1. Umocňovali dvěma a třemi, znali a používali trojčlenku a mnoho dalšího.\n\nKolébkou evropské kultury a vzdělanosti bylo starověké Řecko. V nových společenských podmínkách řecké otrokářské demokracie se začalo rozvíjet logické uvažování, což umožnilo vznik axiomaticko-deduktivní výstavby matematických teorií s logickým způsobem dokazování platnosti jednotlivých vět. Nejproslulejší knihou napsanou na tomto základě, se staly Euklidovy \"Základy\", v originále Stoicheia' ze 3. století př. n. l.. Vzniká matematický důkaz, v Řecku v souvislosti s geometrií. Na vznik matematických pojmů a operací s nimi působily praktické podněty (obchod, peněžnictví, zeměměřičství, mořeplavby, astronomie…), zatímco k vytvoření matematické teorie, k systému výkladu matematiky, vedla snaha po uspořádání matematických poznatků, potřeba prokázání jejich platnosti a vyvoditelnosti z již dokázaných faktů.\n\nVelmi zajímavou postavou se stal Pythagoras, který tvrdil, že vše lze převézt na číselný princip a číslům přiřazoval různé vlastnosti. Za základ všeho považoval číslo, bod (bod jako prvek nejmenší vymezenosti – jeden bod je bod, dva body jsou úsečka, tři body tvoří trojúhelník, čtyři body prostorové těleso a součet těchto čísel dává číslo deset, které považoval za magickou konstrukci vesmíru a na tomto základě pak hledal on i jeho následovníci vztahy mezi věcmi). Pythagoras se narodil v Malé Asii na ostrově Samos. Po vpádu Peršanů se usadil na jihu Itálie a tam založil školu, která byla přístupná mužům i ženám a diskriminační chování bylo zakázáno. Na škole měl neomezenou autoritu. Velkou pozornost věnoval geometrii – Pythagorova věta: „\"Obsah čtverce sestrojeného nad přeponou pravoúhlého rovinného trojúhelníka je roven součtu obsahů čtverců nad jeho odvěsnami\"“. Není ale jasné, jestli je jejím autorem Pythagoras sám, nebo jeho žáci. Přívrženci jeho filozofie se nazývají pythagorejci, šlo o řecké filozofy, obývající řecké osady na jihu Itálie a příslušníky Pythagorovy školy.\n\nO Eukleidově životě víme velmi málo. Narodil se v Řecku, studoval snad v Athénách na Platónově Akademii, kde se geometrii naučil od Eudoxa a Theaitéta. Král Ptolemaios I. (323 – 283 př. n. l.) ho povolal do nově založené Alexandrijské knihovny (či Musea), kde pracoval a snad také učil. Mezi jeho žáky snad patřil také Archimédés.\n\nEukleidovým nejvýznamnějším dílem jsou třináctidílné „\"Základy\"“ („\"Stoicheia\"“) založené na systému ústředních axiomů geometrie. Ty další dva tisíce let určovaly evropské geometrické myšlení. Podává v nich také důkaz Pythagorovy věty a důkaz nekonečného množství prvočísel.\n\nArchimédés pocházel ze Syrákús a je jedním z nejvýznamnějších učenců antiky. Objevil mnoho zákonů matematiky a fyziky. V geometrii zavedl původně negeometrické pojmy jako těžiště, těžnice. Věnoval se metodám výpočtu ploch (především kruhu, elipsy a parabolické úseče) a objemů těles (zejména válce, kužele, koule, elipsoidu, paraboloidu). Stanovil objem rotačního paraboloidu, elipsoidu a hyperboloidu prakticky způsobem, který se dnes používá v integrálním počtu. Kolem roku 225 př. n. l. Archimédes zjistil, že obsah části paraboly odpovídá 4/3 obsahu trojúhelníku se stejnou základnou a výškou. Archimédes sestrojil nekonečnou posloupnost trojúhelníků počínaje trojúhelníkem o obsahu A a dalšími menšími trojúhelníky vyplňujícími postupně oblast, která byla vymezena parabolou. Dostal nekonečnou posloupnost obsahů:\n\nformula_1,…\n\nObsah části paraboly je proto roven\n\nformula_2\n\nTento výsledek je prvním známým příkladem součtu nekonečné řady.\n\nSvé matematické výzkumy shrnul ve spise „\"De mechanicis propositionubis ad Eratosthenes methodus\"“ (O metodě mechanicky odvoditelných vět), objeveném až ve 20. století, v roce 1906. Jako matematik Archimédés odvodil obvod a obsah kruhu (určením přibližné hodnoty Ludolfova čísla). Jeho nejlepším odhadem bylo 3,1418 (chyba asi 0,0002). Je třeba si uvědomit, že Archimédes nemohl využít výhod algebraického a trigonometrického zápisu a desítkové soustavy čísel. Proto musel být výpočet velmi obtížný. Z vlastních matematických objevů si nicméně sám Archimédés cenil nejvíce objevu poměru mezi povrchem a objemem koule a jí opsaného válce (jde o poměr 2:3) – tento objev je pak v grafické podobě ztvárněn na Archimédově náhrobním kameni.\n\nČína byla až do 14. století v oblasti matematiky nejrozvinutější zemí světa. Např. Pythagorova věta byla zapsána v čínské matematické knize z 2. století př. n. l. V další důležité čínské matematické knize z 1. století jako první na světě byl objasněn pojem o záporném čísle a principy přičítání, odčítání, čínský matematik Zu Chongzhi určil v 5. století s velkou přesností hodnotu Ludolfova čísla. Dostal se k číslu 3,141 592 6 (π = 3,141 592 7). Jakou metodu přesně použil, není známo.\n\nArabská matematika byla nejvíce ovlivněna matematikou mezopotámskou, řeckou a indickou. Z indické matematiky převzala zápis čísel a algoritmy pro písemné počítání, z řecké matematiky abstraktní geometrii a myšlenku axiomatické výstavby matematiky, z mezopotámského a egyptského světa převzala tradici numericky náročných výpočtů a především důraz na užití matematiky v praktickém životě. Desítkový poziční systém pronikal pomalu na Blízký východ a byl používán vedle domácích systémů. Islámský svět se začal seznamovat s tzv. indickým systémem prostřednictvím al-Fázárího překladu díla Sinhásitas do arabštiny. Začaly se používat číslice z Indie. Protože do Evropy se dostaly prostřednictvím Arabů, jsou dnes známé jako arabské číslice.\n\nV historii i v současnosti matematiky a informatiky hrály a hrají důležitou roli předpisy k řešení úloh, např. předpisy pro čtyři základní aritmetické operace s přirozenými čísly zapsanými v desítkové soustavě. Předpisy tohoto charakteru se zabýval počátkem 9. století perský matematik Abdalláh Muhammad ibn Músa, al-Chwárizmí (nebo al-Chorezmí) al-Madžúsí, latinské zkomolení části jeho jména uvedlo do evropských jazyků slovo algoritmus. Al-Chwárizmí dovedl například geometricky řešit kvadratické rovnice a vymyslel také jednoduchý algoritmus pro násobení dvojciferného čísla číslem jednociferným. V letech 800 a 825 napsal dvě díla, z nichž jedno byla početnice, které v latinském překladu začíná slovy „\"Algoritmi dicit\"“ („Tak praví Al Chwárízmí“). Zdánlivá záměna jmen vznikla patrně zkomolením při překladu z arabštiny do latiny. Druhým dílem byla učebnice algebry „\"Al-džabr wa-l-maqábala\"“ („Uspořádání“), která obsahovala nauku o řešení rovnic. Podle autora je rovnice \"uspořádána\", pokud jsou všechny její členy kladné. Na takový tvar byly všechny rovnice převáděny, čímž autor definoval povolené operace s rovnicemi. Neznal algebru obecných čísel.\n\nV období středověku matematika, stejně jako ostatní vědy, v Evropě upadá. Někteří myslitelé a církevní matematici přesto dospěli k jistým důležitým výsledkům. Mikuláš Oresme (druhá polovina 14. století) studoval ze záliby mocniny s lomenými exponenty, ale hlavně napsal práci, v níž se zabývá závislostí mezi veličinami. Nanáší závisle proměnnou (latitudo — šířku) vůči nezávisle proměnné (longitudo — délce), kterou lze měřit. Je v tom druh přechodu od souřadnic na nebeské nebo zemské sféře (které znali již ve starověku) k moderním geometrickým souřadnicím. Jeho práce o tom byla několikrát vytištěna v letech 1482 až 1515 a pravděpodobně ovlivnila renesanční matematiky včetně Descarta.\n\nAž do začátku 16. století nebyl učiněn žádný podstatný pokrok k překonání úrovně arabské a antické matematiky. První skutečně nové a původní výsledky přináší italští matematici na počátku 16. století, pracující v oblasti řešení rovnic.\n\nNa počátku 16. století překročila evropská matematika rámec znalostí, které byly vytvořeny v antickém Řecku a národy orientu. Až do přelomu 16. a 17. století měla matematika jako předmět svého zkoumání hlavně kvantitativní veličiny a neměnné geometrické útvary. Scipio Del Ferro a jeho žáci na univerzitě v Bologni vytvořili teorii, která vedla k obecnému řešení kubické rovnice. V 15. století ovládali italští počtáři (praktikové) spolehlivě aritmetické výpočty včetně počítání s iracionálními čísly a italští malíři byli dobrými geometry. Vasari v knize \"Život malířů\" zdůrazňuje zvláštní zájem mnoha renesančních umělců o prostorovou geometrii.\n\nZměna společenských podmínek přináší i nové problémy, které má matematika řešit. Hodně podnětů dostává z fyzikální oblasti. Matematika pociťuje nutnost nacházet prostředky pro rychlejší zpracování získaných údajů. Pro výpočty se užívala různá počítadla, začátkem 17. století se staly důležitou pomůckou tabulky logaritmů (Napier, Bürgi, Briggs). Do popředí zájmu matematiků se dostává pohyb. Začínají se studovat proměnné veličiny a geometrická transformace. Galileo Galilei přichází s objevem, že balistická křivka je parabola, René Descartes roku 1637 ukazuje metodu, kterou lze za určitých podmínek popsat analyticky dráhu, po níž se pohybuje bod. Jeho analytická geometrie se stává předpokladem pro to, aby matematika odpověděla na otázku jak se pohybuje bod po své dráze (rovnoměrně nebo nerovnoměrně) a k řešení těchto problémů mechaniky přinášejí nezávisle na sobě ve druhé polovině 17. století nové matematické prostředky Leibniz a Newton infinitezimálním počtem. Později je aplikován i v geometrii (Gaspard Monge).\n\nNástup měšťanstva a společenský vývoj v italských, francouzských, nizozemských i anglických městech s nástupem renesance přispěl ke snahám přiblížit matematické znalosti širším vrstvám společnosti a to v národních jazycích. V této době se objevují první české početnice, z nichž první jsou vydány roku 1530.\n\nItalský matematik Luca Pacioli zjistil, že rovnici formula_3 lze řešit kvadratickou metodou, ale rovnice formula_4 nebo formula_5 nebyl schopen vyřešit. Scipione del Ferro zastával, stejně jako Pacioli místo na katedře aritmetiky a geometrie Univerzity v Boloni. Dal Ferro se zabýval algebraickým řešením kubických rovnic, byl však schopen řešit pouze rovnici tvaru formula_6.\n\nAž po jeho smrti objevil Nicolo z Brescii, známý pod jménem Tartaglia, obecnou metodu pro řešení všech kubických rovnic. Gerolamo Cardano v Miláně připravoval k vydání svoji práci „\"Practica Arithmeticae\"“. Pozval Tartagliu, aby mu prozradil tajemství řešení kubické rovnice. Tartaglia požadoval, aby Cardan zachoval tajemství do doby, než on sám bude řešení publikovat.\n\nCardan ale slib porušil. V roce 1545 publikoval práci „\"Ars Magna\"“, první latinské pojednání o algebře. Ta inspirovala řadu matematiků, aby se zabývali řešením kubických a bikvadratických rovnic. Své metody řešení odvodili Viéte, Harriot, Euler a Descartes.\n\nK dalšímu vývoji matematické analýzy (infinitezimální počet) od Archimédových začátků došlo až v 16. století, kdy mechanika přivedla matematiky k řešení problémů, jako bylo ohnisko gravitace. Johannes Kepler ve své práci o pohybu planet vypočetl obsah částí elipsy. Svoji metodu založil na představě plochy jako součtu úseček, která v podstatě byla metodou integrace. Fermat také studoval maxima a minima. Zjistil, že funkce dosahuje svého maxima nebo minima, když je tečna křivky této funkce rovnoběžná s osou x. Svoji metodu popsal Descartovi tak, jak ji chápeme dnes: lokální maximum nebo minimum funkce se nachází v bodech, kde je derivace funkce rovna nule.\n\nSkutečnými otci matematické analýzy jsou však Isaac Newton a Gottfried Wilhelm Leibniz. Newton ji vytvořil jako nástroj, který potřeboval pro své fyzikální výpočty. Nazýval ji flexí a její zápis i způsob práce s ní se o dnešního velmi lišil. Není jisté, kolik toho Leibniz o Newtonově metodě věděl (Newton své výsledky obvykle publikoval s velkým zpožděním), ale pár let po Newtonovi také přišel s tímto objevem, ale už s moderním zápisem (např. pro symbol integrálu), matematičtějším pojetím a pojmem „\"kalkulus\"“. Ve své době byl spor mezi těmito dvěma objeviteli značně vyhrocený a na mnoho dalších let představoval jablko sváru mezi „kontinentální“ a „ostrovní“ matematikou. Dnešní dějepisci přiznávají zásluhu oběma vědcům.\n\nTermín „\"integrální počet\"“ zavedl v roce 1690 Jacob Bernoulli.\n\nNovověk učinil v oblasti geometrie dva důležité kroky: odhalil existenci neeuklidovských geometrií a vytvořil analytickou geometrii.\n\nDescart zavedením kartézské soustavy souřadnic objevuje metodu, jak analyticky, tj. prostřednictvím čísel a rovnic, zkoumat geometrické útvary. Díky tomuto objevu se v následujících staletích podaří vyřešit mnoho klasických geometrických problémů, např. otázka trisekce úhlu.\n\nStálé neúspěchy při logickém vyjadřování teorie rovnoběžek si vyžádaly ověřování základů euklidovské geometrie. Negováním pátého Euklidova postulátu o rovnoběžkách se u Lobačevského a Bolyaie objevila neeuklidovská geometrie jako matematicky zcela správná, ze svých axiomů odvoditelná a v okruhu své platnosti bezesporná teorie.\n\nVe vědecké revoluci 17. století narostla matematika do značné šíře a když pak na konci 18. století průmyslová revoluce přinesla velké množství technických problémů, byla matematika společně s fyzikou připravena k jejich řešení. Objevily se však také některé rozpory. Komplikované funkce, objevující se např. při zkoumání vedení tepla v různých materiálech, si vynutily zpřesnění pojmu funkce, limity, derivace apod. První kroky v tomto směru podnikli Cauchy a Bolzano.\n\nNeúspěch snah o přímé řešení obecných algebraických rovnic vyššího než čtvrtého stupně vedl k otázce, zda je takové řešení vůbec možné. Ruffini, Abel a Galois ukázali, že takové řešení neexistuje a postavili algebru (do té doby jen nauku o řešení rovnic) na zcela jiný základ — teorie grup.\n\nV matematice se tak začaly z vnitřních problémů její výstavby tvořit teorie, které byly logicky správné a při tom často neodpovídaly žádné známé situaci z reálného světa. Začala nová etapa vývoje matematiky, kdy se předmětem zkoumání staly abstraktní kvantitativní vztahy a geometrické objekty, které čekaly a mnohé čekají na své praktické uplatnění.\n\nV dvacátých letech 20. století formuloval slavný německý matematik David Hilbert tzv. Hilbertův program. Ten měl za cíl vystavět matematiku na neotřesitelných logických základech, především na bezrozporné teorii množin. Na přelomu století se totiž nejlepší matematikové zabývali problém, jak se vyhnout paradoxům, které s sebou tehdejší příliš volné množinové definice, dnes už víme že nevyhnutelně, přinášely. Hilbert věřil, že matematiku na takovýchto bezrozporných základech postavit lze. Je autorem slavného výroku: „Musíme vědět. Budeme vědět.“\n\nHned v roce 1931 však přišel mladý rakušan Kurt Gödel a jedním chytrým důkazem celou snahu položil na kolena. Ukázal, že každý axiomatický systém obsahující aritmetiku je nutně neúplný — tedy že v něm existují pravdivá tvrzení, která však nelze prostředky systému dokázat. Tento výsledek se zařadil po bok podobných deziluzivních objevů tehdejší doby, jako byla Schrödingerova neurčitost a značně zmírnil modernistickou víru v možnosti vědy a techniky.\n\nDo tohoto leptání matematického sebevědomí se krátce poté zapojil britský matematik Alan Turing, když negativně rozřešil tzv. „Entscheidungsproblem“. Při této příležitosti vytvořil model Turingova stroje, čímž položil teoretické základy teorii složitosti a vůbec celé informatiky, nového odvětví matematiky zabývající se zejména algoritmizací.\n\nPočítače se ukázaly být poměrně revoluční změnou v chápání užitečnosti matematiky. Na jednu stranu se jejich konstrukce neobejde bez chytrých matematických aplikací (viz např. šifrovací algoritmus RSA), na druhou stranu umožňují mechanicky procházet mnohem víc možností, než by stihli lidé a tak podlamují praktickou užitečnost matematického důkazu. I ten navíc pod jejich vlivem doznává změn: V roce 1976 byla dokázána věta o čtyřech barvách počítačovou analýzou tisíce případů, na které šlo hlavní problém rozložit a dlouho se vedly spory, je-li takovýto způsob vedení důkazu korektní.\n\nVe dvacátém století se vyskytlo několik pozoruhodných případů nestandardního zacházení se základním matematickým nástrojem, důkazem. Vedle již zmíněného důkazu věty o čtyřech barvách, které počítač asistoval, vyskytly se pokusy o plně automatické dokazování vět. Počítač v nich dostane sadu axiomů zadaných symboly výrokové logiky a z nich vyvozuje stále složitější vlastnosti systému.\n\nKvalita tohoto odvozování a dokazování je zatím samozřejmě nedostatečná. Ostatně intuice živých matematiků může slavit ohromné úspěchy i bez znalosti pojmu „důkaz“: indický matematik Rámanudžan ve dvacátých letech odvodil mnoho hlubokých pravd čistě na základě matematického vhledu.\n\nV této době se matematikou zabývá nebývalé množství lidí. Roste počet matematických časopisů, jejich záběr je hlubší i širší. Vznikají nové obory, ty stávající se štěpí.\n\nJako příklad matematických novinek z tohoto období můžeme uvést fraktály. Jde o novou oblast zkoumání geometrie, která se zabývá soběpodobnými útvary, tj. útvary, jejichž část vykazuje podobnost s celkem. Ačkoliv jsou definice známých fraktálů jednoduché, jejich tvar i chování vykazuje podivuhodnou složitost.\n\nVýrazného rozkvětu se dočkala teorie grafů. Na stavbu jejích základů zavdal již Euler, když v roce 1736 vyřešil problém mostů v Královci. Jako samostatná disciplína se však tato odnož kombinatoriky etablovala až v polovině dvacátého století. První kniha věnovaná teorii grafů vychází kupříkladu až v roce 1936.\n\nAplikačně jde o nesmírně důležitý obor. Pomáhá v návrzích optimálních komunikačních a transportních sítí, zvyšuje rychlost počítačových algoritmů, atd.\n\nDo jejich dějin se výrazně zapsalo i několik českých matematiků: Jarník a Borůvka, kteří ve třicátých letech vyřešili problém konstrukce minimální kostry grafu.\n\nV souvislosti s touto expanzí roste význam hledání mostů mezi jednotlivými podobory. Naprosto odlišně vypadají matematické struktury mohou mít silné společné vlastnosti, za pomoci kterých mohou jít vyřešit složité otázky v jedné struktuře převedením do druhé, ve které tak složité nebudou.\n\nPomocí právě popsané metody byla v roce 1994 vyřešena velká Fermatova věta. Angličan Wiles dokázal dostatečně velkou část Tanijamovy-Šimurovy věty, čímž vytvořil nový most mezi algebrou a geometrií a automaticky tak dokázal staletí vzdorující Fermatův problém.\n\nSto let starou Poincarého domněnku proměnil v roce 2006 ve větu ruský matematik Perelman. Poincarého domněnka je první a zatím jediný vyřešený problém milénia.\n\nNa matematiky stále čeká mnoho klasických nevyřešených problémů. S každým novým výsledkem navíc vystupují další otázky. Není třeba se bát o nedostatek práce — budoucí matematika se ale bude muset filosoficky vyrovnat s rychlými počítači a také bude muset vylepšit práci s existujícími znalostmi, kterých bude čím dál tím více.\n\nV roce 2009 zahájil Timothy Gowers projekt Polymath, v rámci kterého se množství dobrovolníků z celého světa podílelo na společném hledání alternativního důkazu hustotní Hales-Jewettovy věty ryze webovými prostředky, tedy prostřednictvím blogů, komentářů a wiki. Po šesti týdnech práce byl důkaz pravděpodobně nalezen.\n\n\n\n"}
{"id": "123554", "url": "https://cs.wikipedia.org/wiki?curid=123554", "title": "Jiří Novák", "text": "Jiří Novák\n\nJméno Jiří Novák nosí nebo v minulosti nosilo více osob:\n\n\nSložená jména:\n\n\n"}
{"id": "123556", "url": "https://cs.wikipedia.org/wiki?curid=123556", "title": "Otevřený formát", "text": "Otevřený formát\n\nOtevřený formát je publikovaná specifikace pro uchovávaní digitálních údajů, obvykle udržovaná neproprietární standardizační organizací, bez právních omezení na používání. Otevřený formát může být implementovatelný i proprietárním i open source softwarem, při použití jejich typických licencí. Na rozdíl od otevřených formátů se proprietární formáty řídí a definují soukromými zájmy. Otevřené formáty jsou podmnožinou otevřených norem.\n\nPrimárním cílem otevřených formátů je garantovat dlouhodobý přístup k údajům bez současné nebo budoucí nejistoty ohledně legálních práv nebo technické specifikace. Běžným sekundárním cílem otevřených formátů je umožnit konkurenci, aby se nějakému komerčnímu dodavateli nedovolila kontrola nad proprietárním formátem a likvidace konkurenčních produktů. Vlády projevují stále větší zájem o otázky otevřených formátů.\n\nVztah mezi otevřenými formáty a open source softwarem se často nechápe správně. Mnoho proprietárních softwarových produktů ochotně používá otevřené formáty, a open source software může používat proprietární formáty. Například HTML, známý otevřený formát značkovacího jazyka používaný běžně na webu, tvoří základnu jednak pro proprietární internetové prohlížeče jako Windows Internet Explorer firmy Microsoft, ale také pro open source prohlížeče jako Mozilla Firefox. OpenOffice.org, open source počítačová kancelářská aplikace, může pracovat s proprietárními formáty DOC od Microsoftu, stejně jako s otevřenými formáty jako OpenDocument. Některé společnosti už publikovaly specifikace svých formátů, čímž umožnily implementovat prohlížeče, ale i editory pro různé platformy od různých komerčních prodejců, jako PDF od Adobe nebo RTF od Microsoftu. Nicméně, některé proprietární formáty jsou pokryty nějakou formou restriktivních požadavků, které mohou zakazovat implementaci pomocí open source software (minimálně pod určitými licencemi, pro nich běžnými, jako například GNU General Public Licence). Podle některých kritiků takové formáty omezují volnou soutěž.\n\nVe Spojených státech amerických se stal Massachusetts prvním státem, který konkrétně mluvil o otevřených formátech a jejich důležitosti pro veřejné dokumenty. Po navržení normy otevřeného formátu ohlášené Ericem Krissem, Massachusettský státní tajemník pro administrativu a finance svolal summit na 9. června 2005. Mezi účastníky nechyběli tajemník Kriss, vedoucí státního úřadu informatiky Peter Quinn, a představitelé proprietárních i otevřených formátů.\n\n31. srpna 2005 vydal Massachusetts revidovaný návrh své strategie otevřeného formátu, který explicitně schválil formáty OASIS OpenDocument s účinností od začátku roku 2007. Dopad na komerční prodejce softwaru je takový, že jejich výrobky musí nejpozději v roce 2007 začít podporovat otevřené formáty, v opačném případě bude jejich software odstraněn z počítačů státních zaměstnanců. Microsoft Office, který si držel téměř 100% podíl kancelářského softwaru na počítačích Massachusettské vlády, zareagoval zasláním popisu své technologie dokumentového formátu Office Open XML do Ecma International, normovacího orgánu. Tento formát je spolu-sponzorovaný společnostmi Apple, Barclays Capital, BP, the British Library, Essilor, Intel Corporation, Microsoft, NextPage Inc., Statoil ASA a Toshiba. Následující verze Microsoft Office začala ukládat dokumenty v tomto formátu. Od verze Microsoft Office 2007 s opravným balíčkem SP2 Microsoft přidal i podporu formátu OpenDocument, jako součást svého závazku k součinnosti s Evropskou komisí. Uživatel rovněž dostal možnost vybrat si výchozí formát souborů, který bude aplikace používat.\n\n\n\n"}
{"id": "123558", "url": "https://cs.wikipedia.org/wiki?curid=123558", "title": "Noah Gordon", "text": "Noah Gordon\n\nNoah Gordon (* 11. listopad 1926) je americký spisovatel. Světový úspěch si získal hlavně trilogií o lékařské dynastii Coleů (\"Ranhojič\", \"Šaman\", \"Lékařka\").\n\nNoah Gordon se svou ženou žijí na lesní farmě v Berkshirských vrších v západním Massachusetts. Manželka je vydavatelkou místních novin, on je lékařský technik na jejich pohotovostní stanici. Mají tři odrostlé děti, Lízu, Jamie a Michaela.\n\nPři psaní trilogie se pro hodnověrnost děje nechal zaměstnat v nemocnici, studoval dějiny lékařství i různé chirurgické postupy v minulosti.\n\n\n\n\n"}
{"id": "123564", "url": "https://cs.wikipedia.org/wiki?curid=123564", "title": "Eric S. Raymond", "text": "Eric S. Raymond\n\nEric Steven Raymond (často odkazovaný iniciálami ESR; * 4. prosince 1957, Boston) je americký programátor. Je autorem eseje \"Katedrála a tržiště\" ( \"The Cathedral and the Bazaar\"), která porovnává dva vývojové modely softwaru, a je současným správcem \"Jargon File\" (také známý jako \"The New Hacker's Dictionary\"). Kvůli \"Jargon File\" se proslavil jako historik/antropolog hackerské kultury, od roku 1997 se stal vedoucí osobností hnutí open source.\n\nRaymond je zapálený libertarián. Zajímá se o science fiction, je nadšeným amatérským hudebníkem a má černý pás v taekwondo. Jeho obhajoba Druhého dodatku o právu vlastnit střelnou zbraň a podpora války v Iráku mnoho lidí pobouřila, ale zdá se, že se mu líbí kontroverze, kterou vyvolává.\n\n\nNapsal také esej \"Stručná historie hackerství\" (v anglickém originále \"A Brief History of Hackerdom\"), která líčí historii počítačových nadšenců a výzkumníků od počátků, rozvoj ARPANETu, UNIXu, postupný vývoj subkultury lidí kolem počítačů a její změny, způsobené souvisejícími objevy a inovacemi v oblasti software i hardware. Založení Free Software Foundation (\"Nadace pro svobodný software\") a projektu GNU (rekurzivní zkratka: GNU není Unix) Richardem Matthewem Stallmanem. Končí devadesátými léty (masový nástup Internetu a Linuxu).\n\n"}
{"id": "123566", "url": "https://cs.wikipedia.org/wiki?curid=123566", "title": "Ekiga", "text": "Ekiga\n\nEkiga (původně GnomeMeeting) je svobodný software umožňující používání VoIP a tvorbu video konferencí, součást projektu GNOME. Můžete skrze něj vytvářet audio a video konference s dalšími klienty kompatibilními s protokoly SIP a H.323 (založeném na OpenH323) včetně Microsoft NetMeeting. Mezi programem podporované operační systémy patří, kromě distribucí GNU/Linuxu, odnoží BSD a obecně unixových systémů, i Microsoft Windows.\n\nProgram původně napsal Damien Sandras jakou součást absolventské práce na Université catholique de Louvain. V současné době je projekt vyvíjen týmem dobrovolníků, který Damien Sandras vede. Logo bylo navrženo podle konceptu, který vytvořil příznivec projektu a fanoušek open-source Andreas Kwiatkowski.\n\n\n\n\n"}
{"id": "123567", "url": "https://cs.wikipedia.org/wiki?curid=123567", "title": "Stanislav Komárek", "text": "Stanislav Komárek\n\nStanislav Komárek (* 6. srpna 1958 Jindřichův Hradec) je český biolog, filosof a spisovatel; autor svébytných esejů, básník a romanopisec, etolog, antropolog, historik biologie. Zabývá se zejména dějinami biologie, vztahem přírody a kultury, humánní etologií, biologickou estetikou, dílem Adolfa Portmanna a Carla Gustava Junga.\n\nVystudoval biologii na Přírodovědecké fakultě UK v Praze, kde získal titul RNDr., krátce byl aspirantem v Parazitologickém ústavu Akademie věd.\n\nRoku 1983 emigroval do Rakouska, kde působil v Naturhistorickém muzeu, na Ministerstvu zemědělství a v Zoologickém ústavu Vídeňské univerzity. Během pobytu ve Vídni také spolupracoval s tzv. Altenberským okruhem pro filozofii a dějiny přírodních věd. Zároveň se věnoval intenzivnímu studiu německé autonomistické školy v biologii a podobně orientovaných proudů v etologii a antropologii (jednalo se zejména o studium děl A. Portmanna, K. Lorenze, J. v. Uexkülla a dalších). V rámci tohoto studia navázal spolupráci s oddělením teoretické biologie Zoologického ústavu Vídeňské univerzity a Ústavem Konrada Lorenze v Altenbergu.\n\nOd roku 1990 působí na katedře filosofie a dějin přírodních věd Přírodovědecké fakulty UK. V říjnu 1990 zde začal přednášet o vzájemných vztazích přírodních a kulturních fenoménů a biologické estetice A. Portmanna. V následujícím roce byly zahájeny i přednášky o dějinách biologie, o dějinách objevných cest, domestikaci jakožto biologickém fenoménu a mimetických jevech v živé přírodě. Fenomén mimikry a mimetismu dále rozpracovával i v pozdějších letech a stal se stěžejním objektem jeho zájmu. V roce 1993 absolvoval půlroční stáž v Nizozemí na univerzitě v Leidenu, která byla spojena se studiem tamních obsáhlých knižních fondů, prací na bibliografii mimetických jevů a zároveň přednáškovou činností. V letech 1996–2002 působil jako vedoucí Katedry filosofie a dějin přírodních věd Přírodovědecké fakulty UK. Externě učí též na Ústavu filosofie a religionistiky Filosofické fakulty UK. V letech 2003–2011 působil na Katedře obecné antropologie Fakulty humanitních studií UK. Roku 1994 se habilitoval v oboru entomologie, titul Dr. získal roku 1997 na PedF UK v oboru filosofie výchovy, roku 2001 byl jmenován profesorem filosofie a dějin přírodních věd na Přírodovědecké fakultě UK.\n\nStanislav Komárek také přispívá četnými esejemi do periodik (např. časopis Tvar, Vesmír, Prostor, Analogon, Přítomnost a další). Jeho romány s esejistickými pasážemi bývají hodnoceny literární kritikou velmi protikladně. Pro svou prózu bývá některými kritiky přirovnáván k Janu Křesadlovi (občanským jménem Václavu Pinkavovi st.). V roce 2006 získal za své eseje cenu Toma Stopparda.\n\nJeho kniha \"Ochlupení bližní: zvířata v kulturních kontextech\" byla na portálu Českého literárního centra zařazena do přehledu Vrcholy české non-fiction 2007-2017 . \n\nV roce 2019 po něm byla pojmenována planetka č. 464743 \"Stanislavkomárek\" (\"Minor Planet Circular\" No.112435, 06 04 2019, p.7). \n\n\n\n\n\n\n"}
{"id": "123569", "url": "https://cs.wikipedia.org/wiki?curid=123569", "title": "Kletečná", "text": "Kletečná\n\nKletečná () je jeden z dominantních neovulkanických kopců Českého středohoří. Kopec se nachází v katastrálním území Kletečná obce Velemín v okrese Litoměřice. Zalesněný vrchol se nalézá zhruba jeden kilometr od vesnice.\n\nStejně jako mnoho ostatních vrcholů pohoří je i tento pozůstatkem sopečné činnosti. Trachytový kužel s relativním převýšením až 250 metrů vznikl vypreparováním lakolitu vyzdviženého z křídových hornin. Na úpatí kopce se vyskytují také bazalty, nefelinity a pyroklastické sedimenty. Na svazích lze pozorovat mrazové sruby a deskovité sutě.\n\nNa vrchol nevede žádná značená turistická trasa. Zeleně značená stezka z Kletečné do Bílky prochází pouze po severním úpatí.\n\n"}
{"id": "123571", "url": "https://cs.wikipedia.org/wiki?curid=123571", "title": "Evolution (software)", "text": "Evolution (software)\n\nEvolution (anglická výslovnost [ˌiːvəˈluːšən]; dříve zvaný Novell Evolution, původně Ximian Evolution) je osobní informační manažer pro prostředí GNOME. Obsahuje poštovního klienta, adresář, kalendář, seznam úkolů a poznámky. Od verze GNOME 2.8 je součástí projektu GNOME.\n\n\nV minulosti byla aplikace portována na macOS a MS Windows, ale tyto porty již nejsou aktivně vyvíjeny. Pro operační systém Microsoft Windows existuje experimentální verze.\n\n\n"}
{"id": "123573", "url": "https://cs.wikipedia.org/wiki?curid=123573", "title": "Zdeněk Neubauer", "text": "Zdeněk Neubauer\n\nZdeněk Neubauer (30. května 1942 Brno – 5. července 2016 Praha) byl český filosof a biolog. Je považován za jednoho z nejvýznačnějších zastánců postmoderního myšlení ve vědě v České republice; za své antiscientistické postoje byl kritizován ze strany skeptického hnutí.\n\nStudoval biologii na Přírodovědecké fakultě Univerzity Karlovy v Praze a filosofii na Filozofické fakultě téže univerzity, koncem 60. let strávil tři roky na studijním pobytu v italské Neapoli. V roce 1970 získal titul doktor přírodních věd (RNDr.) a rok později titul doktor filozofie (PhDr.). \n\nV sedmdesátých letech pracoval v laboratořích Přírodovědecké fakulty Univerzity Karlovy, později jako programátor. Významně se podílel na neoficiálních a polooficiálních seminářích, přednáškách, sbornících věnovaných filosofii, vědě, technice, přírodě. \n\nOd roku 1990 přednášel na Katedře filosofie a dějin přírodních věd Přírodovědecké fakulty UK, v letech 1990 až 1996 byl vedoucím katedry. V roce 1991 se stal docentem obecné biologie, v roce 1992 pak profesorem; obě řízení absolvoval na 3. lékařské fakultě Univerzity Karlovy.\n\nŠvagrem Zdeňka Neubauera byl český filosof, disident a politik Václav Benda, manžel sestry Kamily, jeho otcem Zdeněk Neubauer, představitel brněnské normativní právní školy. \n\nVe svém díle se zabýval zejména epistemologií, vztahy mezi vědou a filosofií, hermetismem, křesťanskou filosofií, ale „odbíhal“ též k literatuře či jazykovědě. Jeho originální myšlení ovlivnilo mnoho přímých i nepřímých žáků a spolužáků, filosofů, vědců či umělců. Z jeho vědecké dráhy je ceněn objev tzv. „genového přepínače“, resp. objev estetiky bakteriálních kolonií. Podílel se na \"Čtvrtcích\" v pražské Viničné ulici, na Letní filozofické škole či na Ekologických dnech Olomouc. \n\nV roce 2001 se stal laureátem Ceny Nadace Dagmar a Václava Havlových VIZE 97. \n\n\n"}
{"id": "123574", "url": "https://cs.wikipedia.org/wiki?curid=123574", "title": "Celestia", "text": "Celestia\n\nCelestia je open source, 3D astronomický program pro operační systém Windows, Mac OS X, a Linux vytvořený Chrisem Laurelem. Program je uvolněn pod GNU GPL licencí. Poslední verze 1.6.1 je z 10. června 2011. Program je založený na katalogu Hipparcos.\n\nProgram umožňuje zobrazení objektů ve velikosti od umělých satelitů po celé galaxie ve třech rozměrech pomocí OpenGL. Na rozdíl od většiny softwarových planetárií je uživateli umožněno volně cestovat vesmírem. Více než 10 GB dodatečného obsahu, který je výsledkem práce malé komunity, doplňuje základní program.\n\nNASA a ESA používaly Celestii pro výukové účely.\nProgram Celestia však není součástí programu Celestia 2000, vlastního programu ESA.\n\nPodobným softwarem jsou open source programy Stellarium a KStars, a dále proprietární Orbiter, XEphem (oba jsou freeware) či komerční Starry Night. \n"}
{"id": "123576", "url": "https://cs.wikipedia.org/wiki?curid=123576", "title": "Ekonomika Ruska", "text": "Ekonomika Ruska\n\nRuská ekonomika je ekonomikou smíšeného typu silně závislou na využívání bohatých přírodních zdrojů a rozsáhlém zbrojním průmyslu. Značná část příjmů je realizována ve státem vlastněných nebo kontrolovaných strategických odvětvích. Velká rozloha Ruska je důležitým určujícím faktorem jeho hospodářské činnosti, přičemž některé zdroje odhadují, že se v Rusku nachází více než 30 procent světových přírodních zdrojů. Světová banka odhaduje celkovou hodnotu ruských přírodních zdrojů $75 bilionů dolarů.\n\nV 90. letech 20. století prošla výraznou transformací centrálně plánované ekonomiky bývalého Sovětského svazu na ekonomiku tržního hospodářství. V rámci tohoto procesu proběhla rozsáhlá privatizace mnoha odvětví průmyslu včetně těžařství a stavebnictví a dále i zemědělství, bankovnictví, pojišťovnictví a mnoha odvětví služeb. Do určité míry se privatizace postupně týkala i energetiky, nikoliv však zbrojního průmyslu.\n\nRozpad Sovětského svazu v roce 1991 a s ním spojené hluboké změny v podmínkách hospodaření však přivedly ruskou ekonomiku do období hospodářské recese trvající až do roku 1999. Následný výrazný ekonomický růst byl do jisté míry ovlivněn růstem cen surovin na světových trzích, doprovázeným zvýšením ruského exportu ropy a zemního plynu do evropských zemí. Přispěly však k němu politická stabilizace tohoto rozsáhlého státu a důslednější hospodářská politika. Období růstu bylo přerušeno globální ekonomickou krizí v roce 2008 a poklesem cen surovin. To mělo negativní dopady na indexy ruského akciového trhu, oslabení rublu, zvýšení nezaměstnanosti a snížení přílivu kapitálu do ruské ekonomiky.\n\nPo krátkém propadu v letech 2008–2009 pokračovala od roku 2010 další fáze růstu ruské ekonomiky, ovšem jeho hodnoty již nedosahovaly úrovní z let 2000 až 2007. Od roku 2012 bylo zřetelné zpomalování, a to i přes vysokou úroveň cen surovin, která přetrvávala až do poloviny roku 2014. Mezi lety 2008 a 2013 byla Moskva opakovaně označována jako město s nejvíce miliardáři. Rusko má šestý největší HDP měřený paritou kupní síly na světě.\n\nPo anexi Krymu Ruskou federací a následném propuknutí ukrajinské krize v roce 2014 byla ruská ekonomika postižena západními sankcemi. Současně s tím došlo k výraznému poklesu cen ropy a zemního plynu na globálních trzích, přičemž souběh těchto vlivů způsobil nestabilitu kurzovního vývoje rublu a pokles příjmů ruského státního rozpočtu. Tyto vlivy také přispěly k propadu ruského HDP. Zatímco roce 2014 činil růst HDP + 0,6%, v následujícím roce 2015 došlo k propadu o 2,8 %. V roce 2016 poklesl ruský HDP o 0,2 %. Pro rok 2017 očekávala Světová banka mírné oživení hospodářské činnosti a vzrůst ruského HDP o 1,5 %.\n\nZákladní rysy sovětské ekonomiky, která fungovala do roku 1991, vznikly již pod vedením Josifa Stalina. Po roce 1953 byly provedeny jen nepříliš podstatné změny. Hlavním mechanismem bylo pětileté a roční plánování, které používala sovětská vláda k realizaci ekonomické politiky. Podle této politiky formulovala Státní plánovací komise ( – Gosplan) celostátní normy pro objemy výroby pro stanovené období. Regionální plánovací orgány pak zpřesnily tyto normy pro ekonomické jednotky jako státní průmyslové podniky a státní statky (sovchozy) a zemědělská družstva (kolchozy). Každá taková ekonomická jednotka měla svůj vlastní plán výroby. Toto centrální plánování vycházelo z mylného předpokladu, že pokud každá ekonomická jednotka splní svůj plán, budou nabídka a poptávka v celkové rovnováze. Tím nebylo zohledněno pravděpodobné nesplnění plánu určitými výrobními jednotkami na jedné straně ani jeho méně pravděpodobné překročení jinými závody na straně druhé.\n\nÚlohou vlády bylo zajistit, aby byly plány splněny. Odpovědnost za produkci spadala shora dolů (zákon padajícího). Na národní úrovni dohlíželo na výrobní aktivity jednotlivých ekonomických jednotek zhruba 70 ministerstev a komisí, každá zodpovědná za některé výrobní odvětví nebo pododvětví. Regionální ministerské orgány podávaly zprávy na ministerstva na národní úrovni a řídila ekonomické jednotky v jejich příslušných geografických oblastech.\n\nPlány zahrnovaly normy pro produkci surovin, polotovarů, stejně jako finálního zboží a služeb. Teoreticky, avšak nikoli v praxi, zajišťoval systém rovnováhu mezi jednotlivými sektory ekonomiky. Stát vykonával úlohu alokace, kterou v tržním systému vykonávají ceny. V sovětské ekonomice byly ceny pouze účetním mechanismem. Vláda stanovovala ceny všeho zboží a služeb na základě jejich role v plánu a na základě dalších neekonomických kriterií. Například cena chleba, tradičního základu ruské stravy, byla nižší než cena pšenice použité pro jeho výrobu. V některých případech se stávalo, že zemědělci krmili dobytek chlebem spíše než obilím, protože chléb byl levnější. Nájemné za byty bylo nastaveno velmi nízko, aby bylo dosaženo sociální spravedlnosti, přitom však nebyla zajištěna dostatečná nabídka bydlení zvláště ve velkých městech. Sovětský průmysl získával suroviny jako ropu, zemní plyn, uhlí a rudy za ceny nižší než na světových trzích, což bylo pro něj na jednu stranu výhodné, do určité míry to však podporovalo plýtvání těmito surovinami.\n\nSystém centrálního plánování dovoloval sovětským vůdcům rychle mobilizovat zdroje v období krizí, například během nacistické invaze, a obnovit průmysl v poválečném období. Rychlý rozvoj industriální báze po druhé světové válce, ovšem do značné míry zaměřený na rozvoj těžkého a zbrojního průmyslu, dovolil Sovětskému svazu stát se globálně operující supervelmocí. V 70. a 80. letech 20. století se však tento systém stal brzdou technologického rozvoje a ekonomického růstu.\n\nRozpad Sovětského svazu a zánik Rady vzájemné hospodářské pomoci (RVHP), která do roku 1989 umožňovala mj. odbyt ruských surovin a přísun mnohých potřebných komodit nevyráběných v SSSR vůbec nebo jen v nedostatečné kvalitě, postavily hospodářskou politiku Ruska před neobyčejnou výzvu. Východiskem ze vzniklé situace, která byla nadto zatížena velkými hospodářskými problémy a stupňujícím se nedostatkem zboží pro široké vrstvy obyvatelstva, bylo jedině zásadní přeměna dosavadního nepružného systému centrálního plánování s téměř výlučným státním vlastnictvím výrobních prostředků a s monopolem státu jak ve výrobě tak ve všech oblastech obchodování a služeb. Nutný byl co nejrychlejší přechod na tržní ekonomiku s prostorem pro soukromé vlastnictví a podnikání.\n\nAčkoli Ruská federace ztratila velká území z dědictví bývalého Sovětského svazu, zůstaly její ekonomice nadále obrovské prostředky jako jsou obsáhlé nerostné bohatství a vytvořená základna těžebního a zpracovatelského průmyslu. Za dobu existence SSSR byla budována také potřebná infrastruktura, avšak vzhledem k obrovské rozloze země a obtížným klimatickým podmínkám zůstala mnohde ještě nedostatečně rozvinutá.\n\nÚspěchy ruské ekonomické reformy v 90. letech byly smíšené. Již pokusy a chyby reformátorů během perestrojky za Michaila Gorbačova (byl v úřadu v letech 1985–91) ukázaly složitost tohoto úkolu. Od roku 1991, pod vedením Borise Jelcina, udělala země velké kroky směrem k rozvoji tržního hospodářství zavedením jeho základních principů jako například trhem určovaných cen. Důležité prvky jako částečná privatizace státních podniků proběhly v prvních několika letech postsovětského období. Došlo také ke značnému přílivu zahraničních investic. Ostatní základní složky ekonomické infrastruktury, jako jsou komerční bankovnictví a zavedení promyšlených a účinných obchodních zákonů, zcela nebo částečně chyběly až do roku 1996. Ačkoliv v polovině 90. let se zdál návrat k centrálnímu plánování nepravděpodobný, celkové uspořádání ruské posttransformační ekonomiky zůstávalo nepředvídatelné.\n\nEkonomové bojovali o dosažení přesnějšího měření ruské ekonomiky a měli pochybnosti o přesnosti oficiálních ruských ekonomických údajů. Ačkoli trh nyní rozhodoval o většině cen, vláda stále fixovala ceny některého zboží a služeb, např. komunálních služeb a energie. Navíc se kurz rublu vůči americkému dolaru rychle měnil a ruská inflace byla velmi vysoká. Tyto podmínky zkomplikovaly konverzi ekonomických údajů z rublů na dolary kvůli porovnání s USA a západními zeměmi.\nPodle oficiálních ruských dat, v roce 1994 byl hrubý domácí produkt (HDP) 604 miliard rublů (asi 207 milionů dolarů dle kurzu z roku 1994), nebo asi 4 % z hrubého domácího produktu USA z téhož roku. Ale toto číslo podceňuje velikost ruské ekonomiky. Opravením podle parity kupní síly byl ruský HDP asi na úrovni 678 miliard dolarů, čili na úrovni 10 procent ekonomiky USA. V roce 1994 byl HDP přepočtený v paritě kupní síly na hlavu 4573 dolarů, čili na úrovni 19 % USA. Druhý důležitý ukazatel je podíl stínové ekonomiky, která neplatí daně a není zahrnuta ve vládních statistikách, a který byla vyčíslena na 50 % ekonomiky a 40 % pokladního obratu.\n\nDvěma hlavním nezávislým cílům – makroekonomické stabilizaci a ekonomické restrukturalizaci – byla věnována pozornost během přechodu od centrálně plánované ekonomiky k ekonomice založené na trhu. První znamenal zavedení fiskální a monetární politiky, která podporuje ekonomický růst v prostředí stabilních cen a směnného kurzu. Druhý vyžadoval zavedení obchodních, právních a institucionálních entit (bank, soukromého vlastnictví a obchodních zákonů) které dovolují ekonomice fungovat efektivně. Otevření domácích trhů zahraničnímu obchodu a investicím, tedy propojení ekonomiky se zbytkem světa, bylo důležitou pomocí v dosahování těchto cílů. Gorbačovův režim selhal v adresaci těchto cílů. V době zániku Sovětského svazu začala Jelcinova vláda řešit tyto problémy makroekonomické stabilizace a ekonomické restrukturalizace. V polovině roku 1996 byly výsledky smíšené.\n\nV říjnu 1991, dva měsíce před oficiálním kolapsem sovětského režimu a dva měsíce po srpnovém puči proti Gorbačovovi, Jelcin a jeho poradci, včetně reformního ekonoma Jegora Gajdara, zavedl program radikálních ekonomických reforem. Ruský parlament, Nejvyšší sovět, také rozšířil moc prezidenta na jeden rok, aby mohl implementovat program. Tento program byl ambiciozní, jeho cíle však byly pravděpodobně stanoveny příliš směle. Komplikací bylo také to, že se od roku 1991 politická i ekonomická moc přenesla z národní na regionální úroveň; v řadě dohod mezi většinou z 21 ruských republik a několika dalších subnárodních jurisdikcí, Moskva poskytla různorodá zvláštní práva a pravomoce s důležitým ekonomickým podtextem.\n\nProgram vytyčil několik politických opatření pro dosažení stabilizace. Vyžadoval ráznou redukci vládních výdajů. Zaměřoval se na snížení rozpočtového deficitu z 20 % HDP v roce 1991 na 9 % HDP v druhé polovině roku 1992 a na 3 % HDP v roce 1993. Vláda zavedla nové daně a vybírání daní bylo vylepšeno aby se zvýšily příjmy státu. V monetární sféře vyžadoval ekonomický program aby Ruská centrální banka snížila subvencované úvěry podnikům a omezila růst nabídky (zásob) peněz. Program také volal po snížení inflace z 12 % měsíčně v roce 1991 na 3% měsíčně v polovině roku 1993.\n\nZa den propuknutí měnové krize v Rusku je všeobecně považován 17. srpen 1998, kdy ruská vláda provedla jednostrannou restrukturalizaci domácího dluhu a vyhlásila devadesátidenní moratorium na splátky zahraničního soukromého dluhu. Ruský stát se tak ocitl v platební neschopnosti, dále došlo k masivní devalvaci rublu (propad kurzu z 6 RUB za 1 USD na 20 RUB za USD), kolapsu významné části ruských komerčních bank, nárůstu inflace až na 40 % a poklesu HDP o 4 % za rok 1998 (ve třetím čtvrtletí 1998 o 7 %). Politickým důsledkem krize byl pád vlády Sergeje Kirijenka a 31. prosince 1999 ruský prezident Boris Jelcin v přímém přenosu novoročního přání oznámil svoji resignaci.\n\nOd roku 1999 zažívalo Rusko ekonomický růst. Tři roky 2000–2002 byly charakterizovány prorůstovými hospodářskými reformami, včetně rozsáhlé daňové reformy, která zavedla daň z příjmu 13% a široké úsilí při deregulaci, která zlepšila situaci pro malé a střední podniky. V letech 2000 až 2008 dospěla ruská ekonomika k velkému růstu, HDP rostlo v průměru o 7% ročně. Ekonomický růst přerušila globální ekonomická krize v roce 2009, ostrá ale krátká recese byla následována silným oživením na konci roku 2009. Členství Ruska ve WTO bylo přijato v roce 2011. V roce 2013 bylo Rusko označeno Světovou bankou za ekonomiku s vysokými příjmy.\n\nVývoj ruského HDP byl podle Světové banky následující:\n\nNásledující tabulka ukazuje vývoj dalších ekonomických ukazatelů v pětiletých cyklech v období 1995 až 2015.\n\nNejvýznamnější exportní partneři Ruska (2012):\n\n\nNejvýznamnější importní partneři Ruska (2012):\n\nHlavním exportním artiklem je ropa a zemní plyn, které se společně podílejí na 67 % celkového exportu. Významným zdrojem příjmů ze zahraničí je prodej zbraní, kde Rusko zaujímá pozici světové dvojky těsně za USA. Odhad exportu v r. 2016 se pohybuje okolo 15 mld USD, což tvoří přibližně čtvrtinu celosvětového obchodu se zbraněmi.\n\nV ekonomické aktivitě má dominantní postavení metropole Moskva, která, ačkoliv má pouze desetinu obyvatel země, tvoří hrubý domácí produkt z jedné třetiny; je zde také nejvyšší životní úroveň v zemi. V průmyslu si také ještě významný podíl drží další velká města v evropské a jihovýchodní části státu. Severovýchod – Sibiř a Dálný východ – pak slouží především jako surovinová základna.\n\nRusko se podílí asi na čtvrtině světového obchodu se zbraněmi, čímž se řadí na druhé místo na světě za USA, Při přepočtu tržeb z prodeje zbraní na jednoho obyvatele však USA téměř dvojnásobně převyšuje a je tak zemí s největším profitem ze zbrojního průmyslu plynoucího na jednoho obyvatele státu.\n\nHlavními těženými surovinami jsou zemní plyn, ropa, hnědé uhlí a nikl. Rusko má největší rezervy zemního plynu na světě, druhé největší zásoby uhlí a osmé největší zásoby ropy. Má také mj. velké zásoby zlata, diamantů a titanu.\n\nV zemi existují velké společnosti, zaměřené na těžbu ropy - Rosněft, Lukoil, Surgutněftěgaz, Gazprom Něft (do roku 2006) Sibněft) a další. Ruský plynárenský gigant Gazprom je největší firmou na světě, zabývající se těžbou plynu. Hospodářské výkony těžby nafty a plynu tvoří podstatnou část HDP ruské ekonomiky a příjmy z nich kryjí do značné míry výdaje státního rozpočtu.\n\nRusko dodává čtvrtinu spotřeby zemního plynu v EU, a to zejména prostřednictvím tranzitních cest přes Ukrajinu (Sojuz, Družba) a Bělorusko (Jamal-Evropa). Pro případ přerušení dodávek zemního plynu přes Ukrajinu, které byly v minulosti ohroženy, když Ukrajina nesplácela dluhy za tyto suroviny, byla v roce 2011 dokončena první fáze tzv. Severního plynovodu Nord Stream, který vede pod Baltickým mořem přímo do Německa (s napojením do Česka). Následující rok byl v Německu dokončen plynovod NEL navazující na plynovod BBL, přivádějící plyn do Velké Británie. Roku 2012 byl také dokončen ropovod ESPO, spojující Sibiř s asijsko-tichomořskými trhy (Japonsko, Čína a Jižní Korea). Pro zajištění energetických potřeb států na jihu Evropy včetně Itálie, byl donedávna plánován plynovod South Stream, vedoucí mimo území Ukrajiny pod Černým mořem přes Bulharsko.\n\nDne 18. června 2015 podepsali zástupci rakouské společnosti OMV a ruského Gazpromu tzv. \"Memorandum of Understanding\" (předběžnou dohodu), podle kterého se Rakušané budou podílet na výstavbě dvou dalších potrubí pod Baltickým mořem. Zároveň bylo ve stejný den na okraji hospodářské konference v Petrohradě oznámeno, že k uskupení firem, které se budou na této stavbě podílet, se připojují také německá společnost EON a nizozemsko-britská společnost Shell. První potrubí má být postaveno a uvedeno do provozu do roku 2019. Téměř ve stejnou dobu bude stavěno ještě jedno, celkově čtvrté, potrubí. Celkové náklady projektu přesáhnou pravděpodobně náklady na jeho první fázi, které činily 7,4 miliardy eur. Obě nová potrubí mají přepravovat dalších 55 miliard m³ zemního plynu ročně do Evropské unie. Od roku 2020 nemá být již žádný plyn z Ruska, určený pro Západní Evropu, přepravován přes dosavadní tranzitní Ukrajinu.\n\nRusko je třetí největší výrobce elektřiny ve světě. Je také první zemí, která vybudovala jadernou elektrárnu. Všechny jaderné elektrárny jsou řízeny státní firmou Rosatom. Sektor se rychle vyvíjí, jen na rozvoj je vyčleněn asi 1 bilion rublů z federálního rozpočtu do roku 2015. Velké kaskády vodních elektráren jsou v evropské části podél velkých řek jako je Volha, zatímco potenciál východní sibiře zatím zůstává většinou nevyužitý. Zhruba 63% z ruské elektrické energie je generováno tepelnými elektrárnami, 21% vodními a 16% pochází z jaderných reaktorů. V roce 2005 Rusko vyrobilo 951 TWh a exportovalo 23 TWh elektřiny.\n\nVýznamnými komoditami rostlinné a živočišné výroby jsou brambory, ječmen, pšenice, luštěniny, cukrová řepa; vepřové, drůbeží a skopové maso; rybolov. Zemědělská výroba je státem podporována, a sice také embargem, které zavedla ruská vláda na dovozy zemědělských komodit a potravin ze států, které uvalily na Rusko sankce kvůli ukrajinské krizi a anexi Krymu v roce 2014.\n\nRusko má velmi nízký podíl veřejného dluhu na HDP, je mezi nejnižšími na světě. Většina z jeho zahraničního dluhu jsou soukromé úvěry. Poměr veřejného dluhu k HDP byl v roce 2014 pod 12 %, v roce 2015 činil 15,6 % z HDP.\n\nŽebříček firem podle kapitalizace (časopis «Expert», 2008/10/6):\n"}
{"id": "123578", "url": "https://cs.wikipedia.org/wiki?curid=123578", "title": "GNU Aspell", "text": "GNU Aspell\n\nGNU Aspell, případně zkráceně Aspell, je standardní program kontrolující pravopis slov pro GNU aplikační software vyvinutý jako náhrada za Ispell. Je možné jej přeložit i pro jiné Unix-ové operační systémy a Microsoft Windows. Hlavní program je licencovaný podle licence GNU Lesser General Public License, dokumentace je licencovaná podle GNU Free Documentation License. K dispozici jsou slovníky v okolo 70 jazycích. Hlavním správcem je Kevin Atkinson.\n\n"}
{"id": "123580", "url": "https://cs.wikipedia.org/wiki?curid=123580", "title": "XML Schema", "text": "XML Schema\n\nXML Schema je jedno z \"XML schémat\", jazyků pro popis XML. Tento jazyk vznikl jako W3C doporučení v roce 2001. Protože se název jazyka shoduje s obecným označením jazyků pro popis dokumentů XML, vznikla tak označení \"XML schema\" jako XSD (iniciativa pro definici XML schématu, \"XML Schema Definition\") nebo WXS (iniciativa pro \"W3C XML Schema\"). Dnes se používá spíše zkratka XSD (tak se také budeme odkazovat na \"XML Schema\" v tomto článku).\n\nXSD je alternativou k jiným XML schématům jako je např. DTD. Tedy jako všechna schémata definuje soustavu specifikací a pravidel, jak má vypadat XML dokument, aby byl validní. XSD je však „robustnější“ jazyk než DTD - je rozšiřitelný vůči změnám v budoucnu, podporuje datové typy a jmenné prostory (\"namespace\"). XSD se zapisuje pomocí jazyka XML.\n\nSmysl XSD je definovat legální „stavební kameny“ dokumentu XML. Dokument XSD definuje\nNásledují některé významné vlastnosti, které plynou z použití XSD.\nXSD je založené na XML, zapisuje se pomocí jazyka XML. Protože XSD je XML, dokumenty XSD lze\n\nXSD definuje elementární datové typy jako je řetězec, číslo, datum apod. V rámci XSD lze definovat i vlastní datové typy, složené z elementárních či již vytvořených vlastních datových typů. Vzniká tedy hierarchie datových typů. Podpora datových typů ulehčuje\nPři přenosu dat je vhodné, aby tvůrce i příjemce dat chápali data stejným způsobem a měli stejná očekávání. Pomocí XSD lze definovat strukturu dat a tedy definovat správný dotaz i očekávání příjemce dat.\n\nRozšiřitelnost je možná díky zápisu pomocí XML, umožňuje\n\nNásleduje jednoduchý XML dokument, který nese informace o wikipedistovi (jméno, příjmení a počet editací).\nNásledující XSD schéma popisuje strukturu XML dokumentu, jemuž odpovídá ukázka výše. Z příkladu níže vidíme, že element \"wikipedista\" je komplexní datový typ, obsahující dva elementy elementárního typu řetězec a jeden element elementárního typu celé číslo. Dále obsahuje atribut \"uid\" s hodnotou také elementárního typu řetězec.\n\n\n"}
{"id": "123584", "url": "https://cs.wikipedia.org/wiki?curid=123584", "title": "Terry Brooks", "text": "Terry Brooks\n\nTerry Brooks (* 8. ledna 1944), Sterling, USA, je americký spisovatel fantasy.\n\nStudoval na Hamilton College anglickou literaturu a potom se dal na práva na Washington and Lee university. Psal už od střední školy, ale svou první knihu \"The Sword of Shannara\" (česky \"Shannarův meč\") publikoval až roku 1977. V současné době věnuje psaní knih většinu svého volného času. Žije se svou ženou Judine hlavně na Havajských ostrovech.\n\n\n\n\n\n\n\n\n\n\n\n\n\n\n"}
{"id": "123585", "url": "https://cs.wikipedia.org/wiki?curid=123585", "title": "Rafael Kubelík", "text": "Rafael Kubelík\n\nRafael Jeroným Kubelík (29. června 1914 Býchory, okres Kolín – 11. srpna 1996 Kastanienbaum v kantonu Lucern, Švýcarsko) byl český dirigent, skladatel a houslista. Proslul však především jako interpret děl českých a dalších slovanských skladatelů (Dvořák, Janáček, Martinů, Musorgskij, ad., především ale Smetana a Stravinskij). Byl též vyhlášeným odborníkem na skladby Gustava Mahlera či Bély Bartóka. V roce 1990 získal čestný doktorát Univerzity Karlovy v Praze, o rok později mu byl udělen Řád Tomáše Garrigua Masaryka a stal se čestným občanem hlavního města Prahy.\n\nRafael Kubelík byl synem vynikajícího houslového virtuóza světové pověsti Jana Kubelíka. Otec mu poskytl základy hudebního vzdělání a směroval ho ke dráze houslisty. Rafael Kubelík absolvoval v letech 1928–1933 pražskou konzervatoř, kde kromě houslové hry studoval též skladbu a dirigování. Jeho kariéra dirigenta měla velmi strmý vzestup, neboť již v roce 1934 řídil poprvé Českou filharmonii. Spolu s ní se postupně účastnil koncertních turné v Itálii a Anglii. Po krátkém angažmá v brněnské opeře byl v roce 1942, tedy již ve svých 28 letech jmenován po legendárním Václavu Talichovi uměleckým ředitelem České filharmonie. Tehdy udržoval časté kontakty s hudebním skladatelem Vítězslavem Novákem, za nímž zajížděl do východočeské Skutče. V roce 1946 s orchestrem zahajoval i uzavíral 1. ročník festivalu Pražské jaro. Po únorovém komunistickém puči v létě roku 1948 emigroval. Postupně se vypracoval v jednu z největších dirigentských osobností své doby. V letech 1950–1953 stál jako umělecký ředitel a dirigent v čele Chicagského symfonického orchestru. Trvale propagoval ve světě českou hudbu a díky obrovskému úspěchu jím provedené Janáčkovy \"Káti Kabanové\" byl v roce 1955 jmenován hudebním ředitelem Královské opery (Royal Opera House) v Londýně, kde působil do roku 1958. Hudba českých a dalších slovanských autorů se stala pravidelnou součástí repertoáru opery. Po období častého hostování (Vídeňská či Izraelská filharmonie) byl v letech 1961–1979 šéfdirigentem symfonického orchestru Bavorského rozhlasu v Mnichově, ze kterého vytvořil přední světové těleso. Současně byl v letech 1972–1974 dirigentem Metropolitní opery v New Yorku. Zde řídil poprvé 22. října 1973 benefiční představení opery Hectora Berlioze \"Trójané\". Dále zde nastudoval operu Richarda Wagnera Götterdämmerung, kterou zde naposledy dirigoval 6. dubna 1974.\n\nRafael Kubelík byl v emigraci trvale velmi angažován politicky a kulturně ve prospěch české společnosti i jednotlivců, pronásledovaných komunistickým režimem. Žil posléze střídavě v USA a Švýcarsku. Od svých sedmdesáti let byl již natolik handicapován chronickým kloubním onemocněním, že musel dirigentskou činnost ukončit. Přes všechny problémy však po pádu komunistického režimu uvítal možnost zahájit po 42 letech v exilu roku 1990 festival Pražské jaro Smetanovou symfonickou básní Má vlast, čímž definitivně uzavřel svou dirigentskou dráhu. Zemřel 11. srpna 1996 ve Švýcarsku. Po symbolickém posledním rozloučení v Rudolfínu 18. září byl pohřben na vyšehradském Slavíně v Praze vedle svého otce.\n\nKubelíkova kompoziční činnost obsahuje především orchestrální, koncertantní a vokálně-instrumentální skladby. Kromě toho se věnoval operní tvorbě a napsal několik komorních skladeb. Jen málo z autorových děl se dočkalo provedení.\n\n\nKubelík získal mnoho vyznamenání, cen a čestných doktorátů:\n\n\n"}
{"id": "123587", "url": "https://cs.wikipedia.org/wiki?curid=123587", "title": "Podněsterská hymna", "text": "Podněsterská hymna\n\nHymna Podněsterské moldavské republiky nese název \"Velebíme tě, Podněstří\" (: (My slavim těbja, Pridněstrovje), : (Slăvită să fim, Nistrene), : (My slavymo tebe, Prydnistrovje)). Hudbu složil B. A. Aleksandrov, slova B. Parmenov, N. Božko a V. Piščenko. Hymna má text ve všech třech úředních jazycích Podněsterska – ruštině, ukrajinštině a moldavštině – které však nejsou doslovnými překlady.\n\n"}
{"id": "123588", "url": "https://cs.wikipedia.org/wiki?curid=123588", "title": "Amenhotep", "text": "Amenhotep\n\nAmenhotep (v překladu z egyptštiny \"„Amon je spokojen“\") je staroegyptské jméno, které může označovat:\n\n\n\nDále může být názvem pro:\n"}
{"id": "123590", "url": "https://cs.wikipedia.org/wiki?curid=123590", "title": "Superskupina", "text": "Superskupina\n\nPojem superskupina (anglicky \"supergroup\") označuje hlavně v rockové hudbě kapelu složenou z už předtím slavných instrumentalistů a zpěváků. Superskupiny vznikaly od konce 60. let 20. století, a to buď postupně, během přirozeně probíhajících personálních změn (například Yes, King Crimson), nebo byly vytvořené plánovitě (například Emerson, Lake & Palmer, Led Zeppelin, Cream). Některé superskupiny přetrvaly celá desetiletí (např. CSNY), ale životnost většiny z nich byla krátká, ať už pro konflikty mezi příliš velkými individualitami, nebo jednoduše proto, že skončil dohodnutý projekt a členové se opět rozešli vlastní cestou.\n\n\n\n"}
{"id": "123591", "url": "https://cs.wikipedia.org/wiki?curid=123591", "title": "Electronica", "text": "Electronica\n\nElectronica je širší název pro hudbu s elektronickými prvky. Do písně jsou vkládány nahrané zvuky (samply) pomocí elektronických zařízení, píseň je elektronickými zařízeními upravována (syntetizována) nebo je celá píseň především vytvořena pomocí elektronického zařízení. (např. hudebním softwarem v počítači).\n\nElectronica žánrově zasahuje elektronické hudební styly pomalé (downtempo, chill-out), rychlejší taneční (trance, dance, techno) až alternativní a populární hudbu.\n\n"}
{"id": "123595", "url": "https://cs.wikipedia.org/wiki?curid=123595", "title": "Baccara", "text": "Baccara\n\nBaccara byla španělská populární hudební skupina složená ze dvou členek, Mayte Mateos (* 7. února 1951) a María Mendiola (* 4. dubna 1952). Byla velmi úspěšná hlavně v sedmdesátých a osmdesátých letech 20. století. Jejich hudba je směsí stylů diska, folku a popu, zpívají anglicky s typickým španělským přízvukem. Proslavily se hlavně skladbami „Yes Sir, I Can Boogie“ a „Sorry, I'm A Lady“.\n\n\n\n\n"}
{"id": "123599", "url": "https://cs.wikipedia.org/wiki?curid=123599", "title": "Amenhotep, syn Hapuův", "text": "Amenhotep, syn Hapuův\n\nAmenhotep, syn Hapuův (znám též pod jménem Huj, Manehto jej označuje jako Paapida, což je pořečtená verze egyptského přizviska \"sa Hapi\" – „syn Hapuův“) byl vezír a významný hodnostář, královský písař a „ředitel všech královských staveb“ ve starověkém Egyptě za vlády panovníka 18. dynastie Amenhotepa III., patrně nejmocnější dvořan jeho doby. Narodil se kolem roku 1430 př. n. l. a dožil se asi 80 let. Za svého života byl pokládán za mimořádnou osobnost; po smrti mu byly prokazovány pocty blízké kultu panovníků, později byl považován za jednoho z bohů. Uctíván byl zejména v ptolemaiovské době.\n\nPocházel z města Hutherib (řecky Athribis) v 10. dolnoegyptském kraji v nilské deltě a kariéru zahájil jako vojenský písař. Přibližně až do padesátého roku svého věku působil ve svém rodišti, kde byl významným činitelem místní správy a prvním knězem tamního chrámu boha Hora-Chenticheje.\n\nDo hlavního města byl povolán jako písař odvedenců pracujících na královským monumentech a organizoval jejich nasazení na konkrétních stavbách po celém Egyptě. Patrně byl velmi úspěšný, protože krátce na to byl povýšen na „ředitele všech královských staveb“. Není jasné, jaký byl obsah tohoto jeho titulu spojujícího jej s dozorem nad všemi královskými pracemi. Pokud je správné jeho chápání jako označení architekta, pak by Amenhotep, syn Hapuův zbudoval pro Amenhotepa III. všechny významné monumenty, zejména panovníkův zádušní chrám (dnes z něj zůstávají jen dvě kolosální sochy označované jako tzv. Memnonovy kolosy) a zásadní úpravy karnackého chrámu ve starověkém Vesetu; projektem luxorského chrámu ale byli pověřeni jiní architekti, dvojčata Hor a Sutej. O práci, kterou vykonával, Amenhotep sám prohlásil: \"„Nenapodoboval jsem nic, co bylo pořízeno dříve… dosud nikdo jiný nic takového neučinil od časů založení Obou zemí.“\"\n\nVe 30./31. roce vlády Amenhotepa III. byl pověřen organizací významné oslavy královského jubilea sed, na níž sehrál rituální roli následníka místo nedávno zemřelého korunního prince Thutmose. Krátce poté, snad i jako odměnu, Amenhotep, syn Hapuův obdržel ve 31. roce vlády výjimečnou poctu: jako jediné známé soukromé osobě mu bylo dovoleno vybudovat si už za života po vzoru panovníků chrám pro vlastní zádušní kult, a to v místě královské nekropole v dnešním Medínit Habu.\n\nO Amenhotepově výjimečnosti v očích současníků svědčí také to, že jeho sochy byly vztyčeny v karnackém chrámu. Na jedné z nich o sobě říká: \"„Byl jsem uveden do boží knihy, viděl jsem, jak na Thovtovi spočívá záře, a byl jsem obdařen jeho tajemstvími.“\" Ačkoli nebyl knězem Amonova chrámu, další z jeho soch jej představuje jako králem ustanoveného prostředníka mezi tímto bohem a lidmi: \"„jsem mluvčí jmenovaný králem, abych vyslechl vaše prosby“\" a přetlumočil je Amonovi. V návaznosti na to český esoterik Jaromír Kozák pokládá za „velmi pravděpodobné, že napsal… řadu duchovních textů“ egyptské náboženské literatury, nicméně neexistuje žádný věrohodný egyptologický doklad pro taková tvrzení.\n\nAmenhotep, syn Hapuův zemřel pravděpodobně po oslavě druhého královského jubilea, tedy ve 33./34. roce vlády Amenhotepa III., nelze to však tvrdit s určitostí.\n\nPodle Manehtova podání, jak je interpretuje např. britský egyptolog a popularizátor této vědy Carl Nicholas Reeves, sehrál Amenhotep, syn Hapuův významnou roli v novém formulování pojetí královské moci v době Amenhotepa III., v jeho důrazném napojení na sluneční kult manifestovaném právně od prvních oslav královského jubilea a poté v jeho následném kontinuálním rozvíjení v první fázi Achnatonovy náboženské reformy. Nakonec však měl být zklamán počínaním nového panovníka a začal se obávat trestu bohů, který stihne jej i celou zemi; proto krále varoval dopisem a spáchal sebevraždu. Reeves se dokonce domnívá, že existují zachycení skutečné Amenhotepovy podoby – pokládá za ně dva sádrové odlitky mužské tváře, které byly nalezeny v dílně sochaře Thutmose v Achetatonu. Ani pro tyto domněnky nicméně neexistuje přímý důkaz.\n\nJe nepochybné, že Amenhotep, syn Hapuův pro své výjimečné osobní a duševní schopnosti za svého života požíval velké vážnosti a že se mu dostalo řady zcela ojedinělých poct; o konkrétních důvodech však dnes lze jen spekulovat. Provozování jeho zádušního chrámu je doloženo ještě v době 21. dynastie.\n\nV nápisu z doby 22. dynastie je Amenhotep oslovován jako \"„velký svým jménem, znalý tajné síly minulých slov, která pocházejí z časů předků.“\" Nejpozději v ptolemaiovské době byl i oficiálně uctíván jako božský mudrc a léčitel, jeho kult však měl pouze lokální význam a nerozšířil se mimo oblast Vesetu, kde byl spojován do kultické dvojice s Imhotepem. Jeho svatyně se nacházely v chrámu v Karnaku, v Dér el-Medíně a v tehdy už dávno nefunkčním chrámu panovnice Hatšepsuty Džeser-Džeseru v Dér el-Bahrí.\n\nJako bůh byl pokládán za syna Thovta a Hathory, někdy je jako jeho božský otec uváděn Hapi a matka Sešat.\n\nAmenhotepova ikonografie zůstala poměrně jednoduchá a nijak se nelišila od zobrazení, která vznikla za jeho života. Byl zobrazován jako písař sedící na rohoži s papyrovým svitkem v rukou.\n\n\n"}
{"id": "123600", "url": "https://cs.wikipedia.org/wiki?curid=123600", "title": "CREATE", "text": "CREATE\n\nCREATE je příkaz DDL SQL, který slouží k vytváření databázových objektů. Všechny jeho možnosti se mohou lišit podle typu databáze, proto jsou v následujícím přehledu uvedena nejběžnější použití společná většině databázových platforem:\n\n\nVytvoří tabulku obsahující uvedené sloupce a případně další parametry.\n\nVytvoří pohled na základě výběru dat z existující tabulky či tabulek. Specifikace výběru je zapsána klauzulí SELECT. K takto vytvořeným pohledům je možno vytvořit různá přístupová práva.\n\nV zadané tabulce nebo pohledu vytvoří nový index založený na vyjmenovaných sloupcích.\n"}
{"id": "123603", "url": "https://cs.wikipedia.org/wiki?curid=123603", "title": "ALTER", "text": "ALTER\n\nALTER je příkaz DDL SQL, který slouží ke změně databázových objektů. Všechny jeho možnosti se mohou lišit podle typu databáze, proto jsou v následujícím přehledu uvedena nejběžnější použití společná většině databázových platforem:\n\nNapříklad databázový systém MySQL pomocí příkazu ALTER může modifikovat další prvky – klíčová slova za ALTER mohou ještě být SERVER, LOGFILE GROUP, SCHEMA, TABLESPACE.\n\nALTER TABLE mění strukturu tabulky smazáním, přidáním nebo přejmenováním atributu(ů). Mění jejich datový typ (doménu). Použití je možné i pro přejmenování tabulky.\n\nZkrácená syntaxe pro úpravu tabulky. Existuje mnoho dalších klausulí, které se liší podle konkrétního databázového systému.\n\nKlausule pro sloupce se mohou opakovat, tj. lze ji uvést vícekrát (provádějí se v tom pořadí, v kterém jsou uvedeny). V takovém případě platí, že přidání dalšího sloupce se může odkazovat na předchozí právě přidaný nebo upravený sloupec.\n"}
{"id": "123607", "url": "https://cs.wikipedia.org/wiki?curid=123607", "title": "DROP", "text": "DROP\n\nDROP je příkaz DDL SQL, který slouží k odstranění databázových objektů. Všechny jeho možnosti se mohou lišit podle typu databáze, proto jsou v následujícím přehledu uvedena nejběžnější použití společná většině databázových platforem:\n\n\nV MySQL se DROP nevztahuje na použití transakcí. Respektive, bezprostředně po jeho použití se automaticky provede COMMIT, takže tuto operaci není v tomto SŘBD možné vrátit zpět.\n"}
{"id": "123612", "url": "https://cs.wikipedia.org/wiki?curid=123612", "title": "Gormenghast", "text": "Gormenghast\n\nGormenghast je fiktivní hrad gigantických rozměrů, který je dějištěm série fantasy knih, jejichž autorem je Mervyn Peake. \n\nNázvem \"Gormenghast\" se označuje i celý tento cyklus knih, i když pouze v prvních dvou dílech se děj odehrává na tomto hradě.\nPeake celou řadu napsal jako životní příběh hlavního hrdiny Tita Žala.\nAle kvůli zhoršujícímu se zdraví stihl za svůj život dokončit jen tři první díly a povídku \"Boy in the Darkness\".\n\nSérie je obvykle řazeno do žánru fantasy. V knihách nicméně nehrají žádnou roli magické elementy nebo jiné inteligentní rasy kromě lidí, což je pro vysokou fantasy nezvyklé. Série \"Gormenghast\" by se dala zařadit i pod žánr groteska s prvky gotického románu a surrealismu. \n\nSérie \"Gormenghast\" je méně zaměřena na ústředního protagonistu než mnoho jiných románů. Ačkoli Titus je často považován za hlavní postavu, příběh silně ovlivňují i další obyvatelé hradu. Samotné prostřední, hrad a jeho sociální struktura by se daly popsat jako ústřední pro celou sérii.\n\nGormenghast je hrabství, kterému dominuje stejnojmenný hrad. Od nepaměti tu vládne rod Žalů. Není nikdy plně vysvětleno, jestli se hrabství nachází v našem světě nebo v jiném. Od zbytku světa ho odděluje nehostinné prostřední na každé jeho straně. Na severu jsou bažinaté pustiny, na jihu jsou solné močály a za nimi pravděpodobně oceán, na východě jsou tekuté písky a moře a na západě nekonečné skály. Na západ od hradu také leží obří hora Gormenghast. Vzhledem k tomu, že oblast je obklopena ze tří stran vodou, stává se, že je celá zaplavena, jak je popsáno ve druhé knize.\n\nV centru hrabství je obrovský pustý hrad, jehož zbývající obyvatelé zasvětili svůj život rituálům kolem vládnoucí rodiny Žalů. Dominantou rozpadajícího se hradu je nejvyšší věž obývaná sovami. Hrad je tak obrovský, že většina obyvatel z něj nevychází s výjimkou některých obřadů. \n\nJe sice naznačeno, že hrad udržuje nějaké kontakty s okolním světem, opakujícím tématem je však jeho stagnace a časově náročné a zbytečné rituály, které obyvatelé pravidelně provádějí, ačkoliv jejich původ a účel je dávno zapomenutý. Hrad Gormenghast je v ostrém kontrastu s živým a technologicky vyspělým městem, kde se odehrává třetí kniha.\n\n"}
{"id": "123622", "url": "https://cs.wikipedia.org/wiki?curid=123622", "title": "St. George's Cross (stanice metra v Glasgow)", "text": "St. George's Cross (stanice metra v Glasgow)\n\nStanice metra St. George's Cross leží v západní části Glasgow, blíže centru než další stanice na West Endu. Ze stanice lze vystoupit na ulice Great Western Road, Maryhill Road a George's Road.\n\nStanice byla otevřena v roce 1896 a kompletně modernizována v letech 1977-1980.\n"}
{"id": "123626", "url": "https://cs.wikipedia.org/wiki?curid=123626", "title": "Charlie Kaufman", "text": "Charlie Kaufman\n\nCharles Stuart Kaufman (* 19. listopadu 1958 New York) je scenárista oceněný Oscarem, který byl časopisem \"Premiere\" označený za jednoho ze 100 nejvlivnějších lidí v Hollywoodu.\n\nKaufman začínal v televizi, kde napsal dva díly seriálu Chris Elliott's \"Get a Life\", dále několik desítek dílů jiných seriálů, například \"Ned a Stacey\" a \"The Dana Carvey Show\".\n\nPoprvé se proslavil jako scenárista filmu \" V kůži Johna Malkoviche\", za který získal nominaci na Oscara a cenu BAFTA. Napsal také scénář k filmu \"Slez ze stromu\", režírovaný Michelem Gondry, dále spolupracoval se Spikem Jonzem jako scenárista k filmu \"Adaptace\", za který získal další nominaci na Oscara a druhou cenu BAFTA. \"Adaptace\" vypráví příběh „Charlieho Kaufmana“, postavy, která je silně beletrizovanou verzí scenáristy. Ten ale ve skutečném životě nemá identické dvojče, je ženatý, a sotva se mu podařilo zažít drama, které sledujeme ve filmu.\n\nNapsal také \"Milujte svého zabijáka\", biografii Chucka Barrisa, moderátora zábavného programu, který se domníval, že je zároveň vrahem na objednávku pro CIA; režisérský debut George Clooneyho. Kaufman velmi kritizoval Georga Clooneyho za to, že zasahoval do scénáře \"Milujte svého zabijáka\" bez toho, aby s ním cokoliv konzultoval. V interview s Williamem Arnoldem řekl: „Obvykle scenárista dodá scénář a vypaří se. Já ne. Chci se na všem podílet od začátku do konce. A tito režiséři [Gondry, Jonze] to ví, a respektují.“\n\nJeho nejnovější scenáristický počin je \"Věčný svit neposkvrněné mysli\", druhý film, při kterém spolupracoval s režisérem Michelem Gondrym, za který získal svou první Cenu akademie za originální scénář a třetí ocenění BAFTA. David Edelstein popsal tento film v časopise Slate takto: „Strašná pravda obrácená naruby Philipom K. Dickem, s odkazy na Samuela Becketta, Chrisa Markera, Johna Guarea — největších dramatiků současného rozbitého vědomí. Ale zápletka je čistě kaufmanovská.“\n\nZajímavým modelem v Kaufmanově práci je, že se často zaměřuje na introvertní, svým způsobem stydlivé mužské protagonisty a dominantní ženy. Toto vidíme ve filmech \"Věčný svit neposkvrněné mysli\" (Joel/Clementine), \"Adaptace\" (Charlie) a v \"V kůži Johna Malkoviche\" (Craig/Maxine).\n\nŽije v Pasadene, ve státě Kalifornie.\n\nNaposledy napsal a režíroval hru \"Naděje opouští divadlo\", část výhradně zvukové produkce \"Theater of the New Ear\". V této hře hrají takové hvězdy jako Meryl Streep, Hope Davis a Peter Dinklage. V rámci hry to byla poslední věc, kterou Charlie Kaufman (postava) napsal předtím než spáchal sebevraždu. Název se vztahuje na postavu Hopa Davisa, který „opouští divadlo.“\n\nMezi oblíbené spisovatele Charlieho Kaufmana patří Franz Kafka, Samuel Beckett, Stanisław Lem, Philip K. Dick, Flannery O'Connor, Stephen Dixon, Shirley Jackson a Patricia Highsmith. V Kaufmanově díle můžeme najít reference na další osobnost literatury, Italo Svevo. Jedna z jeho postav je po něm pojmenovaná (Mary Svevo ve \"Věčný svit neposkvrněné mysli\"), a Svevův román \"La Coscienza di Zeno\" (\"Zenova zpověď\", nebo \"Zenovo svědomí\", 1923) mají s Kaufmanovou tvorbou důležitou spojitost.\n\n\"Vědomí je strašné prokletí. Myslím. Cítím. Trpím.\"\n\n- \"Craig Schwartz (John Cusack) v V kůži Johna Malkoviche\"\n\n„Když jsem byl mladší, měl jsem rád Woodyho Allena. Jeho starší tvorba je úplně chaotická, což se mi jako dítěti líbilo, ale také to byla osobnost, ke které jsem mohl vzhlížet, chápete, jakýsi žid tam nahoře na plátně. Když jsem byl mladší, chtěl jsem psát komedie a jeho styl se mi líbil. Ale tehdy jsem měl o věcích jinou představu.“ (…)\n\n„Nemám nic proti příběhům, ale potřebuji cítit, že se něco děje. Četl jsem něco od Emily Dickinsonové a parafrázuji to: víte, že je to poezie, když vám z toho běhá mráz po zádech.“\n\n- \"Rozhovor s Michaelem Koreskym a Matthewem Plouffe, Reverse Shot Online, jaro 2005\"\n\n\n\n"}
{"id": "123633", "url": "https://cs.wikipedia.org/wiki?curid=123633", "title": "Alexa Bokšay", "text": "Alexa Bokšay\n\nAlexa Bokšay (27. března 1911 Velyki Lazy – 27. srpna 2007 Praha) byl profesionální fotbalista SK Rusj Užhorod a SK Slavia Praha.\n\nBokšay pocházel ze známé užhorodské rodiny, měl dvanáct sourozenců a jeho strýc byl známý malíř Vulica Josif Bokšay. Alexa se stal, stejně jako jeho tři sourozenci, učitelem. V dnes již neexistujícím mužstvu SK Rusj Užhorod, kde začínal s fotbalem, byla většina hráčů povoláním učitelé. Z toho vznikla přezdívka \"létající učitelé\", jak se tehdy říkalo hráčům RUSJ.\n\nJako malého chlapce si ho všimli při klukovském pouličním fotbálku funkcionáři RUSJ a nabídli mu působení v klubu. Ve třicátých letech hrál RUSJ regionální soutěže východního Slovenska a Podkarpatské Rusi. V roce 1932 se o Bokšaje zajímala pražská Sparta, ale jeho otec mu odchod do Prahy zakázal, tak zůstal v Užhorodu. V roce 1936 se RUSJ dostal do celostátní 1. ligy, kde však vydržel jen jednu sezonu. Po jejím konci ale Bokšay odešel do klubu SK Slavia Praha. Hned v první sezoně se stal nástupcem legendárního Františka Pláničky, odchytal vítězné finále Středoevropského Poháru proti Ferencvárosi Budapešť. Se Slavií získal ještě čtyři mistrovské tituly. V klubu působil až do roku 1943, kdy se zranil a do konce války se do branky nedostal. Pak mu ve Slavii řekli, že už s ním nepočítají, a tak ukončil kariéru. Dál hrál jenom za starou gardu Slavie.\n\nJako hráč byl nominován do jediného mezinárodního utkání s Maďarskem 18. září 1938, k němuž však vlivem politických událostí nedošlo. Odchytal dvě utkání za juniorskou reprezentaci Československa. Jednalo se o první dvě utkání v historii československé juniorské reprezentace, další se hrála až od roku 1949.\n\n\nČeskoslovenské reprezentační mužstvo vedl v šesti zápasech (1948: 2, 1949: 3, 1955: 1 jako záskok za Antonína Rýgra).\n\n"}
{"id": "123643", "url": "https://cs.wikipedia.org/wiki?curid=123643", "title": "Uložená procedura", "text": "Uložená procedura\n\nUložená procedura (anglicky stored procedure) je databázový objekt, který neobsahuje data, ale část programu, který se nad daty v databázi má vykonávat.\n\nUložená procedura je především procedura. Jedná se o část programu, který je (nebo by alespoň měl být) jasně funkčně oddělený od svého okolí, má interface (seznam parametrů) pro komunikaci s jinými moduly programu. Může mít vlastní lokální proměnné neviditelné pro ostatní části programu.\n\nUložená procedura je uložená (rozuměj: uložená v databázi). To znamená, že se k ní lze chovat stejně jako ke každému jinému objektu databáze (indexu, pohledu, triggeru apod.). Lze jí založit, upravovat a smazat pomocí příkazů dotazovacího jazyka databáze (v případě relační databáze obvykle pomocí příkazů DDL SQL). Deklarace uložené procedury je vždy „uložena“ v databázi - vlastní definice pak v databázi být uložena nemusí - příkladem jsou tzv. externí procedury, kdy v deklaraci je uveden pouze odkaz do externí knihovny.\n\nPro psaní uložených procedur je obvykle používán specifický jazyk konkrétní databáze, který je buďto rozšířením jejího dotazovacího jazyka (např. T-SQL) nebo specifický procedurální jazyk s podporou SQL (hezkým příkladem je pro databázi Oracle procedurální jazyk PL/SQL - v tomto případě se jedná o programovací jazyk ADA rozšířený o SQL). ANSI SQL obsahuje část věnovanou uloženým procedurám - definuje programovací jazyk SQL/PSM, který je např. použit v SQL serverech DB2 nebo MySQL. Většina moderních databázových systémů podporuje implementaci uložených procedur i v klasických programovacích jazycích - Java, C#, C a dalších - a to v těch případech, kdy nám specifické jazyky z důvodů omezené funkčnosti nebo výkonu nevyhovují.\n\nOproti obvyklejšímu přístupu, kdy s daty pracuje přímo vlastní aplikace přistupující k databázi prostřednictvím SQL, uložené procedury jsou vykonávány přímo databázovým serverem. To může být v mnoha situacích velmi výhodné:\n\n\n\n\n\n\n\n\n"}
{"id": "123647", "url": "https://cs.wikipedia.org/wiki?curid=123647", "title": "Dárfúr", "text": "Dárfúr\n\nDárfúr (arabsky دار فور) (v překladu domov Fúrů) je oblast na západě Súdánu hraničící na jihozápadě se Středoafrickou republikou, na jihu s Jižním Súdánem, na severu s Libyí, a na západě Čadem. Rozloha činí 493 180 km²; 6 – 6,5 mil. obyvatel. (2006) Území Dárfúru se dělí na 3 administrativní části. Jsou to: Severní (s centrem El Geneina), Jižní (s centrem Nyala) a Západní Dárfúr (s centrem El Fasher).\n\nDárfúr zaujímá plochu o rozloze 493 180 km². Je ohraničen na severu Libyjskou pouští, na jihu řekou Bahr-el-Ghazal, na západě Čadem a Středoafrickou republikou a na východě pohořím Kordofán. Většina území se nalézá ve výšce 700–1000 metrů nad mořem. Vůbec nejvyšším bodem je vrchol pohoří masivu sopky Jebel Marra, které leží v nadmořské výšce 3042 m n. m. Jižně od pohoří Jebel Marra leží roviny Dar Dima a Dar Uma.\nZ fyzicko-geografického pohledu je území tvořeno 3-4 odlišnými oblastmi. Severní oblast je tvořena polopouštním prostředím, které je součástí Sahary a je nejméně obydlenou oblastí ze všech částí Dárfúru. V této oblasti můžeme často nalézt vyschlá řečiště – tzv. vádí, která se v době dešťů plní a jsou využívány přechodně k zemědělství, avšak jejich využívání a kvalita půdy mají velmi nízkou hodnotu. Velký význam pro přežití obyvatel zde žijících mají podzemní vody. Obyvateli severní oblasti bývají často skupiny jak afrických černošských Zaghawů a Meidopů, tak také arabských kmenů Rizeigatů a Zayadiyů, živících se zde pastevectvím s velbloudy a taktéž pěstováním prosa na písčitých půdách zvaných Goz. Východní část je tvořena rovinami a nízkými kopci. V centrální oblasti se nalézá úrodný pás, obsahující stálé vodní toky vhodné pro zemědělství. Taktéž zahrnuje sopečné pohoří s nejvyšším vrcholem Jebel Marra (3042 m n. m.) V kráteru sopky se nalézá jezero a kráter se nazývá Deriba. Centrální oblast je nejvíce obydlenou v provincii a žijí zde převážně skupiny Fúrů a Masalitů živících se jako zemědělci. V této oblasti jsou relativně časté srážky. Jižní oblast je oblast s největším úhrnem srážek a je obývána převážně arabskými obyvateli (je domovem společenství více kmenů zahrnující se do jednoho názvu - Baggarové).\nPodzemní průzkum prokázal existenci obrovského jezera na tomto území. Jeho rozloha mohla být až 49 500 km² a předpokládá se že vyschl před tisíci lety.\nCelkové klima je až na jih území (popř. okolí pohoří Marra),které je bohaté na srážky, velmi suché. Období dešťů trvá zhruba 3 měsíce a to od poloviny června do poloviny září.\n\nObyvatelstvo Dárfúru je velice pestré a heterogenní. V regionu se nachází až 80 etnicky odlišných kmenů (počet kmenů se různí – v jiných dostupných materiálech se udává číslo kolem 30 kmenů) a obyvatelstvo se dělí na 2 základní významné etnické skupiny. Prvním je původní černošské negroidní obyvatelstvo, kterého je zhruba jedna polovina z celkového počtu (3,1 mil.). Tato etnická skupina je reprezentována černošskými Afričany, z nichž nejvýznamnější jsou kmeny Fúrů, Massalitů a Zaghawů. Kmen Fúrů je vůbec největším etnikem v této oblasti a zaujímá třetinu veškerých obyvatel Dárfúru. Dalšími černošskými etniky jsou kmeny: Meidob, Dajo, Berti, Kanein, Mima, Bargo, Barno, Gimir, Tama, Mararit, Fellata, Jebel, Sambat a Tunjur. Druhá etnická skupina je tvořena arabskými kmeny, převážně kmeny Habania, Beni Hussein, Zeiyadiya, Beni Helba,Ateefat, Humur, Khuzam, Khawabeer, Beni Jarrar, Mahameed, Djawama, Rezeigat, a Ma’aliyah (převážná skupina těchto kmenů je nazývána jako Baggarové). Arabské obyvatelstvo si podmanilo černošské obyvatelstvo v Dárfúru a díky tomu také dokázalo prosadit drtivě nejvýznamnější náboženství v této oblasti, což je islám (sunnitský), které vyznávají jak černošské obyvatelstvo, tak obyvatelstvo arabské. Dalšími významnějšími náboženstvími jsou animismus a křesťanství. Nejčastější obživou obyvatel je zemědělství (70–80 %). Zatímco africké kmeny žijí více usazeně, arabské nomádské kmeny jsou typické svým pastevectvím a kočovným životem. Celkově je toto území velice diversifikováno jak množstvím jazyků, tak také rozdílnou kulturou jednotlivých společenství zde žijících.\nPočet obyvatelstva je velmi značně ovlivněn právě situací v jaké se daný region nachází. Zatímco v roce 1874 se předpokládá, že měl Dárfúr již 3,5 milionu obyvatel, dnes má 6,5 milionu, avšak až na 2,5 milionu obyvatel byli nuceni emigrovat díky konfliktu do sousedních zemí (převážně Čadu). Velkým problémem je také vysoká míra zastoupení ženského pohlaví a vysoká úmrtnost. Díky tomu, že Dárfúr patří mezi nejchudší země světa se předpokládá prudký nárůst obyvatel v dalších letech. Úředním jazykem na celém území je arabština, avšak díky kolonizaci Brity se zde místy domluvíte i anglicky.\n\nJiž mezi 9. až 12. stoletím se často objevovaly v regionu četná království. Největší rozvoj v počátcích historie Dárfúru byl v nejpříznivější oblasti okolo sopečného pohoří Džabal Marra a postupně docházelo k expandování do celého dnešního území. V této době byly dominantní skupinou obyvatelé kmene Daju, žijící v oblasti zmíněného pohoří, avšak ve 14. století jejich kultura byla nahrazena kulturou arabskou, spojenou s islamizací.\n\nIslám se zde začíná v největší míře šířit ve 13. a 14. století za vlády dynastie Tunjur a dochází k velmi rychlé islamizaci území (islám se však dostává na africký kontinent již od 7. století). Prvním králem této dynastie na tomto území byl Ahmed el-Makur, který si vzal dceru posledního dajuského monarchy. Významnou osobnosti v historii Dárfúru je vnuk prvního tunjurského krále, sultán Dali. Dokázal vytvořit společnou unii mezi arabským a černošským africkým obyvatelstvem, rozdělil zemi do více provincií a stanovil trestní zákoník, který je zčásti dodržován dodnes. Významnou osobností se stal i jeho vnuk Suleiman Solon (také znám jako Solon), který vládl mezi lety 1596–1637 a byl významným bojovníkem a oddaným mohamedánem. Díky jeho vnukovi Ahmedu Bahrovi došlo k další značné islamizaci a islám se stal dominantním a oficiálním náboženstvím, ať už pro arabské obyvatelstvo nebo nearabské. Ahmed Bahr se taktéž zasloužil o růst prosperity díky podpoře imigrace s Bornu a Baguirmi. Poté následovalo velké množství válečných konfliktů s říšemi Sennar a Wadai a země ztrácí na významu. Velice dlouhou dobu (po stovky let) byla země ovládána také říší Kanem, a to až do 17. století.\n\nPo ní se moci chopila místní dynastie Keira, která vyhlásila roku 1640 na tomto území nezávislý sultanát. Za vlády této dynastie došlo ke stabilizaci situace na tomto území a taktéž se nacházel Dárfúr na vrcholu prosperity. V roce 1787 jeho osmý nástupce sultán Abdarahmán ar-Rašíd (1787–1801) rozšířil území sultanátu až k Nilu, když dobyl Kordofán.\n\nV roce 1874 se dostala země do značné krize a jako značně oslabená byla obklíčena a částečně zničena egyptským vládcem (za velké pomoci Zubajra Rahmy) a nastolil vládu v Chartúmu. Mnoho obyvatel Dárfúru bylo z této oblasti vysídleno. V souvislosti na rostoucí nespokojenosti s egyptskou okupací a vysokými daněmi se rozrůstá počátkem 80. let 19. století revoluční vření, které vyvrcholilo vzpourami arabským kočovných kmenů oblasti celého Dárfúru. Toto rozhořčení vyvrcholilo všelidovým povstáním. Dynastie Keira, která si udržovala svrchovanost v zemi až do roku 1874, kdy byla svržena Osmanskou říší (s turecko-egyptskou vládou). Turecko-egyptská nadvláda zde zůstala až do roku 1883, kdy byla svrhnuta mahdýským vojskem. Krátké období turecko-egyptské vlády bylo způsobeno vzpourami kmenů Fúrů a společenstvím Baggarů na jihu, pro které sliboval příchod a povstání mahdistů zničení tehdejšího nenáviděného režimu. Darfúr byl v tomto období střediskem obchodu s otroky; zotročení obyvatelé zajatí ve střední Africe a jiných částech Súdánu odtud byli dále posíláni do dalších částí arabského světa.\n\nV roce 1883 Al-Mahdí prohlásil sebe jako tzv. Mahdí, což znamená „Bohem správně vedeného“ a čekalo se od něj nastolení víry a spravedlnosti v zemi. Jeho následovník, známý jako Ankar, sjednotil veškeré věřící islámu nejen v Dárfúru, ale napříč celým Súdánem. Po řadě neúspěšných pokusů z řad těchto mahdistů se jim v roce 1885 podařilo obsadit město Chartúm a svrhnout turecko-egyptskou vládu i s režimem. Chalífa Abdullahi ze Ta'aisha Dárfúru byl další úspěšný Mahdí, i když neměl podporu všech obyvatel. Mezi lety 1885–1888 docházelo ke vzpourám právě proti Mahdistům, zejména ze strany kmenů Rizeigatů a Fúrů. Chalífa se tak potýkal s narůstajícími sváry v zemi, kterým napomohla i vedená politika nucených migrací Baggarů z Dárfúru do Omdurmanu. Vedená politika udělala také z kočovných kmenů armády. Navíc v letech 1889–1890 propukl v zemi hladomor spolu s epidemií. Baggarové, kteří nereagovali na chalífovy výzvy, se snažili bránit jeho armádě, avšak pod hrozbou naprostého zničení a vyhlazení byly donuceni od roku 1888 emigrovat ze svých domovů. Toto relativně krátké období turecko-egyptské vlády a vlády Mahdistů je nazýváno jako Umm kwakiyya – léta bídy, pálení.\n\nDárfúr byl první oblastí, která byla osvobozena od mahdistů, a to Ali Dinarem v roce 1898, který sloužil chalífovi sídlícím v Chartúmu. Vrátil se poté zpět do Dárfúru, kde se prohlásil sultánem (uznala ho i anglo-egyptská vláda) a hodlal obnovit opět Fúrský sultanát v Dárfúru. V roce 1916 se Dárfúr potýkal s velkým hladomorem, který zapříčinil masivní demografický pokles obyvatelstva, a stal se místem občanských nepokojů. Hospodářství oblasti se v této době nacházelo v troskách.\n\nI když již v roce 1898 si anglo-egyptská armáda pod vedením Horatia Kitchenera podmanila Chartúm, Dárfúr se stal její součástí až v roce 1916, kdy byl jimi zabit Ali Dinar a Dárfúr byl násilně připojen. Dárfúr se tak stal okrajovou oblastí, která sloužila jen pro zájmy britských kolonizátorů a ne pro rozvoj oblasti. Nezávislým sultanátem byl Dárfúr právě až do roku 1916 (podle jiných zdrojů 1915), kdy došlo k připojení Súdánu, který byl tehdejší britskou kolonii pod anglo-egyptskou nadvládou s převážným vlivem právě Britů.\n\nObrat nastal v roce 1956, kdy Súdán získává nezávislost. Od této doby se v zemi střídá velké množství vojenských a sporných demokratických režimů a v oblasti začíná narůstat vliv dvou politických stran hlásících se k islámu – Ummy (UP), která se hlásí k mahdistické historii a usilovala o dospění k nezávislosti ve spolupráci s Británií, a Národní unionistické strany (NUP), považující se za následovníky Khatmiyů s odkazem na egyptskou nadvládu. Nestabilita režimů byla také způsobena válkami mezi Súdánem, Libyí a Čadem. Narůstá také význam ideologie nadřazenosti arabského obyvatelstva nad původním africkým v této zemi, propagované libyjským vůdcem Muammarem al-Kaddáfím. Dárfúr po dlouhou dobu zůstával celistvou provincií, přesněji až do roku 1994, kdy byl rozdělen na Severní (Shamal Dárfúr), Jižní (Janub Dárfúr) a Západní Dárfúr (Gharb Dárfúr) a v každém z těchto regionů je od této doby dosazen guvernér, který je jmenován súdánskou vládou a taktéž se jí zodpovídá.\n\nDalší hladomor v roce 1980 narušil mnoho společenských struktur a vedl k jedné z prvních rozepří mezi obyvateli Dárfúru. Právě zde se již začal rýsovat konflikt, který probíhal dalších 15 let a vyvrcholil v roce 2003. Tento konflikt je považován za jednu z největších humanitárních katastrof na světě, která zapříčinila úmrtí více jak 400 000 obyvatel Dárfúru a dalších minimálně 2,3 milionu obyvatel bylo nuceno území opustit.\n\nV roce 2003 v oblasti propuklo povstání proti súdánské vládě ovládané Araby. Vzpouru vedla dvě hlavní povstalecká uskupení - Hnutí pro spravedlnost a rovnost a Súdánská osvobozenecká armáda. Povstalci upozorňovali na útlak nearabského obyvatelstva vládou v Chartúmu. Vláda na povstání reagovala nálety a podporou pozemních útoků arabských milic Džandžavíd. Ty jsou spojovány s masivním porušováním lidských práv zahrnujícím hromadné vraždy, rabování, znásilňování atd. Válka si již vyžádala několik desítek tisíc životů. Světová zdravotnická organizace mluví o 50 000 obětech, odhady některých nevládních organizací se pohybují kolem 400 000. Například americká vláda tento konflikt označuje za genocidu. 18. září 2004 vydala Rada bezpečnosti OSN rezoluci 1564, která požaduje ustavení vyšetřovací komise pro Dárfúr. Ve zprávě z 31. ledna 2005 ovšem OSN odmítá situaci označit za genocidu. Přes hromadné vraždy a znásilňování se totiž nepodařilo prokázat genocidní záměr.\n\nV hospodářství razantně dominuje zemědělská výroba, která zaměstnává 70-80% obyvatel. Nejvýznamnějšími pěstovanými plodinami jsou proso a čirok a chovány jsou nejčastěji ovce, skot, kozy a také velbloudi. Dalšími významnými produkty jsou bavlna a tabák. Významnou surovinou je taktéž voda, která je v celém Súdánu nedostatkovým zbožím a Dárfúr má hlavně v centrální a jižní části vody dostatek.\nDárfúr je vůbec nejchudší zemí na světě, k čemuž dopomohl také násilný konflikt, který zničil veškeré fungující hospodářství v této provincii.\n\nV každém ze 3 administrativních regionů Dárfúru je jmenován súdánskou vládou jeden guvernér, který je podřízen vládě Súdánu, která sídlí v Chartúmu. Dárfúru byla propůjčena přechodná a částečná regionální správa, kterou zabezpečuje přechodný orgán tzv. TDRA (Transitional Darfur Regional Authority), jejímž ministrem je aktuálně Minni Minnawi. Celkově je Dárfúr vládou Súdánu zanedbáván, což zhoršuje jeho situaci. Typické pro místní politiku je diskriminační politika znevýhodňující černošské nearabské obyvatelstvo. V súdánské vládě jsou aktuálně 2 strany a to: Strana národního kongresu a SPLM. Znakem vlády je taktéž nestabilita a častá změna převážně vojenských nedemokratických režimů, která vedla ke vzniku velkého množství ozbrojených povstaleckých skupin mezi lety 2001 a 2002 mezi nimiž naprosto vynikají 2 největší a to jsou SLM/A – Sudan Liberation Movement/Army) a Hnutí za spravedlnost a rovnost (JEM – Justice and Equality Movement) a také občanské dobrovolnické vojsko, známé jako Džandžavíd spolupracující s vládou Súdánu. Obyvatelé Dárfúru by měli v roce 2011 rozhodovat o svém sebeurčení, avšak referendum je stále nejisté. Aktuálním prezidentem Súdánu je Umar al-Bašír, který je znám právě svou proislámskou politikou. 11.–13. dubna 2010 proběhly volby jak do parlamentu, tak prezidentské, avšak díky bojkotu opozičních stran se volby protáhly. Jistým vítězem však je minulý i nynější prezident Umar al-Bašír i přes to, že již je více než rok obviněn Mezinárodním trestním soudem za spáchanou genocidu v Dárfúru.\n\n\n"}
{"id": "123653", "url": "https://cs.wikipedia.org/wiki?curid=123653", "title": "Clapham Junction (Malta)", "text": "Clapham Junction (Malta)\n\nClapham Junction (česky přibližně \"Claphamská křižovatka\") je jednou z více soustav dodnes záhadných, do tvrdé vápencové skály vyrytých stop na ostrovech Malta a Gozo; oblast, kde se nachází, se maltsky jmenuje Misrah Ghar, il-Kbir.\n\nVznik těchto prehistorických stop, často nazývaných kolejnice a podobně, se nejčastěji datuje do bronzové doby (na Maltě přibližně 2000 až 1000 př. n. l.).\n\nTyto stopy se nacházejí na více místech obou hlavních ostrovů Malty. Největší a nejzachovalejší naleziště se nachází na místě zvaném \"Clapham Junction\" na jižním pobřeží Malty poblíže útesů Dingli Cliffs; svému názvu vděčí údajně výroku jednoho anglického návštěvníka ostrova (archeologa Davida Trumpa), kterému připomínaly spletitý systém kolejnic na velkém londýnském nádraží Clapham Junction.\n\nJedná se přitom o systém paralelně souběžných rýh nebo stop, vyrytých do tvrdého maltského vápence; vyryty jsou převážně do hloubky 50 centimetrů, rozchod činí 110 až 140 centimetrů i více. Rýhy se navzájem křižují nebo se spojují a rozcházejí, čímž skutečně silně připomínají systém kolejnic.\n\nO významu těchto stop a o důvodu jejich vzniku existuje více hypotéz, z nichž dodnes žádná není s konečnou platností prokázaná. Nejčastěji jsou diskutovány tyto možnosti:\n\nPři diskutování prvních dvou hypotéz se nejčastěji vychází z toho, že se muselo jednat o těžké zboží, uvádějí se často kamenné kvádry na stavbu megalitických chrámů. Obě teorie dopravního systému, jakkoli pochopitelné, však narážejí na nevysvětlitelné okolnosti. K přepravě těchto těžkých kvádrů bylo třeba velké síly, která se v té době na ostrově nenacházela ani ve formě velkých stád tažného dobytka ani v počtu obyvatel a tedy pracovních sil (osídlení ostrova bylo velice řídké). Pokud by se jednalo ne o sáně ale o vozy, musely by mít kola o průměru minimálně 1,4 metru. I přeprava bloků z vápence je zpochybňována zejména tím argumentem, že kolejnice se sice nacházejí na mnoha místech, ale nikdy tam, kde se nacházejí megalitické chrámy.\n\nMimo to lze často najít další vysvětlení, nacházející se více či méně v oblastech, která lze dokázat ještě méně:\n"}
{"id": "123659", "url": "https://cs.wikipedia.org/wiki?curid=123659", "title": "World of Darkness", "text": "World of Darkness\n\nWorld of Darkness (WoD, česky Svět temnoty) je název, který používají tři podobné (v některých ohledech však velmi rozdílné) fiktivní herní světy. První vytvořil na počátku 90. let Mark Rein-Hagen, zatímco druhý pochází z návrhu herního studia firmy White Wolf, kterou Rein-Hagen pomáhal založit. První dvě prostředí Světa temnoty byla použita pro několik her s hororovými náměty a jsou postavena na Storyteller a Storytelling systému. Třetí prostředí, Monte Cook's World of Darkness, zahrnuje pouze jeden produkt a pro hraní využívá systém d20.\n\nPrvní prostředí bylo vytvořeno v roce 1991 s vydáním Vampire: The Masquerade a následně bylo podporováno až do roku 2004, kdy bylo ukončeno vydáním Time of Judgment. Námět starého Světa temnoty byl samotnými tvůrci popsán jako „gothic-punk“.\n\nSvět temnoty se podobá našemu skutečnému světu, ale je mnohem temnější, spletitější a konspirativnější. Lidstvo ztrácí naději, zatímco je skrytě využíváno a ovládáno nadpřirozenými bytostmi jako jsou upíři, vlkodlaci a přízraky. Co Svět temnoty odlišuje od většiny dalších hororových prostředí je fakt, že všechna tato stvoření nejsou jen osamělými dravci, kteří musí být dopadeni a zničeni, ale že to jsou početné a inteligentní bytosti, které tvoří tajné spolky, frakce a aliance a obyčejných lidí používají jako šachových figurek ve svých vlastních smrtících hrách o moc, často trvajících i celá století nebo tisíciletí.\n\nV tomto prostředí se nachází vzájemně propletené konspirace, některé odrážející ty známé z našeho světě, jiné zcela unikátní. Spolky mocných mágů, kotérie protřelých vampírů a další podivné mocnosti soupeří mezi sebou navzájem o nadvládu nad světem.\nÚpadek je v tomto světě zjevný a korupce všudypřítomná. Všechny rozdíly, mezi bohatými a chudými, vlivnými a slabými, mocnými a bezmocný, jsou zde mnohem markantnější. Stručně řečeno, Svět temnoty představuje temný a pokroucený obraz naší současnosti a reprezentuje ty nejpesimističtější představy o našem současném světě.\n\nAčkoliv každá herní linie obsahovala samostatný a soběstačný svět, během postupného vývoje her mezi nimi vznikala stále zřetelnější propojení. Tento postup ale nebyl plánován od začátku, proto se v kosmologiích jednotlivých systému začaly objevovat odchylky a rozpory. V mnoha pozdějších doplňujících herních příručkách se objevují možné vysvětleními těchto rozdílů a nesrovnalostí, a také volitelná pravidla umožňující vzájemnou interakci mezi různými „druhy“ nadpřirozených bytostí.\n\nS vydáváním nových prostředí se pravidla postupně zjednodušovala a standardizovala mezi jednotlivými příručkami. Na jednu stranu to vedlo k postupnému sjednocování designu her, ale na stranu druhou k neexistenci zpětné kompatibility nových příruček se starými. Chyby úplně neodstranilo ani třetí vydaní her Vampire, Werewolf a Mage, a tak bylo nakonec na Vypravěčích samotných, aby interpretovali nejasnosti a kombinovali pravidla systémů, které používají.\n\nV průběhu let 1991 až 2003 vydal White Wolf následující herní prostředí pro Svět temnoty:\n\nTy reprezentují knihy pravidel a různé rozšiřující příručky pro specifické klany, kmeny, vynálezy nebo celé městské příručky popisující jejich nadpřirozené obyvatele. Paralelně k většině těchto prostředím vytvořil White Wolf jejich verze zasazené do historie. Jedná se o následující:\n\n\nV době vlastnictví licence na rpg Ars Magica udělal White Wolf dodatečné úpravy i v této hře, aby byla kompatibilní s časovou linií Světa temnoty. Atlas Games, pozdější vlastníci práv na Ars Magicu, tyto dodatky ze hry odstranili. Podobně se zpočátku uvažovalo i o hře Exalted jako o prehistorické verzi Světa temnoty, ale k spojení obou herních linií nakonec nedošlo, přestože se v obou hrách objevují některé společné prvky.\n\nNa konci roku 2003 White Wolf oznámil, že ukončí vydávání nových knih pro starý Svět temnoty sérií nazvanou Time of Judgment (Čas soudu). Tato událost je popsána z pohledu různých nadpřirozených bytostí ve čtyřech příručkách: Gehenna (pro Vampire); Apocalypse (pro Werewolf); Ascension (pro Mage) a Time of Judgment (pro zbylé herní linie).\n\nOznámením tohoto rozhodnutí se vydavatelé rozhodli vyplnit slib, který pro Svět temnoty existoval již od vydání první edice Vampire, která obsahuje koncept gehenny. Stejně tak se podobné náměty počítající s „koncem světa“ objevovaly i v materiálech publikovaných pro ostatní hry. Konce tři hlavních herních linií navíc doplnilo vydání románů vycházejících z oficiálních dějových linií zániku starého Světa temnoty.\n\nV srpnu roku 2004 White Wolf odstartoval novou řadu Světa temnoty, někdy označovanou jako nový Svět temnoty. Zatímco prostředí je velmi podobné tomu starému, zastřešujícím námětem je „temné tajemství“ s důrazem na neznámo a osobnost.\n\nAutoři reflektovali kritiku „přeplněnosti“ světa předchozí verze, kdy se hráči mohli z oficiálně vydávaných materiálů dozvědět téměř všechny jeho tajemství a Vypravěč je tak neměl čím překvapit. Nyní zůstává mnoho detailů z prostředí a hlavně z minulosti světa neznámých nebo nejasných. V novém Světě temnoty též chybí motivy „konce světa“, což utvrzuje domněnku, že White Wolf neplánuje tuto verzi ukončit podobně jako předcházející.\n\nNamísto vydávání celého souboru pravidel zvlášť v každé hře používá nový Svět temnoty pro všechna herní prostředí unifikovaný systém pravidel (Storytelling System), který se nachází v základní knize pravidel The World of Darkness. Ta obsahuje pravidla pro lidi bez konkrétního prostředí, udává ale základní „náladu“ her pro lidské postavy. Tím se liší od staršího systému, který definoval tolik rozdílných nadpřirozených bytostí, že lidé v něm vyznívali jako menšina a byli často nepotřební. Základná kniha nového systému byla přijatá velmi dobře a vyhrála cenu Origins Gamer‘s Choice za rok 2004.\n\nPravidla nového Světa temnoty jsou oproti předchozímu systému mnohem jednodušší. Obtížnost hodu kostkami je pevně stanovená na číslo 8, zatímco předtím toto číslo upravoval Vypravěč podle obtížnosti hodu. Namísto toho se v novém systému reguluje obtížnost přidáváním nebo odebíráním kostku z jejich banku. Byla přidána myšlenka Výjimečného úspěchu, který získáte vygenerujete-li na kostkách pět a více úspěchů, a rovněž byla upravena pravidla pro Fatální neúspěch, ke kterému dochází méně častěji než v předchozích pravidlech.\n\nZnatelně zjednodušený byl též systém boje, přičemž ve starých pravidlech mohl každý útok zahrnovat i víc jak 4 hody kostkou, a bojové scény, tak byly často zdlouhavé. Nový systém používá pouze jeden hod, upravený podle obranných schopností obránce a jeho výsledkem je tak úspěch nebo neúspěch v útoku, z něj vychází i míra zranění indikovaná z počtu úspěchů.\nByla odstraněna pravidla pro charakter a chování, která vyjadřovala osobnosti postav. Místo toho nový systém přináší rysy ctností a neřestí, vycházející sedmi smrtelných hříchů a sedmi nebeských ctností.\n\nRys postavy Mravnost značí morální postoj postavy a míru toho nakolik je pro postavu nepříjemnější páchat skutky, které jsou pod její úrovní morálky. V každém z herních prostředí je pro nadpřirozené bytosti určená jiná verze morálky, která odpovídá jejich specifikům a reprezentuje vnitřní zápas postav.\n\nKaždé nové herní prostředí se nyní sestává z knihy pravidel, která obsahuje jen pravidla specifická pro daný typ ztvárňovaných bytostí, čímž ponechává více prostoru pro popis zvláštních aspektů konkrétního prostředí. Znatelně je také zvýšena kompatibilita mezi jednotlivými hrami, navíc všechny nadpřirozené bytosti jsou založeny na podobné struktuře herních mechanik (5 - 6 podtypů bytostí, 4 – 5 volitelných frakcí, rysy pro ovládání nadpřirozených schopností, etc.)\n\nTři základní hry jsou následující:\n\n\nDodatečně ke třem hlavním herním sériím vychází každý rok nová hra. Podobně jako Orpheus pro starý Svět temnoty, vychází každá z těchto „čtvrtých her“ v limitované sérii přibližně šesti knih včetně knihy pravidel. První takovou hrou byl Promethean: The Created, vycházející hlavně z příběhů o Frankensteinovi a jemu podobných stvořeních oživených pomocí alchymie. Druhou byl Changeling: The Lost, hra založená na postavách, které byly uneseny a zotročeny vílami (podobným těm z evropského folklóru), a kterým se podařilo uniknout a nyní zjišťují, že nejsou obyčejní lidé a musí si najít nové místo na světě. Nejnovější hrou z limitovaných sérií je pak Hunter: the Vigil, pojednávající o lidech, kteří prokoukli okolní stíny a rozhodli se postavit okolní temnotě a bytostem v ní se skrývajícím.\n\n\n\n"}
{"id": "123660", "url": "https://cs.wikipedia.org/wiki?curid=123660", "title": "Ray Charles", "text": "Ray Charles\n\nRay Charles (rodným jménem Ray Charles Robinson; 23. září 1930 − 10. června 2004) byl americký zpěvák, klavírista a hudební skladatel. Mezi jeho přezdívky patřila například „The Genius“. Na fotografiích je většinou zachycen s černými brýlemi a rozesmátý. V roce 2004 o něm byl natočen film \"Ray\", v němž ho ztvárnil Jamie Foxx. V roce 2004 ho časopis \"Rolling Stone\" zařadil na 10. příčku svého seznamu největších umělců všech dob a v roce 2008 tentýž časopis na 2. pozici největších zpěváků všech dob. Mezi jeho nejznámější písně patřila například „Hit the Road Jack“.\n\nNarodil se 23. září 1930 jako syn Baileyho Robinsona a Rethy Williams. Přestože rodiče žili v chudinské černošské čtvrti Jellyroll ve městě Greenville na Floridě, syn se narodil v Albany v Georgii. Rok po jeho narození se mu narodil bratr George. Když mu byly přibližně tři roky, uslyšel Ray z místní jídelny hru na klavír; když tam přišel, majitel jej začal učit hrát na piáno. Když mu bylo pět let, jeho bratr utonul v neckách a na Rayovi tato zkušenost zanechala dlouhodobé následky. Po několika měsících začal Rayovi z očí vytékat hnis; brzy poté se od lékaře dozvěděl, že to nelze nijak vyléčit a on brzy oslepne.\n\nKdyž Ray úplně oslepl, nemohl chodit do místní školy a tak jeho matka musela najít alternativu. Stala se jí škola pro slepé a hluché ve floridském St. Augustine, kam nastoupil v říjnu 1937. Zde se brzy naučil číst v Braillově písmu, ale mezi žáky oblíbený nebyl; hlavně kvůli tomu, že patřil k nejchudším žákům a nosil nejhorší oblečení a také proto, že do školy nastoupil až šest týdnů po zahájení školního roku. Většina žáků také odjela na Vánoce domů za svými rodiči, ale Ray zde musel kvůli nedostatku peněz zůstat. Brzy poté jej začalo čím dál více bolet pravé oko a školní lékař rozhodl, že musí být vyjmuto. Když se v červnu následujícího roku Ray vrátil na prázdniny domů, opět zde chodil do jídelny a hrál s jejím majitelem na klavír. Ve druhém ročníku již nebyl takovým outsiderem a zlepšily se jeho vztahy s ostatními žáky. Ve druhém ročníku se Ray začal učit na klavír; tentokrát však nemohl hrát boogie woogie jako v Greenvillu, ale místní učitelka jej učila klasickou hudbu a naučila jej i číst noty v Braillově písmu. O prázdninách Ray často bydlel u přátel z Greenwillu, kteří se přestěhovali do Tallahassee. Zde začal hrát na klarinet a rovněž občas vystupoval jako klavírista ve skupině kytaristy Lawyera Smithe. Když byl Ray v devátém ročníku školy v St. Augustine, zemřela jeho matka. Ray odjel domů na matčin pohřeb a když se vrátil zpět do školy, oznámil svůj odchod.\n\nKdyž ve svých patnácti letech opustil školu, přestěhoval se ke známým do Jacksonvillu. Zde postupem času začal hrát po různých podnicích buď sám s klavírem nebo občas zaskakoval v kapele Alvina Downinga. Mimo to někdy hrál i s jinými hudebníky. Sám Charles v té době neměl vlastní styl, ale napodoboval Nata „King“ Colea a Charlese Browna; to se lidem v místních klubech líbilo, protože samotní Cole a Brown v takových klubech nehráli. Na podzim 1946 vyjel jako člen souboru saxofonisty Tinyho Yorka do Orlanda, kde několik týdnů hráli. Později York s kapelou odjel zpět do Jacksonvillu, ale Charles zde zůstal. Zpočátku zde žil v bídě a nemohl sehnat žádné příležitosti, kde by mohl hrát; navíc se dozvěděl, že zemřel jeho otec. První úspěchy začal Charles zaznamenávat na jaře 1947; v té době rovněž začal psát aranžmá pro Joea Andersona. V létě však byla zase možnost sehnání práce horší a Charles se rozhodl, že se přestěhuje do Tampy. Zde si brzy sehnal dvě angažmá: hrál v jazzové kapele Charlieho Brantleyho a v countryovém souboru, ve kterém byl Charles jediným černochem, nazvaném The Florida Playboys. Ani v Tampě však dlouho nevydržel a v březnu 1948 spolu se svým kamarádem, kytaristou Gossiem D. McKeem, odjel do Seattlu.\n\nV roce 1952 začínal s nahrávkami ve studiu, v roce 1954 pak nahrál další, kde spojil gospel se světským blues jako nový styl. S tím se rychle prosadil.\n\nBěhem své kariéry se Ray setkával s úspěchy, a to dokonce i v období, které nebylo černochům nakloněno. V roce 1961 nahrál píseň \"Hit the Road Jack\". V 60. letech ho dokonce jeho domovský stát Georgie zažaloval za zrušení koncertu před segregovaným publikem. Soud mu doživotně zakázal vystupování v Georgii. V roce 1979 se dočkal od Georgie veřejné omluvy a jeho verze Carmichaelovy písně \"Georgia on my Mind\" (původně z roku 1930) je od roku 1979 ve státě Georgie oficiální státní hymnou. Byl závislý na heroinu, v roce 1965 absolvoval odvykací léčbu a díky svému obrovskému odhodlaní a vnitřní síle se vypořádal ze závislosti bez metadonové substituce.\n\nV roce 1960 získal své první čtyři ceny Grammy za album \"The Genius of Ray Charles\". Koncertoval po celém světě. V roce 1982 a 1989 dokonce vystoupil v Československu v pražské Lucerně.\n\nOd roku 1981 má hvězdu na Hollywoodském chodníku slávy. Roku 1982 byl uveden do Blues Hall of Fame a v roce 1986 pak jako jeden z prvních do Rock and Roll Hall of Fame. V roce 1998 získal cenu Polar Music Prize.\n\nAmerický hudební časopis \"Rolling Stone\" zařadil Charlese do několika svých žebříčků: na druhé místo v 100 nejlepších zpěváků všech dob, desáté v 100 největších umělců všech dob a několik jeho písní zařadil mezi 500 nejlepších písní všech dob.\n\n"}
{"id": "123661", "url": "https://cs.wikipedia.org/wiki?curid=123661", "title": "Komárek", "text": "Komárek\n\nKomárek znamená malý komár, může být i příjmením řady známých osobností:\n\n\n"}
{"id": "123674", "url": "https://cs.wikipedia.org/wiki?curid=123674", "title": "Dvojhláska", "text": "Dvojhláska\n\nDvojhláska neboli diftong je typ hlásek s tónovou strukturou, kde dochází k plynulému spojení dvou vokalických pozic do jednoho slabičného jádra.\n\nDvojhlásky jsou obvykle tvořeny jedním vokálem (samohláskou) a jedním polovokálem (polosamohláskou - vyznačuje se nižší mírou sonority než samohláska), přičemž polovokál může být buď na první (např. slovenské /ô/ ), nebo na druhé pozici (např. české /ou/ ).\n\nČasto se liší názory lingvistů na to, zda považovat dvojhlásky za jednotné fonémy s dvojím artikulačním cílem, nebo je chápat jako spojení dvou fonémů. Hodnocení je obvykle závislé na fonologické funkci těchto hlásek v příslušném jazyce. České /ou/ je obvykle považováno za jediný foném, neboť jeho druhá část, neslabičné , se v češtině samostatně nevyskytuje.\n\nVývojem výslovnosti v různých jazycích může dojít k takzvané monoftongizaci, tedy ke hláskové změně konkrétní dvojhlásky na jednu hlásku. Pravopis v abecedním písmu může zachovat tradiční psaní hlásky jako digram (dvojice písmen) nebo se přizpůsobit nové výslovnosti. Příkladem kompromisu mezi oběma přístupy je české Ů, které vzniklo ze starší dvojhlásky [uo].\n\nOpakem monoftongizace je diftongizace, kdy se (dlouhá) samohláska změní na dvojhlásku.\n\nDvojhlásku je třeba odlišovat od\n\n\n"}
{"id": "123680", "url": "https://cs.wikipedia.org/wiki?curid=123680", "title": "SK Rusj Užhorod", "text": "SK Rusj Užhorod\n\nSportovní klub Rusj Užhorod (ukrajinsky: \"Спортивний клуб «Русь» Ужгород\"; maďarsky: \"Sport Klub Rusj Ungvár\") byl původně československý fotbalový klub z Užhorodu. Založen byl v roce 1925. Jeho hráčům se říkalo \"létající učitelé\". Klub se účastnil mistrovství Slovenska a Podkarpatské Rusi. V roce 1936 klub obsadil druhé místo v Kvalifikační soutěži do 1. ligy a slavil postup. V sezoně 1936/1937 obsadil v lize 11. místo a sestoupil. Klubové barvy byly zelená a červená.\n\nO rok později, kvůli obsazení Podkarpatské Rusi maďarským vojskem, hrál klub až do roku 1944 maďarské zemské soutěže. V roce 1945 byl sloučen do Spartaku Užhorod (dnešní Hoverla, která za svoji historii považuje i historii Rusj). Mezi nejslavnější hráče patřil brankář Alexa Bokšay, nejlepšími střelci klubu v nejvyšší soutěži byli Jurko Krajňak a Josyp Kryž se šesti góly. První gól Užhorodu v československé lize vstřelil Volodymyr Kobzjar.\n\nZdroj: \n\n\n\nZdroj: \n\n\n\nZdroj: \n\nAlexa Bokšay (18/0/0),\nVasyl Fedak (4/0/1) –\nAndrij Bendas (21/0),\nJohann Bidmon (18/5),\nVasyl Fedak (1/0),\nVlastimil Frýba (11/0),\nJurij Choma (2/1),\nEdmund Ivančo (11/0),\nSándor Kármán (11/2),\nVolodymyr Kobzjar (9/2),\nAndrij Kopčaj (1/0),\nVasyl Kovač (15/0),\nJurko Krajňak (16/6),\nJosyp Kryž (21/6),\nPavlo Kryž (6/0),\nFedir Kuruc (7/0),\nJosef Machata (3/0),\nHavrylo Mozer (2/0),\nVasyl Radyk (20/0),\nOndrej Roman (2/0),\nMichal Sukovský (10/1),\nMichal Škiriak (15/0),\nIvan Tóth (18/0) +\n1 vlastní (Slezák) –\ntrenéři Avgustin Lavrišin a Andrij Marko\n\n"}
{"id": "123682", "url": "https://cs.wikipedia.org/wiki?curid=123682", "title": "Propiska", "text": "Propiska\n\nPropiska, někdy též \"propisovačka\", spisovně \"propisovací tužka\" (podle principu, na kterém funguje, také kuličkové pero) je moderní psací potřeba, která se dočkala širokého uplatnění po celém světě. Skládá se z obalu, náplně a kuličkového mechanismu na bázi ložiska. V dnešní době existuje mnoho barevných náplní do propisek. Inkoust propisek je na rozdíl od rollerů, které pracují na podobném principu, velmi hustý, až na bázi pasty.\n\nSlovo propiska pravděpodobně souvisí s faktem, že při psaní přes kopírovací papír se na propisku dá tlačit, a ta tak zanechává čitelnou kopii – propisuje – na rozdíl od plnícího pera, které bylo v době nástupu propisek rozšířeno jako hlavní psací potřeba zanechávající trvalý (nevygumovatelný) záznam. K tvorbě více kopií kopírákem se před nástupem propisek musela používat obyčejná tužka nebo inkoustová (kopírovací či snímací, sliněná) tužka, používalo se i plnicí pero se skleněnou špičkou.\n\nPoprvé byla sestavena novinářem maďarského původu jménem László Bíró, který pracoval jako editor v malé redakci. V práci byl často nucen využívat tužky, které často špinily papír a lámaly se. Rozhodl se tudíž, že vytvoří novou psací potřebu, která by vycházela z použité tuše u tiskařských strojů. Během své práce se spojil se svým bratrem Györgym, který pracoval jako chemik. Společně došli k závěru, že nový druh psací potřeby by měl vycházet z kuličkového ložiska, které umožňuje plynulou rotaci. Kulička se při doteku s papírem začne otáčet, čímž umožňuje odebírání náplně ze zásobníku a přenášení na plochu.\n\nK vynálezu Bira inspirovala dětská hra kuličky, poté co si všiml, že kulička za sebou po projetí kaluží nechala stopu.\n\nPrvní prototyp měl Biró hotový již v roce 1931, britský patent na svůj nový vynález obdržel až 15. června 1938. Další patent získal 10. června 1943 v argentinském exilu, kam musel z Maďarska uprchnout kvůli svému židovskému původu.\n\nBiró nebyl jediný s podobným nápadem. V červnu 1935 si v Československu nechal patentovat pero s kuličkou ve hrotu pražský inženýr Václav Klimeš.\n\nPrincip kuličkového pera objevil koncem 19. století Američan John Loud, který ho používal pro značení kůže.\n\n"}
{"id": "123684", "url": "https://cs.wikipedia.org/wiki?curid=123684", "title": "Synodní senior", "text": "Synodní senior\n\nSynodní senior je spolu se \"synodním kurátorem\" nejvyšším představitelem Synodní rady – nejvyššího správního orgánu Českobratrské církve evangelické. Synodní senior je v radě zástupcem duchovních, synodní kurátor zástupcem laiků.\n\n"}
{"id": "123687", "url": "https://cs.wikipedia.org/wiki?curid=123687", "title": "Květináč", "text": "Květináč\n\nKvětináč nebo kořenáč (na Chodsku vrhlík) je nádoba nejrůznější velikosti, která slouží pro pěstování rostlin v cizorodém prostředí. Nádoba může být vyrobena z nejrůznějších materiálů, mezi nejčastěji používané patří plasty, keramika, dřevo či kov.\n\nNádoba může mít ve dnu vytvořené otvory, kterými odtéká po zalévání přebytečná voda na misku. To umožňuje vytvoření zásoby spodní vody a tak znemožňuje trvalé podmáčení kořenů rostliny, jež by mohlo následně vést k jejích hnilobě či plesnivění. Rostlina má zde půdu relativně vlhkou, ale nepřesycenou vodou. Kořenovým systémem si pak sama odebírá vodu v takovém množství, kolik jí využije. Opačným případem je uzavřený květináč, ve kterém nádoba zadržuje veškerou dodávanou vodu a tedy neumožňuje rostlině s ní hospodařit.\n\nDo květináče se vkládá zpravidla substrát s pěstovanou rostlinou, dodávanou vodou a případně také hnojivo. Hnojivo se dodává ve formě tyčinek, které se zvolna vodou rozpouštějí a tak se do zeminy dostávají živiny potřebné pro růst pěstované rostliny.\n"}
{"id": "123690", "url": "https://cs.wikipedia.org/wiki?curid=123690", "title": "Záclona", "text": "Záclona\n\nZáclona je výrobek z textilie nebo jiného materiálu, který visí na oknech nebo v otevřených prostorách jako dekorace, clona, plenta nebo zástěna. \nOznačení záclona se běžně používá pro průhlednou nebo poloprůhlednou textilii vyrobenou nejčastěji ve formě krajky (asi 3/4 na rašlech), tkaniny, paličkovaného nebo i háčkovaného zboží. Použitý materiál (nejčastěji polyester a bavlna) a vzorování je závislé na módě v době pořízení, rozměry a materiál k upevnění záclony se dají přizpůsobit téměř každé formě umístění. \n\nZáclony se často doplňují nebo kombinují se závěsy a označení záclona se používá pro obojí. \n\nNěkteré speciální obchody nabízejí pod souhrnným názvem záclona také lamelové a pásové závěsy i rolety ze dřeva nebo z kovových a plastových materiálů. \n\nPro tvary a umístění záclon se používá řada odborných označení. Např.\n\npro řasení: francouzské, tužkové nebo pohárové plisé\n\npro rolety: londýnská, římská a pod. \nZa první záclony se všeobecně považují závěsy ze zvířecích kůží na vchodech do pravěkých lidských příbytků. Nejstarší záclony (nebo závěsy) z textilií pocházejí pravděpodobně ze starověkého Egypta (před více než 6000 lety).\n\nV Evropě, např. v Anglii se až do konce 16. století používaly na oknech jen vnitřní okenice, na vchodech do některých velkých místností závěsy z textilií. První záclony na oknech byly z jednoho kusu, zavěšeny na kovových tyčích jen po jedné straně okna. Z konce 17. století jsou známé závěsy na obou krajích oken, v bohatých domácnostech z hedvábí nebo z jemné bavlněné příze, v chudších bytech z tmavé česané vlny. \n\nV roce 1726 byla v Londýně instalována první roleta, od konce 18. století jsou známé garnýže. Ve 2. polovině 19. století se začaly uplatňovat záclony z tylu a různých vzorů krajky (ručně a asi od roku 1860 strojně paličkované). Asi od poloviny 20. století pochází naprostá většina záclonovin z osnovních pletacích strojů. \n\nInformace o celosvětové výrobě a použití záclon se dají získat např. z odborné analýzy za rok 2016 (za 4000 USD).\n\nNejšetrnější metodou čištění záclon (praní) je ruční praní. Záclony je možné prát v pračce na program pro jemné prádlo s teplotou 30 stupňů. Pro praní záclon lze použít prací pytlíky a speciální prací prostředky. Vyprané záclony není vhodné sušit, ale rovnou pověsit.\n\n"}
{"id": "123691", "url": "https://cs.wikipedia.org/wiki?curid=123691", "title": "Závěs", "text": "Závěs\n\nZávěs je speciální druh textilie, který se používá jako módní doplněk v interiéru a jako pomůcka pro zamezení pronikání světla z/do budovy. Je vyráběna z nejrůznějších tkaných materiálů a má různé barevné odstíny v závislosti na vkusu pořizovatele. Mohou být jednoduché nebo podšívkované. Šijí se z pruhů látky na výšku.\n\nZávěs je uchycen na nosnou konstrukci zvanou garnýž, jež se nachází nad oknem, pomocí žabek, či kroužků a která umožňuje snadné roztahování a zatahování. V některých případech je vedle okna uchycen proužek látky, úchytka nebo úvaz se střapcem. Závěs se s jejich pomocí svazuje.\n\nZávěsy jsou častým doplňkem záclon, které jsou vyráběny z průhledné látky a které mají primárně funkci dekorační. V některých zemích ustupují tradiční závěsy modernější formě zatemnění, žaluziím.\n\nV minulosti se místo závěsu často požívala takzvaná fíroňka (firhaněk, firhaňka), což byl v podstatě pruh plátna který se zavěšoval před okno. Na rozdíl od závěsu se však fíroňka nezavěšovala do garnyže, ale přímo na hřebíčky zatlučené do okenních rámů pomocí poutek v rozích. Nad fíroňkou se často nechávala mezera cca 20 cm. Ještě dnes se lze na některých vesnicích, hlavně na Chodsku a Slovácku setkat s tímto způsobem zatemnění.\n\n"}
{"id": "123694", "url": "https://cs.wikipedia.org/wiki?curid=123694", "title": "Diagonální matice", "text": "Diagonální matice\n\nV lineární algebře označuje pojem diagonální matice čtvercovou matici \"n\"×\"n\", která může mít nenulové prvky pouze na hlavní diagonále.\nNěkdy se tento termín používá i pro obdélníkové matice, ale v tomto článku toto zobecnění nebudeme uvažovat.\n\nPříkladem diagonální matice je matice\n\nDiagonální matice se někdy zapisuje jako diag(\"a, …, a\"), kde \"a\" odpovídá prvku matice \"a\".\nMatice v předchozím příkladu je tedy diag(1, 4, -3).\n\nKaždá jednotková matice a každá čtvercová nulová matice je diagonální maticí.\n\nKaždá diagonální matice je symetrická, dolní trojúhelníková a horní trojúhelníková.\n\nSoučet a součin dvou diagonálních matic dá opět diagonální matici. Pro součet platí \n\na pro součin\n\nPro každou diagonální matici \"D\" platí, že transponovaná matice \"D\" = \"D\".\n\nInverzní matice existuje, právě když jsou všechny prvky na diagonále nenulové. Pak platí\n\nDeterminant diagonální matice je součin prvků na diagonále.\n\nVlastní čísla diagonální matice jsou právě prvky na diagonále.\n"}
{"id": "123701", "url": "https://cs.wikipedia.org/wiki?curid=123701", "title": "Pant", "text": "Pant\n\nPant neboli závěs je mechanické zařízení skládající se z více částí, které umožňuje pohyblivé zavěšení nejčastěji dveří a oken a jejich následný rotační pohyb. Existuje velké množství typů pantů, které se od sebe liší způsobem uchycení, ale také způsoby dovření dveří nebo dvířek. V některých případech se trn zasunuje, v jiných je již napevno umístěn. Další typy pantů, zejména \"naložené, polonaložené i vložené\" nábytkové panty žádný trn nemají. \n\nDveře a okna se do pantů takzvaně nasazují. Na spodní pant (obrácený trnem vzhůru) je nasazen horní pant, který obsahuje místo pro trn.\n\nČasto se stává, že při násilném otevírání dveří jsou ze zárubně panty vyrvány. Je to způsobeno špatným uchycením závěsu dveří.\n\n\n"}
{"id": "123703", "url": "https://cs.wikipedia.org/wiki?curid=123703", "title": "Lotyšské euromince", "text": "Lotyšské euromince\n\nLotyšské euromince už jsou v oběhu, Lotyšsko přijalo eura 1. ledna 2014. Lotyšsko je členem Evropské unie od 1. května 2004 a také je členem Evropské měnové unie, a vstoupilo do eurozóny, a proto už nepoužívá svou národní měnu - lotyšský lat. Tuto měnu používalo Lotyšsko v letech 1993 - 2013.\n\nMotiv na rubové straně byl poprvé publikován v červenci 2006 na webových stránkách Lotyšské banky. Na minci 2  eura měl být Památník svobody v Rize, který byl převzat z mince 5 latů. Na minci 1 euro je motiv převzatý z mince 2 laty. Velký státní znak Lotyšska se vyskytuje na mincích 50, 20 a 10 centů a malý státní znak Lotyšska na mincích 5, 2 a 1 cent. Jelikož původně plánovaný námět dvoueurové mince nevhodně zasahoval do mezikruží, byl pro dvoueurovou minci nakonec zopakován námět lotyšské panny objevující se na mince 1€.\n\nV lotyštině se nevyskytuje dvojhláska \"eu\", a proto se euro v Lotyšsku píše \"eiro\" (viz Jazykové verze eura).\n\nNásledující přehled zahrnuje 2€ pamětní mice vydané v letech 2014 a 2019.\n\n"}
{"id": "123704", "url": "https://cs.wikipedia.org/wiki?curid=123704", "title": "Polák", "text": "Polák\n\nSlovo Polák může mít víc významů:\n\n\n\npříjmení\n\n"}
{"id": "123707", "url": "https://cs.wikipedia.org/wiki?curid=123707", "title": "Antologie", "text": "Antologie\n\nAntologie (řecky \"květobraní\") je literární termín, kterým se označuje výběr z literárních děl, popř. úryvků osvětlujících určité téma, typ tvorby nebo epochu. Antologie bývá většinou zaměřena na jedno rozsáhlejší téma, zejména určité literární období (např. antologie anglické poezie 15. století či slovenských povídek posledního desetiletí), někdy je předmětem i celá národní literatura. Od výboru z tvorby se liší tím, že podává literární díla více autorů. Někdy jsou antologie spojeny osobou překladatele. Název vytvořil starořecký básník Meleagros z Gadar, který v prvním století př. n. l. pořídil antologii řeckých epigramů (převážně ovšem svých vlastních). Antologii většinou doprovází literárněhistorická studie či esej, či aspoň poznámka pořadatele, objasňující její vznik. Někdy antologie vznikají na zadané téma, které za honorář zpracovávají renomovaní autoři (např. \"Písně temných věků\", antologie české a slovenské historické fantasy, ed. Ondřej Jireš, Triton, 2005)\n\nTermín se přeneseně používá i v hudbě pro souhrnná vydání výběrů děl pocházejících z jednoho hudebního žánru nebo od jednoho autora či skupiny autorů – například \"Antologie české populární hudby\" apod.\n\n"}
{"id": "123713", "url": "https://cs.wikipedia.org/wiki?curid=123713", "title": "Morávek", "text": "Morávek\n\nNázev Morávek má více významů, označuje např. vrchol:\n\n\n\n"}
{"id": "123715", "url": "https://cs.wikipedia.org/wiki?curid=123715", "title": "Neruda", "text": "Neruda\n\nČeské příjmení Neruda nese více různých osobností:\n\n\n"}
{"id": "123718", "url": "https://cs.wikipedia.org/wiki?curid=123718", "title": "Sovchoz", "text": "Sovchoz\n\nSovchoz (rusky \"совхоз\", zkratkové slovo z \"советское хозяйство\" – sovetskoje chozjajstvo, sovětské hospodářství) byl státem vlastněný zemědělský podnik v bývalém SSSR.\n\nPo pozemkové reformě a násilné kolektivizaci ve 20. a 30. letech v SSSR se základní zemědělskou jednotkou stal sovchoz a kolchoz (kolektivní zemědělské družstvo). Zemědělci byli nuceni vstoupit do jednoho z nich. Sovchoz obvykle vznikl konfiskací větších statků a půdy. Kolchoz naopak vznikl spíše spojením několika menších zemědělských usedlostí dohromady.\n\nV roce 1990 celkem 45 % zemědělských podniků tvořily sovchozy, které se nacházely převážně v asijské části SSSR. Průměrná rozloha sovchozu činila 153 km.\n\n"}
{"id": "123719", "url": "https://cs.wikipedia.org/wiki?curid=123719", "title": "Rhythm and blues", "text": "Rhythm and blues\n\nRhythm and Blues (někdy též R&B, či Rhythm & Blues), je široký termín, aplikovaný na populární hudbu, vytvořenou Afroameričany. Původně se termín užíval na styl hudby ze 40. let 20. století, kombinující prvky jazzu, gospelu a blues.\n\nNejčastějšími nástroji původního R&B byly basová kytara, saxofon, bicí a klávesové nástroje.\n\nV současné době se (moderní) R&B dostalo do komerční sféry, kde splynulo, podobně jako například Hip hop, s jinou populární hudbou a začaly do něj vnikat prvky pop rocku, podobně jako do mnoha jiných stylů.\n\nNázev tohoto hudebního stylu vymyslel v roce 1947 novinář Jerry Wexler z amerického týdeníku \"Billboard\". Tento termín rovněž nahradil rasistický výraz \"race music\", což v překladu znamenalo \"rasová hudba\". Rober Palmer, spisovatel a producent, hudbu \"Rhythm and Blues\" definuje jako \"chytlavý termín, který zahrnuje veškerou hudbu vytvořenou černými umělci\". Rovněž prohlásil, že R&B je synonymum pro Jump blues, jenže Allmusic definuje Jump blues jako více [rytmicky] gospelově orientovaný žánr. Lawrence Cohn, autor knihy \"Nothing but the Blues\" napsal, že \"rhythm and blues\" je jenom pomocný termín, škatulka která pokrývá veškeré černošské žánry, kromě klasické a náboženské hudby.\n\nOd 70. let minulého století pod R&B rozumíme také funk, soul a disco. V dnešní době tento termín označuje především moderní varianty hip hopu a soulu.\n\nV 40. letech 20. století byl styl Rhythm and Blues předchůdcem rockabilly a rock and rollu. Mezi styly, které ho v té době ovlivňovaly zařazujeme jazz, gospel a africkou hudbu.\n\nRhythm and Blues vytvořilo regionální varianty tohoto žánru, příkladem může být New Orleans R&B. Mezi výrazné interprety New Orleanského R&B řadíme například Fatse Domina či Smiley Lewis, Professor Longhair, Lloyd Price. R&B dalo také \"život\" velice populárnímu podžánru 50. let s názvem \"Doo-Wop\". Jedná se o harmonický hudební crossover styl provozovaný větší vokální skupinou (původ tohoto stylu je například v Barbershop Quartets, A cappella či gospelu) s emotivní melodií baladického rock and rollu.\nAmerice vládla soulová a později i vyvíjející se funková hudba, což jsou dva žánry, které ovlivnilo pozdější sound moderního R'n'B.\n\n\nPopularita moderního R&B vzrůstala v 80. letech s příchodem umělců jako Michael Jackson, Prince, Luther Vandross, Whitney Houston a New Edition. Na přelomu 80. a 90. let vznikl kombinací černošské R&B hudby (R&B, jazz, blues, Motown, hip hop) s popovými (dance-pop, synthpop, new wave atd) rytmy podžánr New jack swing\n\nV 90. letech bylo R&B stále víc ovlivňováno Hip-hopem, na druhé straně byly oblíbené r'n'b balady s neo-soulovým nádechem (Boyz II Men, Toni Braxton). Po roce 2000 se vliv R&B dostal až do hlavní proudové sféry. Jeho prvky slyšíme v písních popových umělců jako Alicia Keys.\n"}
{"id": "123720", "url": "https://cs.wikipedia.org/wiki?curid=123720", "title": "Acid jazz", "text": "Acid jazz\n\nAcid jazz (známo též jako groove jazz nebo club jazz) je jemná, elektronicky skládaná obdoba jazzu, obsahující také mírně ostřejší zvuky. Jeho podoba se vykrystalizovala ve Velké Británii počátkem 90. let 20. stol. smícháním jazzu a hip hopu. Je ovlivněn také soulem a setkat se v něm můžeme i s ambientními zvuky.\n\n"}
{"id": "123721", "url": "https://cs.wikipedia.org/wiki?curid=123721", "title": "Son (akustika)", "text": "Son (akustika)\n\nSon (sone) je psychoakustická jednotka vyjadřující subjektivně vnímanou hlasitost zvuku.\nJedná se (na rozdíl od decibelu) o lineární jednotku.\nJeden son je definován jako hlasitost tónu o frekvenci 1000 Hz a intenzitě 40 dB. Pro jiné frekvence se musí hodnota přepočítat v závislosti na frekvenční citlivosti lidského sluchu.\n\nDalší jednotkou subjektivní hlasitosti je fón. Vztah mezi nimi ukazuje následující tabulka.\n"}
{"id": "123722", "url": "https://cs.wikipedia.org/wiki?curid=123722", "title": "Kuchyně", "text": "Kuchyně\n\nKuchyně je místnost v obydlí, která slouží k přípravě a úpravě jídla. Moderní kuchyně západního typu v domácnostech jsou vybaveny kuchyňskou linkou s dřezem, mikrovlnnou troubu, sporákem, ledničkou. Podle velikosti bývají kuchyně též vybaveny myčkou, sušičkou, mrazákem, digestoří a dalším zařízením pro usnadnění práce – fritovací hrnec, toustovač, sady nádobí a nožů a dalších pomůcek pro přípravu pokrmů. Tvar kuchyňské linky může mít podobu písmen U, L nebo I.\n\nV přeneseném významu se slovem kuchyně také označuje způsob přípravy jídla.\n\nVe stravovacím průmyslu se obvykle pracuje ve velkých kuchyních kde se mimo jiné používají také konvektomaty, šokové zmrazovače, velké zabudované ohřevné kotle a vany, které jsou uzpůsobeny k přípravě pokrmů pro větší množství lidí. V poslední době se prosazuje trend polotovarů, které usnadňují práci před konečnou úpravou pokrmů.\n\nS rozvojem kultury a techniky docházelo k postupným změnám i ve vzhledu kuchyně. Její funkce se ale s časem nezměnila a stále slouží primárně k přípravě pokrmů. Až do 18. století bylo typické, že se v domácnosti vařilo na otevřeném ohni. To se s nástupem průmyslové revoluce změnilo. První kuchyně byly jen nejbližší místa kolem ohniště, které bylo často umístěno v centru obydlí (stanu, týpí atd).\n\nVe starověkém Řecku byly budovy stavěny s centrálním prostorem, okolo kterého byly postaveny místnosti. Nádvoří sloužilo jako jídelna a případně i jako kuchyně. Pokud byla kuchyně umístěna v místnosti, často se nacházela vedle koupelny, aby bylo využito teplo z ohně v kuchyni pro vyhřívání obou místností.\n\nV antickém Římě bylo zvykem, že malé domy neměly svojí vlastní kuchyni, ale ve městě existovaly velké veřejné kuchyně. U některých se nacházely přenosné měděné sporáky. Majetní obyvatelé měli poměrně dobře zařízenou výbavu kuchyně, která byla často oddělena od hlavního obydlí z důvodů znečištění kouřem, a v kuchyni zpravidla pracovali otroci.\n\nRané středověké jednoduché domy měly otevřený oheň pod nejvyšším bodem budovy. Jelikož se tyto domy skládaly pouze z jedné místnosti, byla oblast kuchyně přibližně mezi vchodem a ohništěm. Namísto krbu a komínu měly tyto rané přístřešky pouze díru ve střeše, kterou mohl unikat kouř. Kromě vaření sloužil oheň též jako zdroj světla a tepla pro celou budovu. Podobný design se používal na mnoha místech světa.\n\nNa větších statcích evropských šlechticů byly kuchyně někdy v oddělené tzv. potopenou podlahou, takže kouř nemohl jít do zbytku budovy, jenž sloužil ke společenským a oficiálním účelům.\n\nPrvní známe pece v Japonsku se datují do přibližně stejné doby. Nejranější objevy jsou z období Kofun (3. až 6. století). Tyto pece, zvané \"kamado\", byly obvykle vyrobeny z hlíny a omítky. Jako palivo se v nich používalo dřeva či dřevěného uhlí, které se plnilo skrze díru vpředu. Nahoře byla umístěna díra pro kotlík, který se v ní mohl zachytit pomocí svých hran. Tento typ kamen se používal ještě dlouhá století a to pouze s malými změnami. Podobně jako v Evropě měly bohatší domácnosti samostatnou stavbu, která byla určena speciálně pro vaření. Jistý druh otevřeného ohně na dřevěné uhlí zvaný \"irori\" se (jako druhotný) používal až do období Edo (17. až 19. století). \"Kamado\" se používaly k přípravě hlavních pokrmů, například rýže, zatímco \"irori\" sloužily k přípravě příloh i jako zdroj tepla.\n\nKuchyně zůstaly většinou nedotknuty architektonickým pokrokem během středověku, otevřený oheň zůstal i nadále jako jediná možnost ohřevu jídla. Evropské středověké kuchyně byly temné, zakouřené a špinavé od sazí, z čehož pochází název \"černá kuchyně\". Ještě kolem 10. až 12. století se v evropských středověkých městech stále používalo ohniště s otevřeným ohněm vprostřed místnosti. V bohatých domácnostech se často přízemí používalo jako stáje, zatímco kuchyně byla v prvním podlaží. Ve hradech a klášterech byly obytné a pracovní prostory odděleny. Kuchyně se někdy umisťovala do samostatné budovy, jenže pak už nemohla sloužit k vyhřívání obytných prostor. V některých hradech byla kuchyně uvnitř budovy určené pro obývání, avšak sluhové měli přísně odděleni od šlechty. Měli dokonce vlastní kamenné točité schody, aby mohli šlechtě nosit do horních pater jídlo. Dochovaný příklad takového řešení středověké kuchyně je například na hradě Muchalls ve Skotsku. V japonských domácnostech se v té době stávaly kuchyně oddělenou místností hlavního domu.\n\nS příchodem komínů se ohniště přesunulo z prostředku místnosti k jedné ze stěn a stavěly se první krby z cihel a malty. Oheň se zapaloval v horní polovině konstrukce, klenba pod ní složila k uchovávání dřeva. Kotlíky vyrobené z železa, bronzu nebo mědi se začaly používat místo keramických díky jednoduchosti použití. Při dlouhodobém používání nádobí z mědi se však objevovaly nemoci – poškození jater, demence, křeče a třes, což bylo způsobeno uvolňováním jedovatých látek z měděného nádobí. Z tohoto nádobí však většinou jedla jen šlechta, protože poddaní si jej nemohli dovolit. Teplota ohřívání byla kontrolována výškou umístění kotlíku nebo jeho umístěním na trojnožku nebo rovnou na horké uhlíky. Používání otevřeného otevřeného ohně k vaření či ohřívání bylo riskantní a požáry, které devastovaly celá města se vyskytovaly často (například Velký požár Londýna (1666), po němž byla většina dřevěného města přestavěna v kámen).\n\nLeonardo da Vinci vynalezl automatický systém pro otáčení rožně na opékání: do komínu se instalovala vrtule, která pak pomocí převodu roztáčela rožeň. Tato zařízení byla používána v bohatších domácnostech. V pozdním středověku kuchyně v Evropě ztrácely svou funkci vyhřívání obytných prostor, a tak se přesouvaly do samostatných místností a neznečišťovaly tak zbytek domu kouřem. Místo toho se k výhřevu používala dlážděná kamna ovládaná z kuchyně.\n\nOsvobozené od kouře a špíny sloužily nyní tyto prostory společenským účelům a čím dál tím více se stávaly výstavní skříní majitelova bohatství, vybaveny prestižním nábytkem. Ve vyšších třídách bylo vaření a obsluha úkolem služebnictva a kuchyně byla oddělena od obývacích pokojů, někdy dokonce velmi daleko od jídelny. Chudší domácnosti si však do té doby nemohly oddělenou kuchyni dovolit. Zůstávaly tedy stále u modelu \"vše v jedné místnosti\", tedy takovém uspořádání obydlí, ve kterém je pouze jedna místnost, ve které se konají všechny všední úkony jejích obyvatel. Možností bylo také umístit kuchyni do vstupních prostor.\n\nStředověké černé kuchyně zůstaly po dlouhou dobu běžné, obzvláště na venkovských statcích a obecně také u chudších lidí. Na několika evropských statcích se černé kuchyně používaly ještě do poloviny 20. století. Tyto domy totiž povětšinou neměly ani komíny, pouze jakýsi krb s dřevěným krytem pokrytým hlínou, kteréžto sloužily k uzení masa. Kouř pak pronikal víceméně domem, ohřívaje tak horní podlaží a chráníc dřevo před napadením škůdců.\n\nKuchyně v severní části budoucích USA v době kolonizace vycházela z tradic, které si do země přinesli přistěhovalci z Evropy, což se odráželo v podobném uspořádání vybavení. Podobně jako v Evropě nebyla kuchyně oddělena od obytných prostor, ohniště bylo umístěno v rohu a nad ním byl zavěšen hrnec, ve kterém se vařilo. S postupem času se kuchyně začala oddělovat od ostatních místností. Oproti tomu na jihu země byla situace odlišná, vlivem rozdílných klimatických a sociálních podmínek. Kuchyně byla často oddělena od hlavní reprezentativní budovy a práci v ní vykonávali převážně otroci. Vlivem vysokých denních teplot byla práce v kuchyni mnohem těžší a nepříjemnější.\n\nVlivem technických poznatků docházelo k dynamické změně vzhledu kuchyně a jejího vybavení. Železné trouby a sporáky nahradily kotle, jelikož jejich usměrňované hoření mnohem lépe využívaly energii ohně, což umožnilo snadnější tepelnou úpravu jídla. První model sporáku se objevil v roce 1740 (navržena Benjaminem Franklinem), ale byl navržen pouze pro ohřívání jídla a nikoliv i na jeho vaření. Okolo roku 1800 se objevuje nový model sporáku, který navrhl v Anglii Benjamin Thompson. Jednalo se o mnohem pokročilejší model, který umožňoval i vaření. Jeho sporák, ale byl příliš velký a byl navržen pro velké kuchyně a tak se domácího využití nedočkal. V roce 1834 byl patentován v USA sporák ( \"Oberlin stove\") pro domácí využití. Byl menší a tedy se mohl vejít do malých kuchyní. V následujících 30 letech bylo prodáno přes 90 000 kusů.\n\nPrvní plynový sporák byl patentován v USA v roce 1825. Jeho rozšíření bylo spojeno až se zavedením plynofikace do měst díky veřejnému osvětlení. Moderní navrhování měst a rozšiřování vodovodní sítě a kanalizace přispělo k objevení dalšího vybavení.\n\nNa začátku 20. století se ve městech vytvořila již dostatečná elektrická síť, která umožňovala zavádění elektrických sporáků, které začaly vytlačovat plynové sporáky z trhu. Podobně jako plynové sporáky, ale i elektrické měli pomalý start. První elektrický sporák byl objeven již roku 1893.\n\nMajetnější vrstva si začala vybavovat kuchyni v moderním stylu, kuchyně se přesouvají do přízemí. Pracují v nich sluhové. V domech s přípojkou na vodní síť se začínají objevovat první dřezy a celková čistota prostor se rychle zlepšovala.\n\nNavrhování kuchyní je velmi důležitý obor bytového návrhářství. Při návrhu kuchyně je nutné zohlednit veškerá kritéria, která zjednoduší práci v kuchyni. V této souvislosti se objevuje termín pracovní trojúhelník, což je ideální vzdálenost mezi kuchyňskou linkou, chladničkou a sporákem. Návrháři kuchyní se s jeho pomocí snaží účelně využít pracovní prostor a minimalizovat provoz v pracovní zóně. K praktické části patří také výběr materiálů vhodných do zátěžového prostředí, jakým kuchyně bezesporu je. Návrháři kladou rovněž důraz na design, jehož smyslem je vytvořit nejenom příjemné prostředí, ale začlenit kuchyň do celkového konceptu interiéru.\n\nNávrhy kuchyní lze také provádět prostřednictvím interaktivních programů. Ty jsou dostupné na internetu a snadno s nimi může pracovat i průměrně zkušený uživatel podobných programů. Weboví návrháři pracují na podobném principu. Nabízejí možnost výběru z různých typů skříněk, barvy dvířek, řeší rovněž barevné ladění s okolím – podlaha, stěny, strop. Webového návrháře je možné využít nejenom jako konečné řešení k zařízení kuchyně, ale současně takový návrh poslouží pro lepší orientaci klasickému návrháři, který tak snadněji rozpozná představy budoucího uživatele kuchyně.\n\n\n"}
{"id": "123725", "url": "https://cs.wikipedia.org/wiki?curid=123725", "title": "Kubík", "text": "Kubík\n\nKubík nebo Kubik může být zdrobnělina křestního jména Jakub a může také znamenat:\n\n\n\n"}
{"id": "123726", "url": "https://cs.wikipedia.org/wiki?curid=123726", "title": "Pětiúhelník", "text": "Pětiúhelník\n\nPětiúhelník (cizím slovem pentagon) je rovinný geometrický útvar, mnohoúhelník s pěti vrcholy a pěti stranami. Součet velikostí vnitřních úhlů pětiúhelníku je přesně 540° (3π).\n\nPravidelný pětiúhelník je v podstatě složen z pěti shodných rovnoramenných trojúhelníků, jejichž úhly při základně mají velikost formula_1 a při vrcholu formula_2.\n\nK zajímavým vlastnostem pravidelného pětiúhelníku patří jeho vztah ke zlatému řezu:\n\nÚhlopříčky pravidelného \"pětiúhelníku\" uvnitř něho vymezují oblast, která má rovněž tvar pravidelného pětiúhelníku. \"Vnitřní\" a \"vnější\" pětiúhelník mají stejný střed (geometrie), jsou opačně orientovány a délky jejich stran jsou v poměru formula_3.\n\nPravidelný pětiúhelník hrál významnou úlohu v mystice a symbolice pythagorejců. Od pravidelného pětiúhelníku je také odvozen symbol pentagramu, využívaný v pythagorejské sektě jako poznávací znamení. Jedním z důvodů, proč byl pravidelný pětiúhelník takto uctíván, bylo zřejmě to, že se v něm hned na několika místech ukazuje nejdokonalejší ze všech poměrů - poměr zlatého řezu.\n\nKonstrukce pravidelného pětiúhelníku byla známa již ve starověkém Řecku.\n\nZapíšeme-li pravidelný pětiúhelník do souřadnicové soustavy, kladouce střed kružnice opsané do bodu formula_4 [formula_5; formula_6], obdržíme při poloměru kružnice opsané formula_7 a natočení vrcholu nejbližšího ose formula_8 v jejím kladném směru o úhel formula_9 oproti této ose následující souřadnice vrcholů:\n\nPro body vnitřního pětiúhelníku pak platí následující souřadnice:\n\n"}
{"id": "123731", "url": "https://cs.wikipedia.org/wiki?curid=123731", "title": "Prérijní provincie", "text": "Prérijní provincie\n\nPrérijní provincie je označení pro tři kanadské provincie, na jejichž území se nacházejí Kanadské prérie. Jde o Albertu, Saskatchewan a Manitobu. Prérie přitom nepokrývají celé území těchto provincií, ale pouze v jejich jižní části - mezi hranicemi s USA, kanadskou částí Skalistých hor a Kanadským štítem. Představují nejsevernější část Velkých planin. Na území, které pokrývají prérie, je také soustředěna naprostá většina populace prérijních provincií.\n"}
{"id": "123743", "url": "https://cs.wikipedia.org/wiki?curid=123743", "title": "Neumann", "text": "Neumann\n\nNeumann [\"nojman\" nebo \"najman\"] či Neumannová je příjmení německého původu, odpovídající českému \"Novák\" a anglickému \"Newman\". Jeho řidší variantou je Neuman.\n\n\n\n\n"}
{"id": "123747", "url": "https://cs.wikipedia.org/wiki?curid=123747", "title": "Kostel svaté Kateřiny (Olomouc)", "text": "Kostel svaté Kateřiny (Olomouc)\n\nKostel svaté Kateřiny (Kostel svaté Kateřiny Alexandrijské) je gotický jednolodní kostel v Kateřinské ulici v Olomouci. Kostel je v areálu kláštera. Původně v klášteru sídlily dominikánky a později voršilky, které v něm sídlí dodnes a je nejčastěji navštěvován Základní církevní školou na tržnici.\n\nPrvní zmínky o klášteru pochází z roku 1287, nachází se v listinách papeže Mikuláše IV. Pravděpodobně mezi roky 1360–1363 byl postaven kamenný kostel. Vrcholně gotický portál kostela vznikl po polovině 14. století. Během husitských válek byl kostel poškozen a v roce 1455 vyhořel a následně byl opraven. Opětovně kostel vyhořel roku 1513.\n\nNa konci 16. století byla postavena renesanční brána. Během třicetileté války (1642–1650) došlo k poškození kostela švédskými vojsky. V roce 1709 zde opět vypukl požár, následně byl interiér kostela barokně upraven. \n\nBěhem josefínských reforem byl roku 1787 klášter dominikánek zrušen a objekt získaly voršilky. Během 19. století (1848?) došlo k některým regotizačním zásahům a v roce 1987 byla rekonstruována fasáda kostela.\n\n\n"}
{"id": "123748", "url": "https://cs.wikipedia.org/wiki?curid=123748", "title": "Nathan Fillion", "text": "Nathan Fillion\n\nNathan Christopher Fillion (* 27. března 1971 Edmonton, Alberta) je kanadský herec. K jeho nevýznamnějším rolím patří kapitán Malcolm Reynolds v seriálu \"Firefly\" a návazném filmu \"Serenity\", Richard Castle v seriálu \"Castle na zabití\", či John Nolan v seriálu \"Zelenáč\".\n\nFillion se narodil v Edmontonu v Kanadě jako mladší syn Boba Filliona a Cookie Fillionové (rozené Earlyové). Rodiče dříve pracovali jako učitelé angličtiny. Obě rodiny z otcovy strany měly kanadský původ. Matčin dědeček měl norské kořeny a matčina babička pocházela z Finska.\n\nFillion vyrůstal v edmotonské čtvrti Mill Woods. Navštěvoval katolickou střední školu Holy Trinity Catholic High School, Concordia University of Edmonton a Albertskou univerzitu, kde byl členem společenství Kappa Alpha Society. Od roku 1997 je občanem USA. Jeho starší bratr Jeff je ředitelem střední školy St. Elizabeth Seton Roman Catholic Elementary/Junior High School v Edmontonu.\n\nPo účinkování v několika divadelních, televizních a filmových produkcích se v roce 1994 přestěhoval do New Yorku, kde v roce 1996 získal nominaci na cenu Emmy v kategorii Nejlepší mladý herec v dramatickém seriálu za roli Joeyho Buchanana v mýdlové opeře \"One Life to Live\". Spolupráci na seriálu ukončil v roce 1997, aby se mohl věnovat dalším projektům. V Los Angeles si zahrál vedlejší roli v sitcomu \"Two Guys, a Girl and a Pizza Place\" a získal roli ve filmu \"Zachraňte vojína Ryana\" (1998).\n\nV letech 2002–2003 hrál postavu kapitán Malcolma Reynoldse ve sci-fi seriálu Josse Whedona \"Firefly\", přičemž za tento výkon získal cenu Saturn. Roli si zopakoval v navazujícím filmu \"Serenity\" (2005). S Whedonem spolupracoval také na seriálu \"Buffy, přemožitelka upírů\" (2003), ve kterém účinkoval v několika epizodách, na internetové minisérii \"Dr. Horrible's Sing-Along Blog\" (2008) a na filmu \"Mnoho povyku pro nic\" (2012).\n\nHostoval např. v seriálu \"Ztraceni\" (jako manžel Kate; 2006), účinkoval ve dvanácti epizodách seriálu \"Zoufalé manželky\" (2007–2008). Hlavní role ztvárnil v krátce existujícím seriálu \"Drive\" (2007).\n\nÚčinkoval v hlavní roli v krimiseriálu \"Castle na zabití\" (2009–2016). V roce 2013 hrál ve filmu \"\". V roce 2017 získal vedlejší roli v seriálu \"Santa Clarita Diet\" a roli v seriálu \"A Series of Unfortunate Events.\"\n\nV únoru 2018 byl obsazen do role Johna Nolana v seriálu stanice ABC \"Zelenáč.\" \n\nJe velkým příznivcem moderních technologií a aktivně tweetuje.\n\n"}
{"id": "123761", "url": "https://cs.wikipedia.org/wiki?curid=123761", "title": "Fritovací hrnec", "text": "Fritovací hrnec\n\nFritovací hrnec, neboli fritéza, je kuchyňský spotřebič určený ke fritování, tedy přípravě potravin jako pokrmů. Použití fritéz je běžné v profesionálních kuchyních a časté v domácnostech. Elektrický příkon fritézy je vysoký, většinou 1500 – 2200 W což odpovídá 6,5 – 9,5 A. Z tohoto důvodu ji připojujeme pouze na zásuvku s jištěním nejméně 10 A.\n\nModerní fritézy mají koš kterým, když je vaření dokončeno, lze vyjmout debocina potraviny z oleje. Fritézy často mají funkce, jako je například časovač s akustickým signálem, automatické zařízení ke zvedání a spouštění koše do oleje, zařízení k zabránění tomu, aby se drobné části potravin přepálily, ventilační systémy pro snížení zápachu při smažení, olejové filtry pro rozšíření doby použitelnosti oleje, nebo mechanické či elektronické řízení teploty. Fritézy se používají pro vaření mnoha rychlých jídel, úprava pokrmu fritováním zachovává čerstvost potravinám.\n\nProfesionální fritézy jsou k dispozici se širokou škálou příslušenství a doplňků. K dispozici jsou stolní modely, jednotlivé modely nádob, a \"fritézové baterie\" s více vrstvami košů v nádobě. Jednotlivé fritézy mohou mít jednu nebo více nádob. Komerční podlahy modelu mohou mít zvláštní vybaveny pro snadnější údržbu a čištění. Fritovací koše také mohou být zhotoveny v různých tvarech a velikostech, také s žáruvzdornou násadou.\n\nPrůmyslové podniky vyrábějící smažené potraviny, jako jsou bramborové lupínky nebo předsmažené francouzské brambory používají automatizované systémy smažení, které se skládají převážně z pánve s trubkovými výměníky tepla pro ohřev fritovací oleje, filtru, oběhového čerpadla, nádrže pro čerstvý olej a automatizačního systému. Jelikož na usmaženém výrobku zůstává menší množství oleje, je čerstvý olej do zařízení průběžně doplňován. Výstupy senzorů pro teplotu oleje, hladiny oleje, různé tlaky v systému a dalších parametry jsou použity jako vstup pro automatizovaný systém řízení.\n\nPřed fritováním naplníme fritézu fritovacím olejem po rysku „max“.\nBudeme-li fritovat na ztuženém tuku, nakrájíme jej na menší kousky a vložíme přímo do fritovací nádoby bez košíku.\nFritézu nikdy nezapínáme bez fritovacího oleje, mohlo by dojít k jejímu poškození.\nModerní komerční fritézy se mohou pochlubit lepší energetickou účinností zčásti také v důsledku lepších systémů přenosu tepla. Profesionální fritézy s infračerveným vytápěním a konvekčním vytápěním jsou účinné, ale často drahé. Nejběžnější modely fritéz jsou elektrické a plynové.\n\nElektrické fritézy jsou v restauracích oblíbené, protože jsou snadno přenosné. Ztrácejí trochu méně tepla, než plynové fritézy, protože jejich topná tělesa jsou ponořena v oleji a mají schopnost rychleji opětovně zvýšit teplotu mezi cykly smažení. Plynové fritézy se ohřívají rychleji a na vyšší teplotu elektrických fritéz. Plynové fritézy mohou být napojeny na zemní plyn nebo propan butanem, přičemž oba zdroje energie jsou obecně levnější než elektřina.\n\nObchodní fritézy jsou obvykle vyrobeny z měkké oceli nebo nerezové oceli. U nerezové ocele je menší pravděpodobnost že bude korodovat než měkká ocel a lépe se čistí. Měkká ocel se rozšiřuje při vyšší teplotě, takže mohou být poškozeny sváry v průběhu času. Z tohoto důvodu jsou fritézy z nerezové oceli často mnohem lepší zárukou kvality než fritézy z měkké oceli.\nFritézy jsou k dispozici s různými fritovacími nádobami. Některé komerční fritézy mají \"studené zóny\" na dně fritovací nádoby. To je místo, kde se usazují větší částice potravin a nižší teplota zabraňuje jejich přepalování a tím změně chuti oleje. Fritovací nádoby s trubkovitými otopnými tělesy má velké chladné zóny, protože trubky jsou mírně nad dnem kádě, takže poskytují velkorysý prostor pro chladnéjší oblasti oleje s drobky. To je zvláště užitečné pro vaření potravin silně obalovaných ve strouhance (jako je cibule). Fritovací nádoby s trubkovitými tělesy je obtížnější vyčistit než otevřené fritovací nádoby. Nicméně trubkovité otopné těleso umožňují snadný přístup zdroje tepla. Fritézy s trubkovitými tělesy jsou často o něco levnější než jejich protějšky s otevřenými fritovacími nádobami.\n\nFritézy s otevřenými fritovacími nádobami mají vnější zdroj tepla, což usnadňuje jejich čištění a poskytuje lepší přístup k oleji, ale většinou nabízejí menší studenou zónu, takže částice potravin, které klesnou ke dnu se mohou přepálit a poškodit chuť oleje. Nicméně, tyto fritézy pracují velmi dobře pro lehce obalované potraviny. Fritézy s plochým dnem jsou jiný typ fritézy s otevřeným fritovacím hrncem, jenž může být také obtížné vyčistit. Nemají chladné zóny, ale jsou velmi účinné pro smažení těsta (jako jsou například koblihy). Fritézy s nádobami s plochým dnem mohou být také použity pro vaření kapaného těsta s vložkou, která udržuje volné těsto mimo teplem sálající dno, kde je zdroj tepla obvykle použit.\n\nNěkteré domácí fritézy využívají šikmý rotační koš, který otáčivým pohybem umožňuje aby potravina procházela horkým olejem. Toto řešení vyžaduje přibližně poloviční množství oleje, který by vyžadoval tradičnější typ fritézy. Domácí fritézy jsou obvykle menší velikosti a kapacity. Kapacita domácích fritéz se obecně pohybuje mezi 2 až 4 litry.\n\nMnohé z nových modelů fritéz mají zabudovaný systém elektronické regulace teploty. Tato počítačová kontrola šetří energii tím, že neustále snímá a reguluje teplotu oleje. Kvalitní termostat může stabilizovat požadovanou teplotu v rozsahu 7,2 ˚C a tak zajistit přesný čas vaření. Bezpečnostní termostaty automaticky vypnou napájení, pokud hladina oleje dosáhne nebezpečné teploty a zabrání tak požáru oleje.\n\nFiltrační systém, chemické ošetření a čisticí substrát pomáhají odstranit drobné částečky potravin, které nejsou vždy viditelné. Použití těchto systémů zdvojnásobuje životnost oleje. Systémy filtrace oleje mohou být někdy zakoupeny jako uzavřená součást fritézy, aby se zabránilo zapojení zaměstnanců do poněkud nebezpečného procesu filtrování oleje s vnějším systémem. Mnoho restaurací používá přenosný filtrační systém oleje pro přepravu odpadního oleje k likvidaci. Nicméně, dokonce i starý olej není zcela zbytečný. Existují způsoby, jak lze (pomocí chemikálií a zařízení) \"recyklovat\" starý olej na bionaftu, která může pohánět naftová vozidla.\n\nSamozřejmě poruchy nebo chyby v obsluze fritézy představují vážné riziko požáru, a to zejména fritéz s plynovým zdrojem energie. Použití vody na požár oleje způsobí explozi, což zhorší situaci. . Požár lze zastavit zamezením přístupu vzduchu k plameni.\n\nExistují speciální hasicí přístroje pro hašení požáru potravinářský olejů, často používající alkalické chemikálie, jako je citrát draselný a octan draselný, které reagují s oleji.\n\nDomácí fritézy často obsahují bezpečnostní prvek pro případ přehřátí, například není-li dostatečné množství oleje při používání fritézy nebo je fritéza zapnuta naprázdno. Tlačítko \"reset\" je součástí většiny těchto fritéz, aby uživatel restartoval bezpečnostní zařízení, jakmile se přístroj ochladí. Pokud tlačítko reset není součástí výrobku, může být nezbytné fritézu opravit v případě, že se bezpečnostní zařízení aktivuje.\n"}
{"id": "123762", "url": "https://cs.wikipedia.org/wiki?curid=123762", "title": "Drop", "text": "Drop\n\nSlovo drop má více významů:\n\n"}
{"id": "123764", "url": "https://cs.wikipedia.org/wiki?curid=123764", "title": "Jewel Staiteová", "text": "Jewel Staiteová\n\nJewel Belair Staiteová (nepřechýleně \"Staite\"; * 2. června 1982 White Rock, Britská Kolumbie) je kanadská herečka.\n\nNarodila se jako nejmladší ze sedmi dětí. Od svých šesti let se věnovala modelingu, ve Vancouveru navštěvovala filmovou školu Vancouver Film School a působila v divadle Vancouver Youth Theatre. V první polovině 90. let hrála například v seriálu \"Bojíte se tmy?\", objevila se také v seriálu \"Akta X\", ve druhé polovině desetiletí hrála hlavní role v seriálech \"Hvězdná akademie\" a \"Flash Forward\". Prosadila se také v seriálu \"Cesta vzhůru\" (2000) a v letech 2002–2003 ve sci-fi seriálu \"Firefly\", kde ztvárnila postavu lodní mechaničky Kaylee Fryeové. Tuto roli si zopakovala i v navazujícím filmu \"Serenity\" (2005). V letech 2007–2009 hrála doktorku Jennifer Kellerovou ve sci-fi seriálu \"\", v roce 2012 účinkovala v seriálu \"\"\n\nSpolupracuje s nadacemi bojujícími proti dyslexii a AIDS.\n\nV letech 2003–2011 byla vdaná za herce Matta Andersona. V červenci 2016 si vzala svého přítele Charlieho Ritchieho, se kterým má syna Wildera Cathcarta Ritchieho (narozen v prosinci 2015).\n\n"}
{"id": "123765", "url": "https://cs.wikipedia.org/wiki?curid=123765", "title": "Paseka (Radkov)", "text": "Paseka (Radkov)\n\nPaseka () je místní část obce Radkov v okrese Tábor. V roce 2011 zde trvale žilo 24 obyvatel. Jedná se původně o zemědělskou osadu nedaleko Tábora založenou začátkem 15. století, se dvorem, jenž se nazýval ještě v roce 1421 \"Černohlav.\"\n\nPrvní písemná zmínka o vesnici pochází z roku 1423. Dvůr drželi původně páni z Rožmberka a prodali jej v roce 1464 Janovi z Miličína. V 16. století měla ves v zástavě obec Táborská]] a byli tu 4 „osedlí“.\n\nV roce 1552 koupil Paseku Zikmund z Malovic. V 17. století byl zde vybudován samostatný poplužní dvůr, na němž se připomíná v roce 1642 Alžběta Anežka Malovcová, rozená Tomková z Čejkova. Roku 1668 sídlil na statku Jiří Mařan Bohdanecký z Hodkova se svojí ženou, rozenou Bervidovou ze Sedlečka a po nich následoval Karel Maxmilian Kořenský z Terešova. Ten ovšem prodal 7. ledna 1678 Paseku „\"…s lidmi osedlými i neosedlými, odjinud propuštěnými a k témuž statku přináležijícími i sběhlými, odkudž žádný se nevymiňuje, mimo čeládky, která ne odtud, ale z Chlumečku pochází…\"“ za 4000 zlatých subpřevoru konventu kláštera augustiniánů v Táboře. V červenci 1681 koupila od Augustiniánů ves Mikuláš z Weitmüllerů za 4800 zlatých.\n\nDále se zde vystřídali Adrian z Weitmülleru (1690), Samuel Černický se svojí ženou Křemenovou ze Sedlečka (1697), kteří na statku konali „adamitské bohoslužby“ a Kryštof Albert Kořenský z Terešova (1701). V roce 1738 koupil Paseku hrabě Václav Hynek Deym ze Stříže a připojil ji k chotovinskému panství. V osadě ustavil rychtářem Františka Bukvaje (Buquoy) z Radkova, jenž na usedlosti čís. 3 založil pivovar, který však již začátkem 19. století přestal fungovat a zanikl.\n\n\n"}
{"id": "123769", "url": "https://cs.wikipedia.org/wiki?curid=123769", "title": "Čejkovice (okres Znojmo)", "text": "Čejkovice (okres Znojmo)\n\nObec Čejkovice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o vesnici pochází z roku 1248. Původní ves Čejkovice stála pravděpodobně mezi Oleksovicemi a Hostěradicemi, v místě Oleksovického rybníka. K roku 1531 jsou Čejkovice zmiňovány jako pusté.\n\nSoučasné Čejkovice byly založeny počátkem 18. století. Vznikly v roce 1711 po příchodu části obyvatel z třicetiletou válkou poničených nedalekých Mackovic. V roce 1788 byla v těsné blízkosti Čejkovic založena vesnice Heřmanov, obě osady měly společný kostel a poté i školu. Heřmanov byl v roce 1948 administrativně sloučen s Čejkovicemi. Původní obyvatelé německé národnosti zde dnes už nežijí. Pováleční osídlenci pocházejí z oblasti Moravy při hranicích se Slovenskem (Starý Hrozenkov, Žítková).\n\n\n\n"}
{"id": "123771", "url": "https://cs.wikipedia.org/wiki?curid=123771", "title": "Zálesí", "text": "Zálesí\n\nObec Zálesí (do roku 1949 Šreflová, ) se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1786.\n\n\n\n"}
{"id": "123773", "url": "https://cs.wikipedia.org/wiki?curid=123773", "title": "Stálky", "text": "Stálky\n\nObec Stálky () se nachází necelých 11 km zjz. od Vranova nad Dyjí a 27 km západně od Znojma, v okrese Znojmo v Jihomoravském kraji. Žije zde obyvatel. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nPrvní písemná zmínka o obci pochází z roku 1312.\n\n\n\n\n"}
{"id": "123774", "url": "https://cs.wikipedia.org/wiki?curid=123774", "title": "Lubnice", "text": "Lubnice\n\nObec Lubnice (\"německy Hafnerluden\") je obcí v okrese Znojmo ležící asi 10 km od Jemnice jižním směrem nedaleko hraničního přechodu do Rakouska a na hranici tří krajů – Jihomoravského, Jihočeského a Vysočiny. Lubnice je počtem obyvatel nejmenší obcí mikroregionu Vranovsko - Bítovsko, žije zde obyvatel. V centru obce zaujme kostel sv. Jiří z počátku 18. století, barokní fara a téměř neporušená venkovská zástavba s dochovaným urbanistickým jádrem. Novou dominantou lubnické krajiny se v období první republiky stala budova základní školy. \nLubnice leží ve zvlněné krajině Jevišovické pahorkatiny. Katastr obce prokazuje velmi nízkou lesnatost. Výškový rozdíl terénu se pohybuje od 390 do 481 m n. m. Územím protéká řeka Želetavka s pravostranným přítokem Blatnicí. Území obce je ohroženo poddolováním následkem těžební činnosti a sesuvy půd. Lubnice má poddolované území v rozsahu 21,9 ha.\n\nVzhledem k řídkému osídlení a absenci těžkého průmyslu patří katastrální území Lubnice k oblasti se zachovalou přírodou. 89 % lesů zastupují rychle rostoucí jehličnany. Z jehličnanů převažuje smrk, následuje borovice a modřín. Z listnatých stromů se vyskytují nejčastěji buky. Na loukách u Želetavky a Blatnice najdeme rašelinné a slatinné louky. Květenu vlhkých luk narušila rekultivace na ornou půdu. Jestřáb lesní, poštolka obecná, sýc rousný, datel černý, krkavec velký a čáp černý jsou běžnými ptačími druhy. V lesích žije jelení a srnčí zvěř, liška a divoké prase. Z menších obratlovců je běžný rejsek horský a hraboš mokřadní. Zastoupení obojživelníky je hojné – čolek obecným, blatnice skvrnitá, kuňkou obecnou, skokan hnědý, ropucha obecná. Slepýš obecný a zmije obecná jsou celkem hojnými plazy. Ve několika lokalitách jsou vyhlášena chráněná území.\n\nNa jaře a na podzim dosahuje průměrná teplota 6 až 7 °C. Průměrná roční hodnota dešťových srážek je okolo 570 mm. Zima v oblasti Lubnice bývá o něco delší než na Znojemsku – je chladnější a vlhčí. Sníh se drží déle zejména v lesních údolích. Teplota v lednu dosahuje v průměru -4 až -5 °C. Léto bývá kratší a chladnější. Průměrná teplota v letních měsících je 16 až 17 °C.\n\nNa středověké osídlení území obce germánským obyvatelstvem poukazují dvě skutečnosti, nejen samotné Ui – nářečí, kterým hovořilo vysídlené německé obyvatelstvo jihozápadní Moravy, ale také toponyma dochovaná v archivních mapách, dokládající kolonizaci z Bavorska a Horní Falce, ale i z Lužice, Slezska či Saska.\n\n\"1331 Hafnerluwen, 1348 Hafnerluben, 1350 Lubnnycz, 1372 Hafnerluden, 1464 z Lubnicze, 1570 Lubnicze, 1780 Hafnerluden, 1720 a 1751 Hafnerluden, 1846 a 1872 Hafnerluden a 1918 Lubnice.\"\n\nU německého názvu obce Hafnerluden etymologové poukazují na těžbu \"cihlářské a hrnčířské hlíny\" a následné spojení dvou německých slovních základů „Hafner“ (hrnčíř, kamnář) a „Luden“ = schmutziges Wasser (špinavá voda). U názvu Lubnice se někteří etymologové z 19. stol. přikláněli k odvození od slovanských \"lubin\". Jiné vysvětlení přináší spojení polského (slovanského) slovního základu \"łub\" (Baumrinde – kůra stromů) a německého sufixu ice/itze (obdobně jako Runitz, Lischkowitz, Ungarschitz). Stejný název nesl cisterciácký klášter „Łubnitz” (Łubnice, nyní Velkopolské vojvodství) z první poloviny 13. soletí. Kláštery Ołobok a Łubnice na řece Prosna (1239–1241) získaly povolení provádět lokaci podle německého práva (Lokalisierungserlaubnis auf deutschem Recht). S kolonizací ze severu je spojeno také obdarování cisterciáckého kláštera v Oslavanech z roku 1312 řeholní sestrou Isoldou, manželkou Matěje z Fulštejna (rod pocházel z Vestfálska) a to zbožím v Menharticích, Hluboké, Bělčovicích, Uherčicích, Kozojedech, Stálkách, Stupešicích a Křepicích. Německý název lubnické polní trati „Frauenlocher” připomíná majetky ženského kláštera (území klášterních lesů).\n\n\"Beim handigen Baum, Eichen, Frauenlocher, Gemeindegraben, Gerichtsholz, Gulpen, Hintaus, Hafnergraben, Hinterm Turm, Hofacker, Krautzacker, Laimacker, Laschan, Lischkowitz, Schibaschka, Steinbiegl, Ungarschitz Feld, Wapka, Grafit Graben, Kühberg, Kaltenlüfs, Zugab a Runitz.\"\n\nDoložení obecní pečeti je datováno až od roku 1750. Uvnitř kruhového nápisu DORF HOFNER LVDEN je vyobrazen patron kostela sv. Jiří na koni probodávající pod ním draka. Při velkém požáru v roce 1856 měla shořet i pečetní sada. Od druhé poloviny 19. století obec používala pečetidlo pouze s nápisem. Obecní znak Lubnice nevlastnila jak před rokem 1989, tak ani po něm. Pozemkové knihy jsou vedeny od roku 1654 a nyní deponovány v MZV Brno. Matrika vedená od roku 1683 na faře ve Vratěníně, od roku 1726 na faře v Lubnici a urbář z roku 1626 jsou uloženy taktéž v MZV Brno.\n\nZaloženou ves Lubnici najdeme na přelomu 13. a 14. století ve spojení s pány z Klingerberka, jejichž rod je původem ze Švýcarska. Jan z Klingerberka a jeho syn Jindřich se pohybovali ve společnosti krále Jana Lucemburského a moravského markraběte Karla. Časopis Matice Moravské popisuje německé rytířstvo ve službách krále jako panské Němce:\n\nZa svou chrabrost na křížových taženích do Litvy a Pruska si Jan z Klingerberka vysloužil v roce 1319 ves Mladoňovice u Jemnice. Již v roce 1317 ale potvrzuje klášteru v Gerasu jeho patronátní práva k farnosti \"Fratting\", ke které patřilo popluží v Lubenci (snad dolnorakouská ves Luden) a Sonovci, ves Rancířov, v Mešovicích dědiny platné, v Lubnici (Hafnerluden) dvůr s dědinami platnými, v Kostnikách dědiny platné. Majetky na Moravě obdržel společně s rakouským hradem Tyrna, které patřily k hrabství Litschau a Heidenreichs s městečkem Vratěnín. Hrabství měl od Habsburků získat v roce 1314.\n\nDalší zpráva o Lubnici pochází z roku 1331, kdy Smil a Čeněk z Lichtenburka povolují bývalému purkrabímu hradu Bítova \"Benkovi\" prodat lány u \"Hafnerluwen\" Konrádovi (purkrabímu na Bítově a Frejštejně) a jeho ženě Budislavě. V roce 1348 udělil markrabě Karel lénem Jindřichovi z Waldsee městečko Vratěnín s Rancířovem a dalším zbožím, mj. také Lubnici s okolními dědinami. V roce 1350 prodala ovdovělá Juditt z Lovčovic v Lubnici dvěma bratrům ze \"Sichelbachu\" zděděný mlýn a statek. Donace z roku 1372 dokládá nejen existenci vesnice, ale také založení tvrze a patronátní právo nad farou ve Vratěníně. Rytíř Seifried z \"Hafnerluden\" (stejného erbu jako bratři ze Sichelbachu) s manželkou Bohuslavou zřídili na hradě v \"Hafnerluden\" kapli sv. Jiří a sv. Kateřiny, farnímu kostelu ve Vratěníně věnovali oltář sv. Petra a k tomu jednoho kaplana.\n\nDonační listinou Seifrida a Bohuslavy je také potvrzena založená ves Korolupy, kde byl jeden z příbuzných pravděpodobně obdařen majetkem. V roce 1466 je uváděna jistá Machna z Jogenreitu a Neudorfu/Nové Vsi (Nové Sady), která přenechala své majetky v Lubnici a dva lány v Korolupech Linhartovi z Hobzí. Touto kupní transakcí se obec dostala do državy pánů z Hradce. Po rozdělení krajířských statků v roce 1487 se část obce spolu s Frejštejnem a Vratěnínem objevila v držení Lipolta a Jindřicha z Krajku. Tvrz v Lubnici se třemi lány měl v majetku Zikmund Krokvicar z Nové Vsi. Tu mu propustil z manství roku 1493 Půta z Lichtenburka. Zikmund Krokvicar prodal zbytek vsi Lipoltovi z Krajku až v roce 1501.\n\nV roce 1564 zapsal Václav Krajíř z Krajku tvrz Nové Uherčice, tvrz a městečko Vratěnín a vsi, mj. též Lubnici, Adamu Volfovi Krajířovi, ten prodal obratem majetky Volfovi Štrejnovi ze Švarcenavy, čímž se Lubnice dostala pod panství uherčické a následně koupí Friedricha Jankovského z Vlašimi pod panství Bítova. Držba Jankovských měla pro obec, jak se později ukázalo, značný význam. Obyvatelé se dočkali nového kostela, fary a školy.\n\nAž do roku 1918 byla obec vedena jako ryze německá. Do roku 1849 spadala pod panství Bítov, které dále tvořilo samotné městečko Bítov, Vysočany, Oslnovice, Malý Dešov – 6 gruntů patřilo kdousovské faře, Velký Dešov, Zblovice, Chvalatice a osada Nový Dvůr. Poddaní byli označováni za pilné, pracovité a vytrvalé obyvatelstvo, jehož hlavní obživou bylo zemědělství. Přivydělávali si předením bavlny a obchodem se dřevem. Jednalo se hlavně o německé katolíky, ale žila zde i malá židovská komunita. Po vydání patentu v roce 1775 robotovali sedláci průměrně 3 dny v týdnu s potahem, od 24. června do 28. září 1-2 dny pěšky. Sedláci v Lubnici a někteří v Korolupech a Mešovicích se mohli z roboty vykoupit. Rychtáře a lesníky vrchnost roboty zprostila. V roce 1850–1855 byla obec začleněna k Podkrajskému úřadu ve Znojmě, v letech 1855–1868 pod Okresní úřad v Jemnici, v letech 1868–1896 pod Okresní hejtmanství v Dačicích, od roku 1896 pod Okresní hejtmanství v Moravských Budějovicích – soudní okres Vranov nad Dyjí, od roku 1896 pod soudní okres Jemnice.\n\nObilí vozili lubničtí sedláci na týdenní trhy do Znojma, Dačic a do rakouského Waidhofenu (za první republiky do Jemnice). Přes Želetavku se na panství nacházely jen dva mosty, jeden v Lubnici a druhý v Bítově. Jinak se využívalo brodů (například v Korolupech). Obživu zajišťoval také vápencový lom u Zblovic. Sloužil hlavně pro potřebu velkostatku, ale hodně vápence se i prodávalo. Při vápencovém lomu stály dvě vápenné pece, větší s obsahem přes 200 měřic a menší o 100 měřicích. Na Vranči se nacházel panský statek, myslivna a panská cihelna s produkcí 20 000 cihel a 5 000 tašek na jedno pálení. Ta provozovala zemědělský Nový dvůr u Chvalatic, dvůr ve Vysočanech a v Malém Dešově. Ve Vysočanech a v Malém Dešově měla vrchnost ovčince. Chov prasat nebyl významný. Rybníky se využívaly jen minimálně. Významu nabývalo lesní hospodářství. V lese se hospodařilo na 3 825 jitrech a 20 plošných sázích. Všechny mlýny na panství byly obhospodařovány v dědičné držbě. Vrchnost postupně odprodala i 6 hospod. V těch však měla právo prodeje vlastního piva a pálenky.\n\nDo dědičného majetku vrchnost prodala i potašárnu u Chvalatic, vinopalnu v Bítově a Lubnici. Obživou židovských komunit býval téměř u všech rodin obchod. Podomní obchodníci vykupovali staré hadry, kůže, peří nebo prodávali po okolí drobné kramářské a střižní zboží. Židovským povoláním bývala dále výroba pálenky v pronajaté vrchnostenské vinopalně. Židovská komunita se soustředila kolem Starého Hobzí, kde je také až do roku 1849 evidován ve funkci mohela pro rituální obřízku Emanuel Lampl z Hafnerluden. Rodina Lamplova provozovala v Lubnici vinopalnu, obchod a řeznictví (r. 1887 Lampl Wolfgang), později hostinec (r. 1904 a 1907 Lampl Moritz). Budova hostince porostlá vinnou révou poskytovala letní posezení na malé zahrádce před hostincem. Do roku 1911 jsou mimo hostince a obchodu Lamplových evidováni: 2 koláři, 1 kovář, 1 krejčí, 1 mlynář, 1 obchodník s dobytkem, 1 švec, 1 podkovář a 1 stolař.\n\nV roce 1871 přistoupilo okresní hejtmanství v Dačicích ke zřízení poštovního úřadu v Polici s pěší pochůzkou do Jemnice a povozní poštou. Doručovací obvod sestával z obcí a usedlostí: Police/Pullitz, ves, panský dvůr, myslivna s panským mlýnem/Hofmühle, Nový mlýn/Neumühle, Bahnů mlýn/Bahnamühle, Kostníky/Gössling, Klásků mlýn/Klaskamühle, Kostníky-Rajmondů mlýn/Raimundmühle a Raimundhof, mlýn a dvůr, Kdousov/Gdossau, Tříletý mlýn/Dreijährige, Lubnice/Hafnerluden s mlýnem, Jiratice, Dobrá voda/Gutwasser, osada, Mladoňovice. V roce 1907 je ve vsi zmíněna již c. k. poštovní sběrna (Postablage), kterou obsluhoval jako poštmistr Karl Toifl, ředitel školy v Lubnici (kolorovaná fotografie z roku 1910).\n\nS těžbou hrnčířské hlíny, popřípadě s výrobou tuhové keramiky, souvisí německý název obce \"Hafnerluden\". Grafit z Hafnerluden (Lubnice) byl známý po celém světě. Další doly se nacházely na Lesné, Římově, v Podmyčích a u Nového Hrádku. Před slévárenským průmyslem nacházela tuha využití hlavně v kamnářství. Tuha z \"Hafnerluden\" (také Bítov, Podmyče a Staré Město pod Landštejnem) měla své odběratele hlavně v Americe a v Anglii. V letech 1830–1862 došlo kvůli trvající občanské válce v Severní Americe k utlumení těžby. Dalším odběratelem grafitu se stala tyrolská firma na kamna a mosaz „Hafnerei Betrieb der Messingfabrik zu Achenrain“.\n\nPrvní zmínka o zahájení těžby grafitu v Lubnici se objevuje v roce 1829. V roce 1854 jsou uváděni jako majitelé dolu, při kterém se nacházely dvě zkušebny grafitu, dědicové M. J. Mayera. Důlní jámy nesly název Bernhard, Martin, Joseph a Barbara. V roce 1862 byla založena v horní knize u krajského soudu v Olomouci vložka na další důlní objekt \"Louise\" (Louisen-Zeche, Graphitbergbau in Hafnerluden). Důlní pole se 4 povrchovými jámami provozoval Karl Krieg. V roce 1870 byl důl Aloisem Heschlem při veřejné dražbě nabídnut k prodeji a to s vyvolávací cenou 131 zlatých a 22 krejcarů. V roce 1885 důl vlastnil Carl Wissiak. Cirkel Fritz v kanadské Otavě v roce 1908 ve své příručce o grafitu píše:\n\nV souvislosti s plány na elektrickou dráhu Podyjím, která měla vést ze Znojma do Dolních Rakous (Raabs an der Thaya) a spojit Severozápadní dráhu a Dráhu Františka Josefa, obnovil v roce 1908 těžbu grafitu v Lubnici a Podmyčích lékárník Čech z Blanska. V roce 1911 už byla těžba grafitu v prostoru Vratěnína, Lubnice, Mešovic (Neuhof, Burgstadtler Berg), Korolup (Suchá hora), Cornštejna, Zblovic, Chvalatic a Vratěnína zastavena a pokračovala na dolnorakouském území.\n\nV časopise „Algemeine deutsche Garten - Zeitung” vyšlo 6. února 1831 oznámení o členství pana faráře Johanna Klammertha z Hafnerluden ve spolku „Gartenbau Gesselschaft” se sídlem v Bavorsku (Frauerndorf). Pod jemnickou stanicí Moravského spolku hedbávnického / Mährischer Seidenbau-Verein se sídlem v Olomouci se nacházelo také několik občanů Lubnice: sedlák Веigl Franz, starosta Веigl Jacob, sedlák Beigel Josef, sedlák Stollhof Franz, polesný Stef Каrl a učitel Toifl Karl. Od roku 1909 fungovala v obci místní skupina spolku „Bund der Deutschen” a od roku 1910 místní skupina spolku Deutscher Schulverein. Hasičský spolek Freiwillige Feuerwehr se těšil velkému uznání. Jeho stanovy vešly v platnost roku 1908. Katolický modlitební spolek \"Herz Jesu und Maria Verein\" se scházel na faře.\n\nPo vzniku Československa nabírala národnostní otázka stále více na významu. Deutscher Kulturverband přebíral od roku 1919 místní skupiny německého školního spolku Deutscher Schulverein. V Lubnici ke změně stanov a založení spolku Deutscher Kulturverband došlo v roce 1924. Ve vsi vznikla také pro práci na jazykové hranici a na základě hesla „Svůj k svému!“ v roce 1930 česká verze Svazu Němců Národní jednota pro jihozápadní Moravu. Jednota se snažila zvyšovat počet českých duší a veřejným či soukromým používáním české řeči posilovat český ráz obce. Podporovala český turistický ruch, české tiskoviny a založení české knihovny. Obranná jednota prosadila v obci vybudování české školy, ale vyžadovala také české bohoslužby a české zápisy do matriky.\n\nCentrem české nacionální tělovýchovy se stala sousední obec Police s fungujícím Sokolem. Německé obyvatelstvo reagovalo ve Vratěníně založením tělovýchovného spolku Deutscher Turnverband. Realizace hesla „Domů do říše!“ znamenala i pro Lubnici rozpuštění všech sdružení a spolků, popřípadě jejich převedení do odpovídajících říšskoněmeckých organizací podřízených NSDAP. Po druhé světové válce fungovala v obci místní organizace KSČ se zapojením mládeže v pionýrské organizaci. V roce 2004 došlo k obnovení Sboru dobrovolných hasičů.\n\nNa ukončení první světové války a vznikající Československo 28. října 1918 reagovaly německé obce nejprve 31. října 1918 shromážděním zástupců obecních zastupitelstev dačického politického okresu a soudního jemnického okresu ve Slavonicích a na krajském shromáždění 3. listopadu 1918 ve Znojmě vytvořením Německorakouské provincie Deutschsüdmähren (Německá jižní Morava). Situace v obci se po připojení německých obcí k Československu zásadně změnila. Úprava zemské hranice v mezistátní posílila váhu českého obyvatelstva. Obyvatelstvo německé národnosti pokleslo přesunem státní moci do českých rukou a změnou politického zřízení do postavení národnostní menšiny. V období první republiky (1924/28) přibyl v obci legionářský trafikant, dále jeden zámečník a obuvník. Hostinec držel Johann Michal. Obyvatelé Lubnice hospodařili na 26 zemědělských závodech.\n\nNejvětší tlak tzv. „čechizace“ vnímali Němci ve školské oblasti, ve veřejné správě a při zadávání státních zakázek. Výnosem ministerstva školství a národní osvěty ze dne 25. listopadu 1929 byla v obci zřízena \"obecná a občanská škola\". Do školního obvodu spadaly obce: Bačkovice, Police, Kostníky, Uherčice, Lubnice, Korolupy, Vratěnín a Mešovice. Všechny obce měly podle ministerstva školství s Lubnicí silniční spojení při vzdálenosti 3-4 km, jedině obec Kostníky byla od Lubnice vzdálena přes 5 km.\n\nObec Lubnice byla připojena v letech 1938–1945 k Třetí říši a spolu s obcemi Vratěnín, Uherčice, Mešovice a Korolupy patřila pod Reichsgau Niederdonau – Říšskou župu Dolní Podunají s politickým centrem ve městě Horn. Po vyhlášení ukončení války přijeli do obce 9. června 1945 partyzáni pod velením plukovníka Hobzy. Nejprve procházeli jednotlivé domy a hledali bývalé nacisty nebo vojáky wehrmachtu. Lubnického koláře Franze Heße dovlekli čeští četníci z Drosendorfu a ve Vratěníně ubili. Německému obyvatelstvu bylo přikázáno, aby se během půl hodiny shromáždilo před kostelem se zavazadlem do 30 kg. Následně bylo spolu s občany z Korolup, Mešovic, Uherčic a Vratěnína přes hraniční přechod ve Vratěníně vyhnáno do sovětské okupační zóny Rakouska. Jednalo se především o ženy a děti a staré obyvatele, kteří byli vytrženi z jejich rodinného, pracovního a společenského života a úplně materiálně oloupeni. Vyhnané obyvatelstvo bylo vysídleno z 90 % do Západního Německa – Baden-Württemberg, menší část do Východního Německa, 10 rodin zůstalo v Rakousku. Hrabě Haas, majitel velkostatku Bítov, se zastřelil, k vyvlastnění bítovského majetku nedošlo. Stát i tak převzal hrad Bítov do národní správy a v roce 1949 zpřístupnil veřejnosti.\n\nPo osvobození dostaly Národní výbory a Správní komise pokyny ke konfiskaci německého majetku a dosazování „národní správy“. Během padesátých let byl systematicky komunistickou stranou likvidován a perzekvován sedlácký stav a církev. V rámci „Akce Kulak“ Lidový soud odsoudil sedláka Antonína Švandu a následně po zabavení celého majetku vystěhoval všechny příslušníky rodiny z okresu Moravské Budějovice. V Lubnici nastartovala KSČ proces kolektivizace rozoráním mezí a založením JZD v roce 1952, v roce 1964 došlo ke sloučení se Státním statkem Lesná. Na počátku padesátých let se Lubnice dostala na desetiletí přímo do hraničního pásma. Do oblasti se nasunulo vojsko a pohraniční stráž. V roce 1976 spadá obec pod střediskovou obec Uherčice se sloučeným Místním národním výborem pro obce Uherčice, Korolupy, Mešovice a Lubnice. Předsedou byl zvolen Ladislav Tesař. V 70. a 80. letech se rozmohla typizovaná výroba panelových dřevostaveb, která zasáhla i Lubnici (kulturní dům 1974) a v roce 1980 vybudovali občané v akci „Z“ betonové koupaliště.\n\nLubnice byla do roku 1849 součástí panství Bítov, v roce 1850–1855 začleněna k Podkrajskému úřadu ve Znojmě, v letech 1855–1868 patřila pod Okresní úřad v Jemnici, v letech 1868–1896 Okresní hejtmanství v Dačicích, od roku 1896 Okresní hejtmanství v Moravských Budějovicích – soudní okres Vranov nad Dyjí, od roku 1896 soudní okres Jemnice, v letech 1938–1945 okres Horn, říšská župa Niederdonau, v letech 1945–1960 pod okres Moravské Budějovice a od této doby je součástí znojemského okresu. Obec je členem Jemnického mikroregionu a Sdružení pro rozvoj a obnovu obcí Vranovska. V komunálních volbách volí pětičlenné zastupitelstvo obce, ze zákona č. 128/2000 sb. o obcích kontrolní a finanční výbor.\n\nDostupnost města Znojma autobusovou dopravou, ale i ostatních měst Jemnice, Moravských Budějovic a městyse Vranov nad Dyjí se něco málo zlepšila po 1. červenci 2010 zařazením do IDS JMK. Přestupním místem na území mikroregionu jsou obce Lesná a Bítov, některé spoje vyjíždějí z Vranova nad Dyjí. Přestup mezi autobusy a vlaky probíhá v obci Šumná. Vzhledem k tomu, že děti navštěvují ZŠ v Lubnici, jsou autobusové spoje obohaceny během školní docházky o tzv. školní autobusy, které jsou občany hojně využívány. Chybí večerní spoje po 20. hodině. Na zajištění své dopravní obslužnosti se obec finančně podílí. Blízký hraniční přechod s Rakouskou republikou Vratěnín–Drosendorf umožňuje obyvatelstvu dojíždět za prací také do obcí a měst Dolního Rakouska. Železnice hraje pro Lubnici vedlejší roli. Obcí vedou autobusové linky:\n\nObec Lubnice byla v roce 1936 elektrifikována a připojena k síti Západomoravských elektráren v Oslavanech. Plynofikaci prováděla firma GAsAG z Brna. V roce 2000 uzavřely obce Vratěnín, Uherčice, Oslnovice, Vysočany, Korolupy a Lubnice dobrovolný spolek \"Plynofikace obcí Vratěnín a okolí\". V roce 2009 po ukončení plynofikace ve všech zapojených obcích byl spolek rozpuštěn. Zapojená území se stala vlastníky středotlakých plynofikačních rozvodů a domovních přípojek. Veřejný vodovod v obci není, obyvatelé využívají vlastní studny. V roce 1974 byl vybudován obecní sál s hostincem. Hřiště a tělocvična se nachází v budově ZŠ Lubnice. Obecní knihovna je vedena v budově obecního úřadu. Kanalizace bez napojení na ČOV pochází z 80. let 20. století. Základní škola a hřbitov vytváří po pravé straně severní dominanty obce.\n\nHlavním rekreačními funkcemi širšího území je dlouhodobá a krátkodobá rekreace s volným a vázaným cestovním ruchem, individuální chatovou a chalupářskou rekreací a ostatními krátkodobými rekreačními aktivitami. Nejbližší Turistické informační centrum je v Jemnici a ve Vranově nad Dyjí. Scenérie místní krajiny je největším turistickým lákadlem. Krajina je součástí navržené chráněné krajinné oblasti Bítovsko.\n\n\n\n"}
{"id": "123775", "url": "https://cs.wikipedia.org/wiki?curid=123775", "title": "Slatina (okres Znojmo)", "text": "Slatina (okres Znojmo)\n\nObec Slatina () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1287. V okolí se počátkem 19. století kopala železná ruda. Horníci bydleli v kolonii Františkov, která je součástí Újezda. V letech 2006–2010 působila jako starostka Magdaléna Votavová, od voleb 2010 tuto funkci vykonával Lubomír Mandát. V roce 2018 byl starostou zvolen Kamil Ludvík.\n\n\n\n\n"}
{"id": "123777", "url": "https://cs.wikipedia.org/wiki?curid=123777", "title": "Černín (okres Znojmo)", "text": "Černín (okres Znojmo)\n\nČernín () je obec v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1131.\n\n\n\n"}
{"id": "123778", "url": "https://cs.wikipedia.org/wiki?curid=123778", "title": "Plenkovice", "text": "Plenkovice\n\nObec Plenkovice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1343. Ve středověku byly Plenkovice samostatným statkem, existovala tu tvrz. V době husitské se k nové víře klonili i majitelé Plenkovic. Za války mezi uherským králem Matyášem Korvínem a jeho českým protějškem Jiřím z Poděbrad byla tvrz zpustošena. Dne 12. května 1468 vydal uherský král listinu, kterou odebral majetek Štěpána z Plenkovic a spolu s dalším jej daroval prokatolickému Znojmu. Vladislav Jagellonský však darování zrušil. Znojmo převzalo ves definitivně až roku 1481.\n\nNa soutoku Plenkovického a Mramotického potoka vybudovalo město Znojmo na konci 15. století dvacetihektarový rybník. Dosud je ve vlastnictví Znojma a slouží k chovu ryb.\n\n\n\n\n"}
{"id": "123779", "url": "https://cs.wikipedia.org/wiki?curid=123779", "title": "Výrovice", "text": "Výrovice\n\nObec Výrovice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1299.\n\n\n\n"}
{"id": "123780", "url": "https://cs.wikipedia.org/wiki?curid=123780", "title": "Prokopov", "text": "Prokopov\n\nObec Prokopov () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1789. Byla nazvána po svém zakladateli a tehdejším majiteli hostimského panství hraběti Prokopovi z Gatterburgu. V letech 1810–1819 byl v obci vybudován rybník. Škola byla otevřena v roce 1900 v nově postavené budově, která potřebám školství sloužila do roku 1972.\n\nVe funkci starosty samostatné obce se v letech 1863–1945 vystřídalo 15 členů zastupitelstva, nejdéle byli ve funkci Tomáš Čech (1891–1900), Jan Novák (1912–1927) a Karel Fiala (1929–1945). Funkce starosty byla obnovena v roce 1990 a ve funkci se vystřídali Miroslav Lichovník (1990–2006) a František Kašík (od roku 2006).\n\n\n\n"}
{"id": "123783", "url": "https://cs.wikipedia.org/wiki?curid=123783", "title": "Silnice I/31", "text": "Silnice I/31\n\nSilnice I/31 je silnice I. třídy. Specifikem této silnice je, že celá vede v intravilánu města Hradec Králové, kde tvoří II. městský okruh (I. okruh obepíná historický střed města). Vznikl na základě regulačního plánu města, který zpracoval architekt Josef Gočár a nazývá se proto také Gočárův okruh.\n\nSilnice je vybudovaná ve čtyřpruhovém uspořádání a peážuje se silnicemi I/35, I/37 a I/11, potažmo po ní vede evropský tah E442. Celková délka silnice je 6,325 km.\n\n"}
{"id": "123789", "url": "https://cs.wikipedia.org/wiki?curid=123789", "title": "Lustr", "text": "Lustr\n\nLustr je dekorační přístroj, který slouží k osvětlení obytných místností. Nejčastěji se vyskytuje na stropě místnosti, i když vlivem umělecké výstřednosti může být umístěn i na podlaze. Rozlišujeme elektrický lustr a lustr na svíčky. Než se prosadilo elektrické osvětlení, existovaly i lustry plynové.\n\nLustr se skládá z ramen a krku. V závislosti na jeho typu, může obsahovat stojany na svíce a svíčky, nebo objímky pro elektrické žárovky a kabely pro přívod elektrické energie. Kabely jsou skryté uvnitř konstrukce lustru. Lustr se na strop většinou zavěšuje na takzvaný lustrhák. Lustrhák má tvar části šroubovice, který vylučuje spadnutí lustru při jeho naklonění nebo kývání. Lustrhák může být zašroubován v hmoždince nebo v materiálu stropu, například dřevěném.\n\nNejstarší lustry měly tvar kříže a na jejich ramenech byly umístěny svíčky, v pozdějších letech se objevuje na scéně kruhový svícen, kde svíčky byly po jeho obvodu. Podobně jako většina interiéru podléhá i lustr módním změnám a reakcím na umělecké směry, které ovlivňují společnost.\n\nStarobylé lustry se svíčkami byly připevněny na provaz, což umožňovalo jeho spouštění na zem, kde se vyměnily svíčky či případně zapálily. Jeho uchycení muselo udržet váhu několika desítek kilogramů. Rozměrné lustry například v divadlech jsou připevněny na kladkostroji, který umožní lustr při údržbě spustit nebo naopak vytáhnout do prostoru mezi stropem sálu a střechou. Tak je možné se vyhnout stavbě lešení.\n\nNejznámější v dnešní době jsou křišťálové lustry, které jsou výrazným dekoračním prvkem v místnosti. Vybroušené skleněné/křišťálové plochy mají schopnost odrážet světlo, čímž umožňují vytvářet zajímavé obrazce a rozzářit opticky celý lustr.\n\nLustry se liší zejména svým designem. Známé jsou například lustry celokřišťálové, mosazné lustry z křišťálem, benátské lustry ve stylu Murano nebo věhlasné lustry Marie Terezie.\n\nLustr bývá i příčinou úrazů a to převážně hlavy. Stává se, že lustr je díky nízkým stropům umístěn nedostatečně vysoko, což vede ke srážce pohybující se osoby s lustrem. Následkem jsou otoky hlavy a v horším případě i řezné rány od střepů.\n\n"}
{"id": "123794", "url": "https://cs.wikipedia.org/wiki?curid=123794", "title": "Budík", "text": "Budík\n\nBudík je mechanický nebo elektronický přístroj primárně určený pro měření času a sekundárně pro hlasité zvukové upozorňování na časový údaj. V dnešní době jsou používány dva typy budíků - digitální (elektronický) a ručičkový (analogový).\n\nBudík je hodinový stroj, který je nejčastěji využíván pro ranní buzení. Má speciální zařízení (zvonek), který vytváří nepříjemný zvuk, který má za úkol probrat člověka ze spánku. Pro zastavení zvuku je potřeba zmáčknout tlačítko, či zaklapnout páčku, což nutí spícího člověka opustit postel a probrat se.\n\nRučičkový budík má většinou na svém vrcholu dva zvonce, mezi kterými kmitá srdéčko. Jeho rychlé údery způsobují pravidelný zvuk, pro který se vžilo citoslovce „crrrrr“. Je vybaven zpravidla třemi ručičkami. Dvě jsou určeny pro ukazování hodin (malá a velká ručička) a třetí je pro nastavení okamžiku, kdy se má ozvat budící tón. Nevýhodou je, že se většinou takový budík nedá nastavit tak, aby zvonil po více než dvanácti hodinách. Ručičky se ovládají ze zadní strany budíku, kde se nacházejí rotační páčky.\n\nDigitální budík využívá pro vytváření zvuku menší reproduktor, pomocí kterého vydává nepravidelný zvuk podobný siréně. Číslice na budíku jsou znázorňovány na digitálním displeji ve formě nejčastěji arabských číslic od 00:00:00 do 23:59:59. Často je připojena funkce rádia, které se dá nastavit jako forma buzení. Nastavuje se většinou pomocí tlačítek.\n\nV dnešní době jsou funkcí budíku vybaveny různé přístroje, například mobilní telefony.\n\nPrvní historicky doložitelný budík byl sestrojen v norimberském klášteře již roku 1380. Jeho funkcí bylo budit mnichy, aby ráno nezaspali.\n\n\n"}
{"id": "123797", "url": "https://cs.wikipedia.org/wiki?curid=123797", "title": "Stírka", "text": "Stírka\n\nStírka (či občas \"kaménka\") je kamenná nádoba, která se původně využívala jako zásobárna užitkové vody na vesnici pro zvířata, zavlažování a pro běžnou potřebu. Velikost nádoby se lišila podle potřeby, měla tvar krychle či kvádru. V dnešní době se jedná o častý doplněk pro venkovní zahrady, kde se využívají jako přírodně vypadající květináče. \n\nVyráběna byla zejména z místních hornin a to ruční prací - vytesáváním z kamenného bloku. Pro svoji estetickou hodnotu jsou původní stírky oblíbenou prodejní komoditou, což vede k hojnému vykupování na vesnicích a jsou prodávány prostřednictvím překupníků do ciziny.\n"}
{"id": "123800", "url": "https://cs.wikipedia.org/wiki?curid=123800", "title": "Syrovín", "text": "Syrovín\n\nSyrovín ( ) je obec v okrese Hodonín v Jihomoravském kraji, 10 km východně od Kyjova, na potoku Syrovinka. Žije zde obyvatel.\n\nPrvní písemná zmínka o obci pochází z roku 1371. Název obce pochází od osobního jména \"Surov\". V letech 1371–1517 byla v majetku bzeneckého panství, které od roku 1588 po několik generací vlastnili Pruskovští z Pruskova. V roce 2002 byl oficiálně schválen znak obce, ve kterém je zlatý meč a dva vinařské nože se zlatým a červeným hroznem na červenostříbrném štítu.\n\n\n"}
{"id": "123802", "url": "https://cs.wikipedia.org/wiki?curid=123802", "title": "Moravské Málkovice", "text": "Moravské Málkovice\n\nObec Moravské Málkovice se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1307..\n\nV obci k počátku roku 2016 žilo celkem 573  obyvatel. Z nich bylo 297  mužů a 276 žen. Průměrný věk obyvatel obce dosahoval 41,4% let. Dle Sčítání lidu, domů a bytů provedeném v roce 2011, kdy v obci žilo 544  lidí. Nejvíce z nich bylo (17,5%) obyvatel ve věku od 0 do 14  let. Děti do 14 let věku tvořily 17,5% obyvatel a senioři nad 70 let úhrnem 7,7%. Z celkem 449  občanů obce starších 15 let mělo vzdělání 49,4% střední vč. vyučení (bez maturity). Počet vysokoškoláků dosahoval 5,8% a bez vzdělání bylo naopak 0,4% obyvatel. Z cenzu dále vyplývá, že ve městě žilo 251 ekonomicky aktivních občanů. Celkem 90,4% z nich se řadilo mezi zaměstnané, z nichž 74,1% patřilo mezi zaměstnance, 1,6% k zaměstnavatelům a zbytek pracoval na vlastní účet. Oproti tomu celých 50,4% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 274 obyvatel obce (což je 50,4%), se hlásilo k české národnosti. Dále 112 obyvatel bylo Moravanů a 1 Slováků. Celých 235 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nŘímskokatolická farnost Orlovice\n\n"}
{"id": "123803", "url": "https://cs.wikipedia.org/wiki?curid=123803", "title": "Studnice (okres Vyškov)", "text": "Studnice (okres Vyškov)\n\nStudnice jsou obec, která se nachází v okrese Vyškov v Jihomoravském kraji. Žije zde obyvatel. Součástí obce je i vesnice Odrůvky.\n\nPrvní písemná zmínka o obci pochází z roku 1342, kdy obec vlastnila Kateřina, vdova po Artlebovi z Boskovic. V nadcházejícím období, více jak tři století (1342–1660), prameny o Studnicích mlčí. V průběhu 17. století náležely Studnice k panství vyškovskému.\n\nV obci k počátku roku 2016 žilo celkem 481 obyvatel. Z nich bylo 236  mužů a 245 žen. Průměrný věk obyvatel obce dosahoval 44,6 let. Dle Sčítání lidu, domů a bytů provedeném v roce 2011, kdy v obci žilo 466  lidí. Nejvíce z nich bylo (16,5 %) obyvatel ve věku od 50 do 59  let. Děti do 14 let věku tvořily 11,6 % obyvatel a senioři nad 70 let úhrnem 9,7 %. Z celkem 412 občanů obce starších 15 let mělo vzdělání 44,4 % střední vč. vyučení (bez maturity). Počet vysokoškoláků dosahoval 3,9 % a bez vzdělání bylo naopak 0,5 % obyvatel. Z cenzu dále vyplývá, že ve městě žilo 215 ekonomicky aktivních občanů. Celkem 88,4 % z nich se řadilo mezi zaměstnané, z nichž 76,3 % patřilo mezi zaměstnance, 0,5 % k zaměstnavatelům a zbytek pracoval na vlastní účet. Oproti tomu celých 49,1 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 179 obyvatel obce (což je 38,4 %), se hlásilo k české národnosti. Dále 127 obyvatel bylo Moravanů a 7 Slováků. Celých 228 obyvatel obce však svou národnost neuvedlo. Z celkového počtu obyvatel se jich k víře hlásí 289 – k římskokatolické církvi 278 věřících.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "123804", "url": "https://cs.wikipedia.org/wiki?curid=123804", "title": "Voděrady (okres Blansko)", "text": "Voděrady (okres Blansko)\n\nObec Voděrady se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1287. V letech 1531–1549 byly Voděrady rozděleny mezi panství černohorské, kunštátské a lysické a toto rozdělení trvalo až do zrušení poddanství. Z roku 1530 pochází listina upravující vztah lysických poddaných k nově zřízenému panskému rybníku se splavem a mlýnem, z roku 1666 je zmínka o pivovaru, který náležel rovněž lysickému panství.\n\nPřevážná část voděradských domů i hospodářských stavení byla ještě v první polovině 19. století postavena ze dřeva. Prvním svobodně voleným starostou po roce 1849 se stal Martin Kučka. Tuto funkci zastával 10 roků. \n\n\n\n"}
{"id": "123805", "url": "https://cs.wikipedia.org/wiki?curid=123805", "title": "Unín", "text": "Unín\n\nUnín je obec v okrese Brno-venkov v Jihomoravském kraji. Rozkládá se v Boskovické brázdě, přibližně 6 kilometrů severovýchodně od Tišnova. Žije zde obyvatel.\n\nPrvní písemná zmínka o obci pochází z roku 1349.\n\n\nSamospráva obce od roku 2016 vyvěšuje 5. července moravskou vlajku.\n\n\n"}
{"id": "123806", "url": "https://cs.wikipedia.org/wiki?curid=123806", "title": "Kašnice", "text": "Kašnice\n\nObec Kašnice (německy \"Kaschnitzdorf\") se nachází v okrese Břeclav v Jihomoravském kraji. Jde o nejmenší obec v okrese Břeclav, žije zde obyvatel. Nachází se v těsné blízkosti Klobouk u Brna, s nimiž byla v historii opakovaně sloučena. Rozkládá se prakticky pouze podél silnice II/380 z Brna do Hodonína.\n\nNázev se vyvíjel od varianty Kaschnitzdorf (1846), Kaschnitzdorf a Kašnice (1872), Kaschnitz a Kašnice (1885). Místní jméno vzniklo podle jména dvorního komisaře Antonína Kaschnitze z Weinberga. Pojmenování je rodu ženského, čísla jednotného a genitiv zní Kašnice.\n\nKašnice patří k nejmladším obcím na Hustopečsku. Byla založena v roce 1785 svobodným pánem Antonínem Valentinem Kaschnitzem z Weinbergu na pozemcích bývalého premonstrátského kláštera v Zábrdovicích, který byl zrušen na základě josefínských reforem v roce 1784 a jehož pozemky připadly náboženskému fondu. Každá rodina, z nichž většina pocházela z Chrudimského kraje, dostala 17 měřic pole, jednu měřici luk a pastvin. Po založení měla obec 36 usedlostí, pastoušku, hospodu „Zastávka“ a dva vodní mlýny. Všichni noví osídlenci byli evangelického vyznání. Do zániku patrimoniální správy v roce 1848 patřila Kašnice ke statku klobouckému, v letech 1850–1867 byla s městem sloučena. K dalšímu sloučení s Klobouky došlo od 1. srpna 1976 do 23. listopadu 1990. V období let 1850–1949 byla obec trvale součástí okresu klobouckého, od roku 1960 je součástí širšího okresu Břeclav.\n\nPodle sčítání 1930 zde žilo v 49 domech 213 obyvatel, z nichž se 212 hlásilo k československé národnosti. Žilo zde 17 římských katolíků a 196 evangelíků.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nV letech 2010 až 2014 byl starostou Pavel Přibyl. Na ustavujícím zasedání zastupitelstva 3. listopadu 2014 byla do této funkce zvolena Marie Vysloužilová.\n\nZnak obce vychází ze znaku svobodného pána Kaschnitze z Weinbergu se zlatým lvem vpravo obráceným, držícím v předních tlapách káď se solí. Autor znaku, Josef Zelinka ze Šitbořic ho upravil tak, aby charakterizoval zemědělství, základ ekonomiky obce. Popis znaku, který obec obdržela rozhodnutím předsedy Poslanecké sněmovny 13. února 1996, zní: „V zeleném štítě stříbrný lev s červenou zbrojí, držící v tlapách zlatý hrozen.“\n\n\n"}
{"id": "123807", "url": "https://cs.wikipedia.org/wiki?curid=123807", "title": "Nemojany", "text": "Nemojany\n\nObec Nemojany se nachází necelých 7 km jihozápadně od města Vyškova, v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1131. Nemojany patřily v dávných dobách k řádu Jezuitů, čemuž nasvědčuje název bývalého zájezdního hostince při státní silnici ve směru na Vyškov s názvem Jezovitská. V roce 1891 byl hostinec zbourán a staveniště bylo přeměněno v pole. V obci se nacházely tři mlýny poháněné vodním náhonem – mlýn čp. 37, mlýn Chobot a mlýn Hranáč. Tyto budovy se doposud zachovaly, neplní však svoji původní funkci. Železnice z Přerova do Brna byla dostavěna v roce 1868. V roce 1874 byla zřízena zastávka na katastru obce Nemojany. Tato zastávka byla pojmenována Luleč, protože se o její zřízení obec Luleč přičinila.\n\nV obci k počátku roku 2016 žilo celkem 675  obyvatel. Z nich bylo 334  mužů a 341 žen. Průměrný věk obyvatel obce dosahoval 41% let. Dle Sčítání lidu, domů a bytů provedeném v roce 2011, kdy v obci žilo 654  lidí. Nejvíce z nich bylo (19%) obyvatel ve věku od 0 do 14  let. Děti do 14 let věku tvořily 19% obyvatel a senioři nad 70 let úhrnem 6,9%. Z celkem 530  občanů obce starších 15 let mělo vzdělání 35,5% střední vč. vyučení (bez maturity). Počet vysokoškoláků dosahoval 14% a bez vzdělání bylo naopak 0,2% obyvatel. Z cenzu dále vyplývá, že ve městě žilo 301 ekonomicky aktivních občanů. Celkem 93% z nich se řadilo mezi zaměstnané, z nichž 68,1% patřilo mezi zaměstnance, 6,6% k zaměstnavatelům a zbytek pracoval na vlastní účet. Oproti tomu celých 51,8% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 294 obyvatel obce (což je 45%), se hlásilo k české národnosti. Dále 161 obyvatel bylo Moravanů a 5 Slováků. Celých 272 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nÚzemím obce prochází dálnice D1 a silnice II/430 v úseku Rousínov - Vyškov. Dále zde vedou silnice III. řídy:\n\n\n\n\n"}
{"id": "123808", "url": "https://cs.wikipedia.org/wiki?curid=123808", "title": "Topolany", "text": "Topolany\n\nObec Topolany se nachází v okrese Vyškov v Jihomoravském kraji. Obec leží v údolí říčky Hané přibližně 4 km východně od Vyškova v nadmořské výšce 235 m n. m. Žije zde obyvatel. Je zde známý skanzen.\n\nPrvní písemná zmínka o obci pochází z roku 1349, kdy držel díl vsi Jarohněv z Buchlovic a jeho bratři Ruprecht a Stach z Buchlovic. Po Jarohněvově smrti přešel díl Topolan i s patronátem kostela do rukou markrabího Jošta, jenž jej roku 1407 nechal zapsat jistému Zichovi z Nadachlebic.\n\nDalšími držiteli dílce v Topolanech byli Hanuš z Mělčan a jeho syn Mikuláš, poté Bohdal z Bařic, jenž tento díl intabuloval roku 1447 Protivcovi ze Zástřizl. Roku 1521 po dalších dvou majitelích téhož rodu jsou Topolany vloženy pod správu pustiměřského kláštera, který od roku 1375 drží druhý díl Topolan. S celým klášterstvím tak přešla ves k panství vyškovskému. V roce 1592 zakoupilo město Vyškov v obci mlýn. Po třicetileté válce byla topolanská farnost administrativně vedena z Vyškova a to až do roku 1859, kdy byla opět zřízena samostatná topolanská farnost.\n\nOd 1. ledna 1986 do 23. listopadu 1990 byla obec součástí města Vyškov. Dne 13. června 2015 se měly v obci konat nové obecní volby.\n\nV obci k počátku roku 2016 žilo celkem 324  obyvatel. Z nich bylo 163  mužů a 161 žen. Průměrný věk obyvatel obce dosahoval 41,3% let. Dle Sčítání lidu, domů a bytů provedeném v roce 2011, kdy v obci žilo 321  lidí. Nejvíce z nich bylo (21,2%) obyvatel ve věku od 30 do 39  let. Děti do 14 let věku tvořily 14,3% obyvatel a senioři nad 70 let úhrnem 7,2%. Z celkem 275  občanů obce starších 15 let mělo vzdělání 41,1% střední vč. vyučení (bez maturity). Počet vysokoškoláků dosahoval 4% a bez vzdělání bylo naopak 1,1% obyvatel. Z cenzu dále vyplývá, že ve městě žilo 141 ekonomicky aktivních občanů. Celkem 89,4% z nich se řadilo mezi zaměstnané, z nichž 70,2% patřilo mezi zaměstnance, 2,1% k zaměstnavatelům a zbytek pracoval na vlastní účet. Oproti tomu celých 49,2% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 132 obyvatel obce (což je 41,1%), se hlásilo k české národnosti. Dále 72 obyvatel bylo Moravanů a 9 Slováků. Celých 159 obyvatel obce však svou národnost neuvedlo. Z celkového počtu obyvatel se jich k víře hlásí 137 – k římskokatolické církvi 130 věřících.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec náleží k Jihomoravskému kraji a je jednou z obcí okresu Vyškov. V místních volbách je voleno 7 členů obecního zastupitelstva, ti poté ze svých řad vybírají starostu a jednoho zástupce starosty.\n\nPři volbách do městského zastupitelstva na funkční období 2006–2010 ve dnech 20. října a 21. října 2006 byla v Topolanech volební účast 70.66% s následujícími výsledky (obecní radu později vytvořili zástupci HNPD a KDU-ČSL):\n\nÚzemím obce prochází dálnice D1 a silnice I/47 v úseku Vyškov - Kroměříž. Dále jím vedou silnice III. třídy:\n\n\n\n\n\"Svazek obcí mikroregionu Ivanovická brána\" byl zaregistrován 12. února 2004 a tvoří jej celkem 12 obcí: Ivanovice na Hané, Dětkovice, Hoštice-Heroltice, Křižanovice u Vyškova, Medlovice, Moravské Málkovice, Orlovice, Prusy-Boškůvky, Rybníček, Švábenice, Topolany a Vážany. Předmětem činnosti tohoto svazku obcí je vzájemná pomoc při řešení samosprávných, kulturních, environmentálních i hospodářských problémů a získávání finančních prostředků na podporu cestovního ruchu a projektů v regionu. Sídlem svazku obcí byl ustanoven Městský úřad v Ivanovicích na Hané. Nejvyšším orgánem svazku obcí je valná hromada, poté správní rada, dozorčí rada a jednatel.\n\n\n"}
{"id": "123809", "url": "https://cs.wikipedia.org/wiki?curid=123809", "title": "Milešovice", "text": "Milešovice\n\nObec Milešovice se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1366. Roku 1376 koupil Milešovice Sweydiger Haugvic z Biskupic.\n\nV obci k počátku roku 2016 žilo celkem 682  obyvatel. Z nich bylo 348  mužů a 334 žen. Průměrný věk obyvatel obce dosahoval 40,1% let. Dle Sčítání lidu, domů a bytů provedeném v roce 2011, kdy v obci žilo 663  lidí. Nejvíce z nich bylo (17,2%) obyvatel ve věku od 0 do 14  let. Děti do 14 let věku tvořily 17,2% obyvatel a senioři nad 70 let úhrnem 5,9%. Z celkem 549  občanů obce starších 15 let mělo vzdělání 43,4% střední vč. vyučení (bez maturity). Počet vysokoškoláků dosahoval 6,2% a bez vzdělání bylo naopak 0,4% obyvatel. Z cenzu dále vyplývá, že ve městě žilo 296 ekonomicky aktivních občanů. Celkem 89,9% z nich se řadilo mezi zaměstnané, z nichž 74% patřilo mezi zaměstnance, 0,3% k zaměstnavatelům a zbytek pracoval na vlastní účet. Oproti tomu celých 51,3% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 271 obyvatel obce (což je 40,9%), se hlásilo k české národnosti. Dále 204 obyvatel bylo Moravanů a 2 Slováků. Celých 333 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Otnice. Ta je součástí děkanátu Slavkov - Brněnské dicéze v Moravské provincii.Při censu prováděném v roce 2011 se 188 obyvatel obce (28%) označilo za věřící. Z tohoto počtu se 160 hlásilo k církvi či náboženské obci, a sice 149 obyvatel k římskokatolické církvi (22% ze všech obyvatel obce), dále 3 k pravoslavné, 1 k Církvi československé husitské a 1 k českobratrským evangelíkům.Úhrnem 142 obyvatel se označilo bez náboženské víry a 333 lidí odmítlo na otázku své náboženské víry odpovědět.\n\n\n\n"}
{"id": "123810", "url": "https://cs.wikipedia.org/wiki?curid=123810", "title": "Boleradice", "text": "Boleradice\n\nBoleradice () jsou městys v okrese Břeclav v Jihomoravském kraji, 6 km severovýchodně od Hustopečí na potoku Haraska. Žije zde obyvatel.\n\nNázev se vyvíjel od varianty Boleradicih (1131), de Boleradiz (1235), de Bolehradicz (1255), de Poleradiz (1271), de Polehradicz (1289), de Polerdiz (1298), de Polheradicz (1365), Boleradicz (1373), Pellertitz (1674), Pollehraditz (1718), Polehraditz, Polehradice a Boleradice (1846), Polehradice (1869–1881), Polehradice t. Boleradice (1890–1910) až k podobě \"Boleradice\" v roce 1924. Místní jméno vzniklo z osobního jména Bolerad, k němuž byla připojena přípona -ice a znamenalo ves lidí Boleradových. K variantě Bolehradice byla nářečně přidávaná hláska h. Německá varianta kolísala mezi znělou a neznělou variantou P/Bolehradice. Pojmenování je rodu ženského, čísla pomnožného a genitiv zní Boleradic.\n\nArcheologický výzkum v roce 1942 objevil v katastrálním území obce staroslovanské pohřebiště z období Velkomoravské říše. První písemná zmínka o obci se nachází v soupisu majetku olomouckého biskupství z roku 1141, v němž je uvedeno, že v Boleradicích patřilo pět lánů polí břeclavskému hradskému kostelu. Na listině z roku 1235 je pak uveden Lev z Boleradice, v roce 1310 je zmiňován Ota z Boleradic. První písemná zmínka o bolaradickém hradu pak pochází z roku 1373, někdy mezi lety 1531 až 1535 byl však opuštěn.\n\nPo pánech z Boleradic vlastnili vesnici od roku 1358 páni z Kunštátu, kteří ji roku 1530 prodali pánům z Víckova. Již předtím, v roce 1512 byly Boleradice povýšeny na městečko, což o čtvrt století později stvrdil Ferdinand I. udělením práva tržního. V roce 1535 byla povolena stavba zdejší radnice, v roce 1607 zřízena škola, v roce 1620 byla udělena pečeť. Také bylo uděleno horenské právo s možností výsadby vinic, vznikly rybníky a mlýny.\n\nV roce 1622 byl však Janu Adamovi z Víckova konfiskován majetek za jeho protihabsburský odboj a městys získali brněnští jezuité. Po zrušení jejich řádu v roce 1773 přešla do držení náboženského fondu. V důsledku třicetileté války poklesl počet obyvatel z 650 na pouhých 200 a počet obydlených domů ze 120 na 33, z čehož se obec dlouho vzpamatovávala. V roce 1750 došlo k poddanskému vzbouření, roku 1831 ubylo 51 osob z důvodu cholery, až při sčítání roku 1870 dosáhl počet obyvatel k necelé tisícovce.\n\nV druhé polovině 19. století obec patřila k hustopečskému hejtmanství a ke klobouckému soudnímu okresu. Začaly vznikat spolky jako čtenářský Hrad Polehradský, z podnětu pátera Filipa Toufara vznikla roku 1885 pěvecká Cyrilská jednota, potravní Blahobyt, veřejná knihovna, hasičský spolek založil roku 1896 učitel Cyril Hladký. V roce 1897 bylo sehráno první ochotnické divadelní představení. Na počátku 20. století přibyly pobočky Omladiny, Národní jednoty, Sokola, Orla, včelařského spolku… Za První republiky vznikla četnická stanice, hasičská zbrojnice, Lidový dům, sportovní klub vybudoval fotbalové hřiště, hrála se divadelní představení a pořádaly plesy.\n\nPo osvobození obce z německé okupace 16. dubna 1945 následovalo zřízení střední školy, zdravotního střediska, dětského útulku či oprava kostela. Od 50. let však rozvoj obce stagnoval, což se začalo obracet až od 70. let. V akci Z vznikla nová budova pohostinství, bylo vystavěno kino a víceúčelový společenský sál či nákupní středisko, rozšířena a modernizována škola.\n\nPo roce 1990 byla obec plynofikována, vybudován byl vodovod, obnoven rybník a postavena nová radnice. S účinností od 1. prosince 2006 byl 10. listopadu 2006 obci vrácen status městyse.\n\nZápadně od městečka leží národní přírodní památka Kukle.\n\nV obci k počátku roku 2016 žilo celkem 882 obyvatel. Z nich bylo 425 mužů a 457 žen. Průměrný věk obyvatel obce dosahoval 41,6 % let. Dle Sčítání lidu, domů a bytů provedeném v roce 2011, kdy v obci žilo 860 lidí. Nejvíce z nich bylo (15 %) obyvatel ve věku od 30 do 39 let. Děti do 14 let věku tvořily 14,5 % obyvatel a senioři nad 70 let úhrnem 6,6%. Z celkem 735 občanů obce starších 15 let mělo vzdělání 37,7 % střední vč. vyučení (bez maturity). Počet vysokoškoláků dosahoval 6,9 % a bez vzdělání bylo naopak 0,4 % obyvatel. Z cenzu dále vyplývá, že ve městě žilo 410 ekonomicky aktivních občanů. Celkem 87,6 % z nich se řadilo mezi zaměstnané, z nichž 67,8% patřilo mezi zaměstnance, 2,7 % k zaměstnavatelům a zbytek pracoval na vlastní účet. Oproti tomu celých 48 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 286 obyvatel obce (což je 33,3 %), se hlásilo k české národnosti. Dále 311 obyvatel byli Moravané a tři Slováci. Celých 213 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Boleradice. Ta je součástí děkanátu Hustpopeče – Brněnské dicéze v Moravské provincii. Při censu prováděném v roce 2011 se 370 obyvatel obce (43%) označilo za věřící. Z tohoto počtu se 327 hlásilo k církvi či náboženské obci, a sice 296 obyvatel k římskokatolické církvi (34% ze všech obyvatel obce) a 7 k českobratrským evangelíkům. Úhrnem 152 obyvatel se označilo bez náboženské víry a 338 lidí odmítlo na otázku své náboženské víry odpovědět.\n\n\n\n\n"}
{"id": "123811", "url": "https://cs.wikipedia.org/wiki?curid=123811", "title": "Borkovany", "text": "Borkovany\n\nObec Borkovany (německy \"Borkowan\") se nachází v okrese Břeclav v Jihomoravském kraji. Žije zde obyvatel.\n\nNázev se vyvíjel od varianty \"Burkowan\" (1298), z \"Borkowan\" (1557, 1665), \"Borkowann\" (1673), \"Borkowan\" (1718, 1720, 1751), \"Borkowan\" a \"Borkowaný\" (1846), \"Borkowan\" a \"Borkovany\" v roce 1872. Místní jméno označovalo ves lidí z místa zvaného Borkov, které je odvozeno od přídavného jména borkový.\n\nPrvní písemná zmínka o obci se vztahuje k založení zábrdovického kláštera v roce 1210, kdy byla ves, v listině – pozdějším falzu psaná jako Borcouani nebo Borkowan, spolu s dalšími obcemi v okolí Klobouk darována Lvem z Klobouk tomuto klášteru. V listině nesporně pravé se ves uvádí až v roce 1237. V roce 1511 zastavil klášter vesnici na 50 let Janu Petrovskému a poté ji měl v držení opět až do svého zrušení, kdy se obec stala součástí klobouckého panství a měnila vlastníky spolu s ním. Třicetiletá válka snížila stav obyvatel i obydlených domů na polovinu (viz odstavec Exulanti). V roce 1714 je doložena obecní pečeť s hroznem, krojidlem a květinou, v roce 1749 už jen kosíř s hroznem.\n\nZ listiny datované 1516 vyplývá, že v té době byla vesnice přifařena ke Kloboukům. Již před rokem 1672 zde stál kostel a v roce 1753 byl ustanoven první zdejší kurát a zřízena fara. Její budova v roce 1854 vyhořela i s hospodářskými budovami a musela být znovu zbudována. Již před rokem 1797 stála vedle kostela škola. Po velkém požáru 16. května 1831, kdy shořelo 119 domů a mnoho hospodářských staveb, byla obnovena a v roce 1883 postavena nová dvoutřídní budova. V roce 1836 mnoho obyvatel onemocnělo cholerou. Ve stejné době je v obci doložena vlastní palírna a hospoda.\n\nStejně jako z obce Heršpice aj. odcházeli do exilu i nekatolíci z Borkovan. V Čechách za vlády Marie Terezie zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Z Borkovan pocházeli prokazatelně tito exulanti: \n\n\nNejdostupnější informace jsou v knihách Edity Štěříkové (včetně zdrojů, údajů z matrik i životopisů výše uvedených osob). Potomci českých exulantů žijí v Německu, Polsku, USA, Kanadě, Austrálii, někteří se po 2. světové válce vrátili.\n\nPodle sčítání 1930 zde žilo v 322 domech 1373 obyvatel, z nichž se 1369 hlásilo k československé národnosti. Žilo zde 1185 římských katolíků, 178 evangelíků, 1 příslušník Církve československé husitské a 4 židé. V obci k počátku roku 2016 žilo celkem 808  obyvatel. Z nich bylo 409  mužů a 399 žen. Průměrný věk obyvatel obce dosahoval 40,8 let. Dle Sčítání lidu, domů a bytů provedeném v roce 2011, kdy v obci žilo 749  lidí. Nejvíce z nich bylo (15,9 %) obyvatel ve věku od 30 do 39  let. Děti do 14 let věku tvořily 14,7 % obyvatel a senioři nad 70 let úhrnem 7,2 %. Z celkem 639  občanů obce starších 15 let mělo vzdělání 41 % střední vč. vyučení (bez maturity). Počet vysokoškoláků dosahoval 6,1 % a bez vzdělání bylo naopak 0,5 % obyvatel. Z cenzu dále vyplývá, že ve městě žilo 351 ekonomicky aktivních občanů. Celkem 85,5 % z nich se řadilo mezi zaměstnané, z nichž 70,1 % patřilo mezi zaměstnance, 1,1 procenta k zaměstnavatelům a zbytek pracoval na vlastní účet. Oproti tomu celých 50,7 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 272 obyvatel obce (což je 36,3 procenta), se hlásilo k české národnosti. Dále 270 obyvatel bylo Moravanů a 3 Slováků. Celých 169 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Borkovany. Ta je součástí děkanátu Hustpopeče – Brněnské dicéze v Moravské provincii. Při censu prováděném v roce 2011 se 321 obyvatel obce (43 %) označilo za věřící. Z tohoto počtu se 254 hlásilo k církvi či náboženské obci, a sice 216 obyvatel k římskokatolické církvi (29 % ze všech obyvatel obce),dále 4 k pravoslavné a 5 k českobratrským evangelíkům. Úhrnem 128 obyvatel se označilo bez náboženské víry a 300 lidí odmítlo na otázku své náboženské víry odpovědět.\n\n\n\n"}
{"id": "123814", "url": "https://cs.wikipedia.org/wiki?curid=123814", "title": "Hlavatce (okres Tábor)", "text": "Hlavatce (okres Tábor)\n\nObec Hlavatce () se nachází v okrese Tábor v Jihočeském kraji. Žije v ní obyvatel.\n\n\nNázev obce je odvozen od slova \"hlavatci\", tj. lidé hlavatí, mající velkou hlavu. První písemná zmínka o ní se vyskytuje roku 1250 v souvislosti s předáním určitého majetku králem Václavem biskupství pražskému, včetně pozemků ve vsi Hlavatce (\"in villa Glauathci\"). Již v roce 1354 byla v Hlavatcích obsazena fara. Ve 14. století zde bylo vladycké sídlo, tvrz Roubíků, která byla prý v místech statku \"u Dvořáků\", čp. 49. Pan Jindřich Roubík z Hlavatec byl známým válečníkem doby Jiřího z Poděbrad spolčený s rožmberskou stranou. Když se však Jan z Rožmberka přiklonil k uherskému králi Matyáši, stal se z Jindřicha Roubíka z Hlavatec zarputilý nepřítel rodu Rožmberků, který opanoval Netolice. S vymřením rodu Roubíků po roce 1530 byla ves rozdělena na dvě části, které pak přešly do vlastnictví Petra Voka z Rožmberka.\n\nTřicetiletou válkou i Hlavatce patrně hodně utrpěly, tam, kde se nezachoval název domu \"po chalupě\", byl statek vypálen. První zemský katastr, Berní rula z roku 1653 uvádí, že obec patří pod panství bechyňské paní Lidmily Šternberkové. Část vsi patřila také městu Soběslav. Škola byla založena již v roce 1792 pod patronátem knížete z Lobkoviců, školní vyučování probíhalo však i dříve. Nové školní budovy byly stavěny v letech 1865 a 1900. V roce 1908 se ve vsi ustanovilo hospodářské družstvo, které zakoupilo parní mlátičku. Hospodáři platili mírný hodinový poplatek a vzájemně si vypomáhali.\n\nPrvní světové války se zúčastnilo 116 mužů, 16 z nich padlo. Na jejich památku byl roku 1922 v prostoru před školou odhalen pomník. V roce 1923 bylo rozhodnuto o elektrifikaci Hlavatec. Obecním nákladem byly zřízeny přípojky až k rozvodným deskám jednotlivých domů, občané platili pouze instalaci v domě. V roce 1924 tak byla obec prvně elektricky osvětlena, začaly se plně využívat elektrické motory, hlavně k mlácení a řezání dříví. Roku 1930 bylo v Hlavatcích 95 domů, oproti dnešním 116. Většina obyvatel byla rolníky, žili zde také dva řezníci, pumpař, tři hostinští, kolář, kovář, truhlář, obuvník. Za druhé světové války zahynula v koncentračním táboře jedna židovská rodina a další tři občané.\n\nPo válce odešla část lidí pracovat do továren v okolních městech a také se 15 rodin (také ze Svinků a Vyhnanic) odstěhovalo do pohraničí vylidněného odsunem Němců. Při volbách do Národního shromáždění v roce 1946 obdržela v Hlavatcích nejvíce hlasů Československá strana lidová (54,4 %), dále Komunistická strana Československa (19 %), Sociálně demokratická strana dělnická (13,5 %) a Národně socialistická strana (13,1 %). Po únorových událostech vznikl v obci Akční výbor Národní fronty, ostatní politické strany zanikly.\n\nJZD bylo v Hlavatcích založeno v roce 1955, okolí obce výrazně změnilo svou tvář, zmizely úzké pruhy polí a vznikly družstevní lány. Byly postaveny dvě nové drůbežárny a bylo započato se stavbou kravína. V roce 1955 přestali občané Hlavatec topit borkami z rašeliny, tato byla využívána jiným způsobem. V roce 1956 vznikl v obci poštovní úřad, zdejší škola také zakoupila nový televizor, který byl k dispozici v kabinetu školy. Byl to první televizor v obci, další vlastnil předseda MNV. V roce 1958 byla dokončena přístavba školy, v roce 1959 byla započata stavba kanalizace.\n\nZe 60., 70. a 80. let 20. století je v obecní kronice řada záznamů o živém kulturním dění v obci. Proběhla řada oslav MDŽ, dne dětí, také taneční zábavy a událostí všedního dne byly také prodejní výstavy Jednoty - knih, spotřebního zboží, potravin, drogerie. V Hlavatcích se konala ochotnická divadelní představení. Obec se zajímala o provoz školy, která byla rozšiřována o další třídy, kabinety a školní jídelnu. Kronikář zaznamenal také úspěchy a neúspěchy JZD, úrodná a neúrodná léta včetně počasí. Velmi tuhá zima byla například v roce 1963, kdy dlouhotrvající sněhová pokrývka donutila lesní zvěř přicházet až do vsi. Myslivci tak museli zakládat krmení v mnoha místech revíru.\n\nV roce 1964 bylo rozhodnuto o zbourání starého hostince a o stavbě nového, taneční sál byl dán do používání o dva roky později, celý kulturní dům byl však dokončen až v roce 1971. V roce 1970 se první rodiny nastěhovaly do nové bytovky, v roce 1973 byla dokončena kanalizace a další úpravy ve vsi, autobusová čekárna, parkoviště u hřbitova a dokončeno ústřední topení ve škole.Také byla otevřena nová prodejna Jednoty a upraven prostor před ní. Ve vsi také hnízdili čápi, na topole na návsi, kde vyváděli mladé. Byli velmi oblíbeni a obdivováni zvláště turisty v létě.\n\nV roce 1975 přistoupili hlavatečtí k bourání kovárny a k úpravě návsi. Také byla odkoupena parcela na farské zahradě a započato se stavbou mateřské školky. Po důkladném průzkumu vodních zdrojů byla vyměřena trasa vodovodu. U rybníka Rytíře vznikla kolonie chat, rybníky Rytíř, Starý a Vyhnanický byly obleženy rekreanty. První barevný televizor v obci byl zakoupen v roce 1976. Školka byla otevřena v roce 1978 vítáním nových občánků. V tomto roce byl dán také do provozu vodovod. V roce 1983 byla dokončena obřadní síň a upraven prostor před hřbitovem. V dalších letech se občané soustředili na rozšiřování kanalizace a potřebné drobné opravy v obci.\n\nRok 1989 přinesl obci i občanům řadu převratných změn. Někteří odešli pracovat do soukromého sektoru, také obci byl vrácen majetek, z jehož výtěžku je obec spravována. Jsou vystavěny chodníky, opraven obecní úřad, kulturní dům a další.\n\n\nJižně od obce se nachází přírodní památka Kutiny, která je chráněná pro výskyt vzácného rostlinného společenstva.\n\n"}
{"id": "123815", "url": "https://cs.wikipedia.org/wiki?curid=123815", "title": "Bačalky", "text": "Bačalky\n\nObec Bačalky () v okrese Jičín v Královéhradeckém kraji, u hranice Středočeského kraje. Rozkládá se v těsné blízkosti rozsáhlého lesa Křižánek, s vyhlídkou na Krkonoše, a 6 km od spádového městečka Libáň. Vesnice Bačalky a Lično byly sloučeny v roce 1952. Obec leží v nadmořské výšce 374 metrů. Žije v ní obyvatel.\n\nPrvní písemná zmínka o obci pochází z roku 1371. Za vesnicí se poblíž lesa ještě v nedávné době nacházely v orné půdě různé předměty pravěkého původu. Byly to kamenné sekery, pozůstatky ohnišť, úlomky nádob, i přeslen apod. Jejich sbírka byla v minulých dobách zničena.\n\nV dávných dobách neměli lidé živobytí v těchto místech jednoduché. Půda byla velice neúrodná a obyvatelé velice obtížně získávali svou obživu. Bačové pásli na místní pahorkatině své ovce a lkali nad těžkým životem. Po nich jméno bača-lká, Bačalka ⇒ Bačalky.\n\n\n"}
{"id": "123816", "url": "https://cs.wikipedia.org/wiki?curid=123816", "title": "Sudoměřice u Tábora", "text": "Sudoměřice u Tábora\n\nObec Sudoměřice u Tábora () se nachází v okrese Tábor v Jihočeském kraji. Žije v ní obyvatel. Leží na spojnici mezi obcemi Miličín a Tábor, podél které vede i mezinárodní silnice E55/D3; obcí prochází také železniční trať Praha – České Budějovice s místní železniční stanicí.\n\n\nPrvní písemná zmínka o obci pochází z roku 1318.\n\n\n"}
{"id": "123817", "url": "https://cs.wikipedia.org/wiki?curid=123817", "title": "Hora Svatého Šebestiána", "text": "Hora Svatého Šebestiána\n\nHora Svatého Šebestiána () je obec v Ústeckém kraji v okrese Chomutov. Nachází se v Krušných horách třináct kilometrů severozápadně od Chomutova v nadmořské výšce okolo 840 metrů. Založena byla pravděpodobně v první polovině šestnáctého století jako horní město na chomutovském panství. Těžily se zde zejména rudy stříbra, mědi a cínu. Roku 1597 ji císař Rudolf II. povýšil na královské horní město, které se v roce 1617 vykoupilo ze všech poddanských povinností. Město velmi trpělo během třicetileté války, která ukončila činnost většiny dolů a pozdější pokusy o jejich obnovu byly jen krátkodobé a neúspěšné. K významnému rozkvětu došlo v poslední třetině devatenáctého století v souvislosti s rozvojem obchodu se Saskem. Další období úpadku přinesla druhá světová válka, po které počet obyvatel poklesl na necelé dvě stovky. Dnes má obyvatel. K Hoře Svatého Šebestiána patří místní část Nová Ves a dvě zaniklé osady: Jilmová a Pohraniční.\n\nNázev vesnice vznikl spojením výrazu \"hory\" (doly) a jména světce, které mělo upomínat na zakladatele Šebestiána z Veitmile. V historických pramenech se jméno vyskytuje ve tvarech: Bastianperk (1571), Sanct Sebastian (1596), Ssebastyanspergk (1618), St. Sebastianbergk (1645) nebo Sebastianberg (1846).\n\nPočátky těžby rudných surovin (zejména stříbra, ale také mědi, olova a cínu) u Hory Svatého Šebestiána jsou nejasné a neověřené zprávy sahají až do 14. století. Podle nich zde měla stát vesnice \"Passberg,\" jejímž majitelem měl být v letech 1397–1417 jakýsi Hans Balzert. Podle další zprávy osada zanikla během husitských válek. Pravděpodobným zakladatelem však byl Šebestián z Veitmile, který byl majitelem chomutovského panství, k němuž Hora Svatého Šebestiána patřila. Údajně zde měl roce 1529 nechat postavit kostel zasvěcený svatému Šebestiánovi. Ve stejné době vznikla obchodní cesta, která spojovala Chomutovsko se saským Marienbergem založeným v roce 1521.\n\nPrvní písemná zmínka o městě pochází z roku 1549. Tehdy však již muselo město stát a plnit své funkce, protože listina zaznamenává rychtáře, městskou radu a zdejšího měšťana Paula Kocha, který v ní přiznává své dluhy ve výši 1400 tolarů vůči důlním investorům z Krakova a Vratislavi. Starší zdroje však uvádí jako první písemnou zmínku až záznam v chomutovském urbáři z roku 1558. Ta uvádí sedm poddaných, kteří zaplatili přes dvanáct kop grošů poplatků z luk a tři poddané, kteří odvedli téměř čtyř kopy grošů ze tří mlýnů. Podle urbáře z roku 1560 bylo město rozděleno do čtyř čtvrtí a perkmistr v něm kontroloval dodržování jáchymovského báňského řádu. Ve stejném roce chomutovské panství koupil Ferdinand Tyrolský, jehož otec, král Ferdinand I., městu potvrdil starší výsady, udělil městský znak a povolil dva výroční trhy a výběr cla za projíždějící vozy jako náhrady za výdaje spojené s údržbou obchodní cesty. V témže roce ve městě žilo 232 poddaných, fungovala zde huť, stoupa a štola, ve které se dobývaly stříbrné a cínové rudy.\n\nDalším majitelem se stal v roce 1571 Bohuslav Felix Hasištejnský z Lobkovic. Listina vydaná jeho synem Bohuslavem Jáchymem Hasištejnským z Lobkovic v roce 1585 upravuje užívání mlýna a nepřímo dokládá právo vaření piva. Rozvoj města ustal po roce 1589, kdy panství získal získal Jiří Popel z Lobkovic. Jako zapřisáhlý katolík zahájil na svém panství tvrdou rekatolizaci, což přimělo mnoho obyvatel města, kteří byli často protestanty, k odchodu do Saska. Zlepšení situace přinesl až jeho mocenský pád v roce 1594, kdy mu císař Rudolf II. nechal zabavit veškerý majetek. Město se dostalo pod královskou správu a v roce 1597 jej císař povýšil na královské horní město. Bylo však ve velmi špatném stavu, a císař mu proto udělil řadu významných privilegií, která měla pomoci s obnovením prosperity. Horníci byli osvobozeni všech od daní, poplatků, robot a služby ve vojsku. Zároveň jim udělil osobní svobodu a dědičné právo k veškerému majetku. Císař Matyáš tato práva potvrdil a město se v roce 1617 vykoupilo ze všech poddanských povinností. Došlo k rozvoji řemesel – zejména dřevařství a uhlířství – a na pastvinách se začal rozvíjet chov dobytka.\n\nTřicetiletá válka město zdevastovala. Opakované průchody vojsk různých stran drancovaly město a jeho okolí. Obyvatelé byli nuceni budovat opevněné šance a záseky a přispívat na platy jejich obránců. Zároveň jim královská komora radila ukrývat majetek, protože nebylo možné zabránit náhlým vpádům vojsk. S úpadkem dolování se hlavním zdrojem obživy stala řemesla (existovaly cechovní řády pro koláře, zámečníky, kováře a po skončení války také pro bednáře, truhláře a pláteníky) a nevýnosné zemědělství. Berní rula z roku 1654 uvádí 85 usedlostí obydlených a devatenáct pustých. Ve zbytku sedmnáctého století již hrálo hornictví jen zcela okrajovou úlohu a bylo udržováno jen proto, aby městu zůstaly výhody horních měst. V roce 1665 v obecním dole pracovalo na vlastní náklady jen několik horníků.\n\nPozdější pokusy o obnovení těžby zastavila sedmiletá válka, která probíhala v letech 1756–1763. Už od počátku osmnáctého století se lidé živili především službami spojenými s obchodní cestou. Provozovali také zemědělství, ale existují záznamy, ve kterých si radní stěžují na těžké podmínky: krátké léto a kamenitou neúrodnou půdu, na které lze vypěstovat jen trochu ovsa nebo lnu a potom musí ležet i patnáct let ladem. Během samotné války došlo k 36 vpádům vojsk. K nejhoršímu došlo v roce 1762, kdy pruské vojsko generála Kleista město vyplenilo a zapálilo. V požáru shořelo 36 domů. Ve stejném roce pruští husaři odvedli všechen dobytek do Saska. K dalším vojenským vpádům docházelo na počátku devatenáctého století a opakovaly se také roky nepříznivého počasí, ve kterých nedozrála úroda a ceny potravin byly velmi vysoké. V roce 1845 mělo město 1 588 obyvatel a 193 domů. Roku 1854 ho však postihl požár, při kterém 109 domů shořelo.\n\nV poslední třetině osmnáctého století došlo k posledním pokusům o obnovu hornictví. V roce 1771 probíhalo čištění štoly na Císařském pásmu blízko Nové Vsi. Ta se na pracích finančně podílela, protože městu na zaplacení prací nestačil ani výnos daní, který mu stát k tomuto účelu ponechal. V roce 1787 byl v provozu důl \"Palmbaum\" a na přelomu 18. a 19. století také štoly \"Leopold\" a \"Matouš.\" Všechny doly tehdy byly provozovány jen krátce a pracovalo v nich nejvýše pět horníků. Severně od města byly u Chomutovky dva doly: \"Požehnání boží\" a \"Kníže nebes.\" Severovýchodně od nich se nacházela drobnější díla se štolou Palmbaum a pokusně ražená štola \"Leopold.\"\n\nV sedmdesátých letech devatenáctého století se hospodářská situace města zlepšila. Vzniklo zde centrum obchodu s drůbeží a prasaty, která se prodávala do Saska. V řadě domů se začaly vyrábět ozdobné prýmky a krajky. V roce 1775 byl zahájen provoz na železniční trati z Chomutova do Marienbergu, na které mělo město vlastní nádraží. Dřevěné domy byly nahrazeny kamennými. Byla postavena nová školní budova a kostel (1874–1877), vznikl hasičský sbor (1882), otevřena městská spořitelna (1892), vybudována kanalizace (1898) a vodovod (1900). V roce 1892 byla založena společnost \"Rašelinářské závody v Hoře Svatého Šebestiána,\" která těžila rašelinu z rašeliništ severozápadně od města. Zanikla v roce 1916, ale hned ji nahradila nová společnost zřízená městem. Od roku 1902 ve městě začala působit také košíkářská škola a výroba košíků se udržela až do období po druhé světové válce. Byla zde otevřena také dvě muzea, která se věnovala dějinám zpracování rašeliny a košíkářství. Rozvoj skončil až roku 1914, kdy Německo omezilo obchod a o rok později uzavřelo hranici.\n\nV první světové válce padlo 91 místních mužů. Ceny potravin už v roce 1915 velmi vzrostly a o dva roky později zemřela část obyvatel při epidemii úplavice. Po válce nebyl dostatek pracovních příležitostí. V továrně se zpracovávala rašelina, fungovala výroba krajek, košíků a střívek, ale část obyvatel se přesto živila pašováním. K formám zimního přivýdělku patřilo také získávání ledu z okolních rybníků. Led se prodával do pivovarů a hostinců, kde sloužil ke chlazení sklepů. V roce 1910 se odvážel po železnici i do Berlína, Magdeburgu, Lipska a dokonce i do Budapešti. Po druhé světové válce došlo k vysídlení Němců z Československa, a počet obyvatel se z 1 322 v roce 1930 snížil na méně než 300 v roce 1947.\n\nObdobí po druhé světové válce se odehrálo ve znamení devastace. V roce 1951 zde žilo jen 181 obyvatel, a proto bylo o rok později zbouráno asi sto domů. Zanikla obě muzea a v jejich budovách byl umístěn dětský domov zrušený v roce 1985 kvůli havarijnímu stavu budov. V roce 1967 odstřelili neudržovaný novorománský kostel a ve stejném období obec přišla o železniční spojení, protože provoz na železniční trati byl koncem šedesátých let ukončen. Roku 1978 rozvoji trochu napomohlo otevření silničního hraničního přechodu, ale silnice výrazně zasáhla do vzhledu obce.\n\nTeprve po roce 1989 se vesnice začala znovu rozvíjet. Zejména poslední desetiletí dvacátého století bylo spojené s rozvojem nevzhledných tržnic a prostituce. Postupně však byla opravena řada budov a zrevitalizován prostor náměstí.\n\nVesnice leží 13 kilometrů severozápadně od Chomutova v nadmořské výšce 840 metrů ve stejnojmenném katastrálním území s rozlohou 4,28 km². K obci patří ještě katastrální území Nová Ves u Křimova (9,89 km²), Jilmová (6,97 km²) a Pohraniční (13,27 km²).Obec na severozápadě sousedí s Německem a dalšími sousedními obcemi jsou Kalek na severovýchodě, Křimov na východě a jihovýchodě a Výsluní na jihozápadě. Z celkové rozlohy obce o velikosti 3 441 hektarů tvoří 2 554 hektarů lesní půda. Zemědělská půda zabírá 620 hektarů, z nichž většinu (557 hektarů) tvoří trvalé travní porosty. Na ornou půdu připadá pouze 41 hektarů a na zahrady dva hektary. Vodní plochy měří 21 hektarů. Zbývající část území jsou zastavěné a ostatní plochy. Koeficient ekologické stability je 10,98, což území řadí mezi přírodě blízké oblasti s převahou ekologicky stabilních struktur a nízkým využitím krajiny člověkem. Oblast východně od silnice I/7 se nachází na území přírodního parku Bezručovo údolí. Západní hranice parku prochází přímo středem vesnice.\n\nGeologické podloží katastrálního území tvoří prekambrijské nebo prvohorní metamorfované horniny. Samotné Hora Svatého Šebestiána stojí na deformovaných a metamorfovaných biotitických a dvojslídných granitech a granodioritech, které se v úzkém pásu táhnou od vesnice směrem na severozápad až ke státní hranici. Východní a jižní cíp území tvoří místy migmatizované dvojslídné a biotitické ruly a severně od vesnice se vyskytují svory a ruly. Celá oblast leží v geomorfologickém celku Krušné hory, podcelku Loučenská hornatina a okrsku Přísečnická hornatina. Nejvyšším bodem je bezejmenná kóta s výškou 858 metrů východně od vesnice. Z půdních typů převažují podzoly. Na severovýchodě v místech s pomístním názvem Liščí vrch se vyskytují gleje a podél Chomutovky (západně od silnice I/7) a v oblastech rašelinišť se vytvořily několikametrové vrstvy rašeliny.\n\nSeverně od vesnice protéká řeka Chomutovka, která pramení v rašeliništích o několik kilometrů dále na západ. Jihozápadně od vesnice pramení malý Novoveský potok, který vzápětí napájí kaskádu tři malých rybníků (třetí z nich je vysušený). Pod nimi se stáčí k jihovýchodu a na samém okraji Nové Vsi, předtím než opustí katastrální území Hory Svatého Šebestiána, napájí další malý rybník.\n\nSchreiberovo rašeliniště leží severně od Hory Svatého Šebestiána na levé straně silnice I/7. Podložím rašeliniště jsou okaté ruly, středně zrnité biotitické až dvojslídné ortoruly v nadmořské výšce 816–846 m n. m. Západní část rašeliniště je odvodňována do potoka Černá, východní část rašeliniště odvodňuje jedna ze zdrojnic Chomutovky. Vrstva rašeliny dosahuje mocnosti až 7 m. Spodní část rašeliny obsahuje zbytky přesličky, vrb a olší. V mladším horizontu jsou rozptýleny převážně zbytky smrku a borovice. Nad ním se nachází 2 m mocná vrstva rašeliníkové rašeliny. Těžba zde probíhala přes 150 let a rašeliniště o původní rozloze 168 ha bylo z větší části vytěženo. Od roku 2012 je část Schreiberova rašeliniště součástí přírodní rezervace Prameniště Chomutovky.\n\nPři sčítání lidu v roce 1921 zde žilo 1389 obyvatel (z toho 637 mužů), z nichž bylo čtrnáct Čechoslováků, 1365 Němců a deset cizinců. Kromě šestnácti evangelíků, jednoho příslušníka jiných církví a dvou lidí bez vyznání byli ostatní členy římskokatolické církve. Podle sčítání lidu z roku 1930 měla obec 1322 obyvatel: 41 Čechoslováků, 1277 Němců a čtyři cizince. Evangelíků bylo třináct, tři lidé patřili k církvi československé, deset bylo bez vyznání a ostatní se hlásili k římskokatolické církvi.\n\nHora Svatého Šebestiána leží v Ústeckém kraji v okrese Chomutov a patří k ORP Chomutov. Po zrušení poddanství se na krátký čas stala centrem samostatného okresu, ale od roku 1869 je samostatnou obcí v okrese Chomutov. Její jedinou další místní částí je od roku 1961 Nová Ves, ale od roku 1950 byly její součástí také zaniklé osady Jilmová a Pohraniční. Jejich katastrální území stále existují a jsou součástí obce. Do roku 1945 bylo město centrem soudního okresu Hora Svatého Šebestiána.\n\nDne 22. května 1938 se konaly volby do obecních zastupitelstev. Z rozdělených 835 hlasů v Hoře Svatého Šebestiána získaly 732 hlasů Sudetoněmecká strana a 103 hlasů Německá sociální demokracie.\n\nV místních volbách se volí sedm členů obecního zastupitelstva. Při volbách do obecního zastupitelstva na funkční období 2014–2018 byla volební účast v obci 65,64 %. Všichni zvolení zastupitelé byli bez politické příslušnosti na kandidátní listině sdružení Lidé pro hory. Starostou se stal Jan Koutský.\n\nVesnicí vede silnice první třídy I/7 z Chomutova k hraničnímu přechodu u Reitzenhainu. Nejbližší železniční zastávka \"Nová Ves u Křimova\" na trati Chomutov–Vejprty je vzdálená necelé dva kilometry, ale v jízdním řádu 2016/2017 ji obsluhovaly pouze dva páry vlaků o víkendech v období od května do září. Přímo na náměstí stojí zastávka autobusové linkové dopravy. Přes vesnici vede také červeně značená turistická trasa, která je páteřní turistickou trasou Krušných hor, a začínají zde dvě cyklotrasy. Cyklotrasa č. 3079 vede s Bezručovým údolím k Prvnímu Mlýnu a dále pokračuje do Rudolic v Horách. Cyklotrasa č. 3003 vede přes Výsluní okolo vodní nádrže Přísečnice do Vejprt.\n\nVe vesnici funguje veřejná knihovna.\n\nŠkola byla ve městě založena v posledních letech 16. století a přečkala i třicetiletou válku. Po otevření soukromého dětského domova roku 1879, stoupl počet žáků až na 447 v roce 1884, a proto město nechalo postavit novou školní budovu otevřenou roku 1888. Počet žáků však postupně klesal. Zatímco na konci první světové války měla škola první až pátý ročník, roku 1929 byl otevřen pouze první až třetí ročník. Kromě základní školy zde však od roku 1927 fungovaly také jesle, česká jednotřídní škola a jesle (1927). K dispozici byla také Všeobecná průmyslová škola pro učně a učnice z roku 1911, košíkářská škola z roku 1902 uzavřená na konci první světové války. Její žáci přešli na Všeobecnou průmyslovou školu. Po druhé světové válce byla v listopadu 1945 otevřena jednotřídní česká škola pro dvanáct žáků. Měla až tři ročníky, ale od roku 1979 fungovala jako jednotřídní a po roce 2000 byla uzavřena i ta. Obec provozuje pouze mateřskou školu.\n\n\n\n\n"}
{"id": "123818", "url": "https://cs.wikipedia.org/wiki?curid=123818", "title": "Vítkovice (okres Semily)", "text": "Vítkovice (okres Semily)\n\nObec Vítkovice, též Vítkovice v Krkonoších (\"německy Witkowitz\") se nachází v okrese Semily, v Libereckém kraji. Leží v Krkonoších podél údolí řeky Jizerky. Žije zde  obyvatel.\n\nPrvní písemná zmínka o obci pochází z roku 1606. V 1. polovině 17. století zde pracovala sklářská huť patřící huťmistrovskému rodu Preisslerů.\n\nV letech 1938-1945 patřily převážně německojazyčné Vítkovice k nacistickému Německu. Po druhé světové válce zde došlo k vysídlení původního německého obyvatelstva a došlo ke kompletní výměně obyvatel. Od té doby zdejší horské boudy slouží převážně k rekreačním účelům.\n\n5. dubna 2017 byly obci uděleny znak a vlajka.\n\nVýznamnějším průmyslovým objektem je textilka SEBA v jižní části území obce.\n\nObec je tvořena jedním katastrálním územím (Vítkovice v Krkonoších) a nečlení se na místní části. Vlastní vesnice Vítkovice leží při silnici II/294 v jihozápadní části katastrálního území, její západní část nese název Horní Vítkovice, další lokality (většinou osady s rozptýleným osídlením) nesou názvy Levínek, Zákoutí, Janova Hora, Mevaldův Vrch, Skelné Hutě, Třídomí, Dolní Mísečky a Horní Mísečky. Do území obce spadá i silnice pokračující z Horních Míseček k Vrbatově boudě.\n\nKatastrální území obce sousedí na západě s územími měst Rokytnice nad Jizerou (k. ú. Rokytno v Krkonoších a Františkov v Krkonoších) a Jablonec nad Jizerou (k. ú. Horní Dušnice), na jihu s územími obcí Jestřabí v Krkonoších (k. ú. Jestřabí v Krkonoších, Roudnice v Krkonoších a Křížlice) a Benecko (k. ú. Horní Štěpanice a Benecko), na východě s územími měst Vrchlabí (k. ú. Hořejší Vrchlabí) a Špindlerův Mlýn (k. ú. Labská a Bedřichov v Krkonoších).\n\nDo území obce spadají i významné části Krkonoš. Severní výběžek území obce obsahuje vrch Kotel (1435 m n. m.) a Kotelské jámy, Vrbatova bouda a Harrachovy kameny. Z této oblasti stéká k jihu do Dolních Míseček Kotelský potok. Západně od údolí Kotelského potoka se táhne Kozelský hřeben. Západně od Kozelského hřebenu vede od severu k jihu údolí Kozelského potoka, stékajícího od Dvoraček (ty však leží již na území Rokytna). Západní hranice obce vede po Vlčím hřebeni a přes Braunův kopec a Mevaldův kopec až k vrchu Kobyla (897 m n. m.) nad Stromkovicemi a Jestřabím. Jižně od vsi Vítkovice protéká od západu k východu Vítkovický potok. Hřeben, po kterém prochází východní hranice území obce, zahrnuje vrch Šeřín (1027 m n. m.) (od něj k údolí Jizerky vybíhá hřeben Janova hora a po její severní straně teče potok Černý ručej), Černá skála (1039 m n. m.), Mechovinec (1081 m n. m.) a Kozlí hřbet (1034 m n. m.) (od sedla mezi nimi stéká do Jizerky Kozlí strouha).\n\nDopravní spojení má obec po silnici II/294 na severozápad do Rokytnice nad Jizerou (s odbočnou silnicí z Horních Vítkovic na jih přes Jestřabí v Krkonoších do Poniklé) a po silnici II/286, souběžné s říčkou Jizerkou, po severojižní délce obce a na jih do Jilemnice.\n\nDo Horních Míseček jezdí řada autobusových linek včetně dálkových linek z Prahy. Většina linek jezdí v trase silnice II/286. Převažujícím dopravcem je ČSAD Semily a. s.\n\nNa území obce se nachází tyto autobusové zastávky:\n\nÚsek od zastávky SEBA k zastávce Horní Mísečky má 11 tarifních kilometrů, rekreační úsek na Zlaté návrší dalších 5 kilometrů.\n\n\nTři lyžařské vleky se nacházejí jižně od vlastní vsi Vítkovice. Další dva vleky jsou v oblasti Janovy Hory. Jeden vlek je v Dolních Mísečkách. Asi tři kratší vleky jsou v Horních Mísečkách. Delší vlek od Horních Míseček na Medvědín leží však již celý na území města Špindlerův Mlýn.\n\n\n"}
{"id": "123823", "url": "https://cs.wikipedia.org/wiki?curid=123823", "title": "Lipová (okres Prostějov)", "text": "Lipová (okres Prostějov)\n\nObec Lipová se nachází v okrese Prostějov v Olomouckém kraji. Své jméno dostala podle lipových stromů, které se v obci jak v minulosti tak v současnosti v hojné míře vyskytují. Obec se skládá ze tří částí – Lipová, Hrochov, Seč. Žije zde obyvatel.\n\nPrvní písemná zmínka o obci Lipová pochází z roku 1379, kdy byl Lipovský dvůr prodán Vaňkem z Boskovic člověku jménem Bohuněk. Roku 1538 bylo Kryštofem z Boskovic sedlákům z vesnice právo vykoupit se z roboty. V 16. století se majiteli obce stali páni ze Zástřizl.\n\nBěhem třicetileté války byla téměř celá tehdejší vesnice až na osm hospodářství srovnána se zemí a musela být znovu vystavěna. Obec patřila od konce 17. století do majetku Dietrichštejnů a od poloviny 19. století Mensdorfům, jenž sídlili v nedalekých Boskovicích.\n\nObec Hrochov byla založena mezi léty 1660 až 1680 na místě, které Jakub Hroch Jalůvka z Melovic, jenž vlastnil statek v sousední obci Suchdol daroval několika bezzemkům. Po něm byla obec také pojmenována.\n\nPřesné stáří obce Seč není známo, ovšem první záznam o ní se objevuje již z roku 1710. Založena byla pravděpodobně lidmi z Protivanova, neboť do jeho farnosti patřila až do roku 1784.\n\nK roku 1866 se píše o bídě, hladu a nouzi v obci, stejně tak jako o epidemii moru, břišního tyfu a dalších nemocí. Tyto epidemie se projevily zejména po prusko-rakouské válce, jenž proběhla ve zmiňovaném roce.\n\nNa konci 19. století vzniklo mezi obcemi Hrochov a Lipová nepřátelství, které se projevovalo především mezi mládeží a vyvrcholilo roku 1896. Tehdy se pořádaly bitvy kameny na polích mezi hrochovskou hospodou a kopcem Hanačka. Vůdcem lipovských chlapců byl mladík přezdívaný „Kočica“. Během těchto nepřátelských let se lipovským občanům hanlivě přezdívalo „kozli“.\n\nV roce 1921 bylo v Lipové 90 domů, na Hrochově taktéž 90 a v Seči 44. V Lipové žilo 611 obyvatel, na Hrochově 593 a v Seči 266. Všichni bez výjimky se hlásili k československé národnosti.\n\nHistorie evangelického sboru v obci Lipová se datuje do doby před rokem 1909, samotná ustanovující schůze se konala 6.4.1922, kdy se členy stalo 31 občanů, jenž byli následně 21.5.1922 pokřtěni. Po úspěšném provedení sbírky se roku 1922 začalo se stavbou modlitebny, která slouží sboru bez větších změn dodnes. Celý baptistický sbor přestoupil v roce 1941 k Českobratrské církvi evangelické, u kterého zůstal až do dnešních dnů.\n\nBěhem druhé světové války se v lesích v okolí Lipové ukrývali partyzáni ze skupiny Jermak. Ti byli ke konci války odhaleni a odvedeni na neznámé místo. Z dob jejich působení se zachoval partyzánský bunkr, který se nachází mezi Lipovským mlýnem a obcí Malé Hradisko na úpatí stráně zvedající se z údolí říčky Okluky, blízko něhož byla zbudována pamětní deska.\n\nAž do roku 1960, kdy došlo ke schválení zákona o územním členění státu, fungovaly obce nezávisle na sobě. Obec Seč patřila již tehdy pod okres Prostějov, obec Hrochov k okresu litovelskému a obec Lipová pod okres Boskovice. Jelikož k tomuto roku byly zrušeny poslední dva jmenované okresy, došlo ke sloučení obcí v jeden celek, který byl následně převeden pod okres Prostějov. Všechny tři obce spadají pod římskokatolickou farnost Suchdol-Jednov.\n\nOd roku 1999 je obec součástí mikroregionu Konicko.\n\nJihovýchodně od místa, kde dnes stojí obec, prý dříve stávala Zlatá Lipová. Přízvysko \"Zlatá\" získala díky blahobytu, kterým vesnice oplývala. Zničena byla údajně za husitských válek. Místu, kde dřívější vesnice stála, se dodnes říká Stará Lipová. Místní trať, která těmito místy vede, dostala název \"Kóřelka\", neboť ze zničené Zlaté Lipové se dlouhou dobu ještě kouřilo. Podle jiného vyprávění, zaznamenaného v kronice, tam místní zemědělec našel ohořelé kameny, které byly dle jeho rodičů okouřené od ohňů Zlaté Lipové.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nZe sakrálních památek se v každé obci nachází kaplička. V Lipové jde o kapli zasvěcenou Panně Marii Bolestné z roku 1852 nebo podle obecní kroniky z roku 1872, na Hrochově se nachází kaple svatého Vavřince vystavěná přibližně kolem roku 1843 a v Seči kaple svatého Martina z roku 1887. Z obcí Hrochov a Seč vedou tzv. kostelní cesty, tj. hrochovská kostelní cesta a sečská kostelní cesta, k poutnímu kostelu Navštívení Panny Marie v Jednově. Obě tyto cesty jsou lemovány obrazy svatých. V obcích se podél cest nachází také několik krucifixů. V obci Lipová se nachází evangelická modlitebna.\n\nPo vystavění byla kaple Panny Marie Bolestné dlouhou dobu bez vnitřního vybavení a oltáře, za což se obyvatelé Lipové stávali terčem posměšků okolí. K doplnění vybavení a vysvěcení došlo až roku 1893. V červnu 1906 bylo vnitřní vybavení poškozeno zásahem blesku.\n\nPamátník padlým byl v Lipové slavnostně odhalen 5.5.1974.\n\nZápadně za obcí se též nachází zmenšenina středověkého hradu vybudována po roce 2000 místním občanem p. Procházkou, jenž se podle přezdívky svého stavitele nazývá Špacírštajn. Materiál na jeho vybudování byl brán z tzv. skalek, což jsou hromady kamení vzniklé v minulosti při přeměně travnatých ploch na pole místními bezzemky.\n\nV údolí říčky Okluky se nachází bývalý vodní mlýn, který později sloužil jako dětská ozdravovna.\n\nV západní části katastru obce Lipová směrem k Hornímu Štěpánovu se nacházejí Lipovské upolínové louky, přírodní rezervace chráněná díky výskytu upolínu nejvyššího. Mezi obcemi Lipová, Malé Hradisko a Buková, ovšem již v katastrálním území poslední jmenované vesnice, se rozkládá přírodní rezervace Bučina u Suché louky. V blízkosti Lipovského mlýna se v lesním porostu tyčí skupina památných stromů Lipovské buky.\n\nV okolí vesnice se nacházejí četné lesy, které ji dokola lemují s výjimkou severozápadu, kde se ve směru na Brodek u Konice rozkládají pole nepřerušeně až do zmíněné obce.\n\nKolem obcí protéká říčka Okluka, jak se nazývá vrchní tok řeky Hloučely, zásobuje rybník Na Motokrose, těsně před Lipovským mlýnem se stéká s říčkou Zábrana, spolu pak tečou severním směrem, aby se u obce Seč stočila z původně severního směru na jižní, čímž obepíná hřeben zvaný Kozí hřbet. Katastr obce opouští u osady Okluky.\n\nNa Horním konci obce Lipová se nachází nádrž, ze které je potrubím veden bezejmenný potok k části zvané \"Točna\". Tady zásobuje malou vodní nádrž, dále teče údolím, kterým vede žlutá turistická trasa, stéká se s potůčkem z Hrochova, jenž vytéká z tamějšího rybníka Zlatá louže, a společně vtékají pod obcí Seč u turistického rozcestníku Pod Sečí do Hloučely.\n\nStředem obce Seč protékal potok, který byl však sveden do potrubí, jenž v současnosti zásobuje požární nádrž. Ta byla vyspravena a proti prosakování zabezpečena v polovině 80. let.\n\nKatastr všech tří obcí se rozkládá v severní části Drahanské vrchoviny známém jako Konická vrchovina. Nejvyšším bodem ležícím přímo v obci Lipová je vrchol Hanačka se svými 610  m n. m..\n\nVšemi třemi obcemi prochází cyklotrasa 5039, jenž vede po trase Čelechovic na Hané – Kostelec na Hané – Bílovice-Lutotín – Lešany – Ptení – Holubice – Pohodlí a dále míří k obci Horní Štěpánov, před kterou se spojuje s trasou 5029. Obec Seč míjí na jejím severním okraji, přes Hrochov vede skrze jižní část a vede těsně kolem Lipové, respektive její části zvané Horní konec.\n\nObcí prochází žlutá značená trasa, jenž začíná ve vedlejší obci Buková a první část vede stejnou trasou jako zelená trasa Pohora – Horní Štěpánov – Buková – Malé Hradisko – Repechy – Drahany, ovšem u rozcestníku U Suché louky se odděluje a pokračuje skrze les severovýchodním směrem, prochází kolem samoty Lipovský dvorek, kříží vrchní tok Hloučely, poté vede místními komunikacemi obce Lipová, ze kterých uhýbá u bezejmenného ukazatele v části zvané točna, vede kolem vodní nádrže a pěšinou údolím pod obec Seč, kde se u turistického ukazatele Pod Sečí spojuje s červenou turistickou značkou, spolu po asfaltové silnici vedou vzhůru do obce Seč, kde míjí bezejmenný rozcestník a kousek za ním se u bývalé hájenky rozdělují a žlutá trasa vede dál východním směrem do obcí Pohodlí, Ptenský dvorek a Bělecký mlýn.\n\nV blízkosti školky stojí kulturní dům, vystavěný roku 1965. V tomto objektu sídlí obecní úřad a nedaleko od něj se nachází hasičská zbrojnice s obecní knihovnou vystavěné roku 1975.\n\nV Lipové stojí prodejna Jednota, která sídlí v č.p. 89. Tato budova byla zprovozněna na podzim roku 1961, neboť prostory staré prodejny v domě č.p. 11 již nevyhovovaly tehdejším požadavkům. V obci se nachází pohostinství, které vzniklo na konci 90. let přebudováním části prodejny Jednota. V roce 1910 byly v obci hostince dva, okolo roku 1950 však zanikl hostinec v č.p. 32 a v roce 1991 i hostinec v č.p. 36.\n\nObecní vodovod byl položen v roce 1983, kdy práce začaly stavbou čerpací stanice na nejvyšším vrcholku vesnice jménem Hanačka.\n\nElektrické vedení bylo do země uloženo ze sloupů roku 1985 v rámci akce Z, o rok později proběhla jejich demontáž.\n\nVe všech obcích je vybudována kanalizace s celkovou délkou 3 000 metrů, odpadová voda z ní však není nijak čištěna.\n\nVšechny tři vesnice jsou od roku 1975 propojeny obecním rozhlasem.\n\nPřed rokem 1830 byla v zimních měsících výuka dětí zajišťována místním krejčím, tohoto roku nastupuje první placený učitel. Výuka probíhala v chalupě stojící nedaleko současné školy, která sloužila zároveň i jako byt učitele. V roce 1861 byla postavena nová budova, pravidelné vyučování s kontrolou docházky začíná roku 1865. Nejvyšších stavů dosahuje ve školním roce 1897-1898, kdy do ní docházelo 143 žáků, docházka neklesla pod 100 dětí do roku 1925. Z důvodů vysoké docházky došlo k otevření nové dvoutřídní budovy roku 1896, k jejímu navýšení o další patro došlo v 80. letech 20. století, kdy byla zrušena škola v Hrochově a její žáci začali docházet do Lipové. V té době také fungovala společná výuka se školou v Suchdole, kdy dva ročníky z obou vesnic studovali v Lipové a další dva chodili do školy v Suchdole.\n\nSamostatná základní škola stávala dříve v každé z obcí, v Lipové a na Hrochově dvoutřídka, v Seči jednotřídka, do dnešních dnů probíhá výuka pouze v obci Lipová. Tu k 30. 9. 2014 navštěvovalo 19 žáků. V Lipové se také nachází mateřská škola, kterou k témuž datu navštěvovalo 25 dětí. Po čtyřech letech prací byla dostavěna a slavnostně předána k užívání 27. 8. 1978, rozpočet na ní vzrost z původních plánovaných 3 660 000 Kčs na 4 000 000 Kčs.\n\nVedle kulturního domu se nachází dvě travnatá fotbalová hřiště a jedno víceúčelové s umělým povrchem, které slouží Sportovnímu klubu Lipová, jenž byl založen již ve dvacátých letech 20. století. Vedle fotbalu má i svůj střelecký oddíl, který pořádá akci s názvem \"Lipovský kňour\". V budově mateřské školy, v hale, kde se dříve nacházel bazén, se dnes nalézá tělocvična.\nV 70. a 80. letech byla Lipová proslulá motokrosovými závody, které se až do začátku 90. let pořádaly pod hlavičkou tehdejšího Svazarmu. Ten vznikl při sloučení obcí roku 1961 a v roce 1967 měl 92 členů. Motokrosové závody se jezdily od roku 1968, původně v blízkosti kulturního domu v části zvané Hanačka, od roku 1973 se trať přesunula do místa zvaného Lipovský žleb, dnes nazývaného Motokros. Roku 1975, kdy bylo okolo trati již vybudováno zázemí, se závod jel jako Mistrovství ČSR B a krom závodníků z Československa na něm startovali i jezdci z Polska a Sovětského svazu.\n\nVe všech třech obcích jsou aktivní sbory dobrovolných hasičů: SDH Lipová, SDH Hrochov a SDH Seč. Nejstarším z nich je je SDH Hrochov, který byl založen již roku 1894. O dvě léta později, roku 1896, byl založen hasičský sbor v obci Lipová. SDH Seč vznikl jako poslední 10. září 1905. První jmenovaný spolek pravidelně pořádá závod zvaný Hrochovská stodňa, druhý z nich je pořadatelem Extraligy České republiky v požárním útoku a SDH Seč zajišťuje soutěž Litovelský pětiboj. \n\nStejně jako na zbytku Drahanské vrchoviny, i v Lipové, na Hrochově a v Seči se ponejvíce rozvíjelo pěstování lnu a na to navazující přádelnická malovýroba. S tím se začalo po Prusko-Rakouské válce, jenž proběhla roku 1866. Do té doby byly jedinými zdroji příjmu obdělávání půdy a výroba šindele. Ten byl původně spřádán a prodáván, později se v několika rodinách začalo s výrobou plátna. Tkalcovství bylo zavedeno roku 1875 a krom plátna se tkaly i jemnější látky. Hotové výrobky a výrobní materiál se vozil ze Šternberka. Tato činnost, stejně jako pletení, se však provozovala převážně v zimním období.\n\nVelkostatkáři se v obcích během její historie téměř nevyskytovali, avšak veškerá půda byla na přelomu 18. a 19. století vlastněna pouze třinácti místními sedláky. Bezzemci a drobní domkaři tak začali motykami obdělávat zbylou půdu, která se nacházela především ve stráních. Při této činnosti však často naráželi na velké množství kamení, které muselo být dáváno bokem, čímž vznikly takzvané „skalky“. Ke společnému hospodaření a založení JZD došlo v Lipové roku 1954, kde dodnes družstvo funguje. Ke sloučení s do té doby samostatně hospodařícími JZD Hrochov a Seč došlo roku 1961. Celková výměra tehdy činila 740 ha zemědělské půdy, z toho 460 ha připadalo na ornou půdu. Již roku 1963 však přechází JZD Lipová kvůli špatným výsledkům v hospodaření pod správu JZD Brodek u Konice.\nRoku 1961 bylo v Lipové založeno výrobní družstvo Tvar, které se zabývalo výrobou ze slámy, lýka a bambusu. To navázalo na tradici tzv. \"pletaček\", což bylo splétání stébel slámy za účelem dalšího zpracování na tvorbu obuvi či klobouků, jenž byla zavedena roku 1866. Následně bylo roku 1904 založeno družstvo zaměřující se na výrobu slaměných klobouků a tašek. Jen v Lipové zaměstnával Tvar 150 lidí, celkově v něm i s pobočkami v Horním Štěpánově a Pěnčíně pracovalo 300 - 400 lidí. Závod v Lipové fungoval jako prvotní rozdělování materiálů a následně přejímka hotových výrobků, na Horním Štěpánově se provádělo síťování a v Pěnčíně výroba slaměnek.\n\nDalším zaměstnavatelem bylo v minulosti Ústředí lidové umělecké výroby.\n\nDříve byla v obci aktivní stolárna, která v minulosti zaměstnávala až deset pracovníků, původně pod názvem Výrobní družstvo Universal Prostějov. Ukončení výroby v ní nastalo po roce 2000.\n\nV Lipové bývala aktivní kovo a elektrovýrobní firma AKORD, původně založena roku 1990.\n\nNa začátku 20. století se občané dopravovali do Prostějova vlakem ze Stražiska, kam docházeli pěšky. První autobusové spojení začalo jezdit roku 1926 a to v intervalu třikrát týdně na trase Prostějov - Horní Štěpánov. V zimě tohoto roku došlo k přerušení tohoto spoje z důvodu nefunkčnosti autobusu, ovšem již další rok je zavedena pravidelná autobusová linka Prostějov - Protivanov. Železniční spojení ze Stražiska bylo využíváno i nadále, neboť zpáteční jízdenka autobusem do Prostějova stála v roce 1934 12 Kčs, kdežto zpáteční lístek na vlak ze Stražiska do Prostějova pouhé 3 Kčs.\n\nSilnice mezi Jednovem a Hrochovem byla zbudována roku 1924, pravidelná autobusová doprava z Konice byla zavedena v 50. letech, z Brodku u Konice roku 1954.\n\n\nK obci Lipová neoddělitelně patří samoty Lipovský mlýn a Lipovský dvorek.\n\nHistorie místních tratí „Ólehla“ a „Stará Lipová“ spadá až k rokům 1890–1900, kdy tyto trati vznikly jako následek zabírání pastvin a jejich přeměna na pole místními bezzemky.\n\nMezi Starou Lipovou a Lipovským dvorkem leží místo zvané Krchůvek, které údajně sloužilo jako hřbitov pro Zlatou Lipovou a předtím jako pohanské pohřebiště.\n\nNázev Mlýniska mezi Starou Lipovou a Krchůvkem byl odvozen od mlýna, který na místě stával údajně již v době Zlaté Lipové.\n\nZápadně od Lipovského dvorku se nalézá trať Kroupná studánka, jejíž název je odvozen od studánky, ve které prý nikdy nevysychala voda.\n\n\n"}
{"id": "123824", "url": "https://cs.wikipedia.org/wiki?curid=123824", "title": "Lom (okres Tábor)", "text": "Lom (okres Tábor)\n\nObec Lom () se nachází v okrese Tábor v Jihočeském kraji. Žije v ní obyvatel.\n\nObec v nadmořské výšce 460 metrů leží 3,5 km východně od obce Malšice; 6 km jihozápadně od města Tábor; 5 km západně od města Planá nad Lužnicí;12,5 km severozápadně od města Soběslav; 5km severně od vsi Želeč (okres Tábor); protéká jí Lomský potok do Maršovského potoka a ten pod Planou nad Lužnicí ústí do Lužnice.\n\nPrvní písemná zmínka o obci pochází z roku 1347.\n\nObcí Lom prochází dálková cykloturistická trasa \"Greenways\" Praha–Vídeň, spojující hlavní města České republiky a Rakouska. Je středně náročná, má žluto-černé dopravní značení ; z Prahy – Újezda až do Lomu vede po trase č. 11 a z Lomu přes Jindřichův Hradec do Slavonic po trase č. 32.\n\nKončí zde také Cyklistická trasa 12 I. třídy, která vede z Dolního Dvořiště a je 111,5 km dlouhá.\n\nV Lomu se narodil Jaroslav Potměšil – student a pedagog FTVS UK, československý sportovní funkcionář (mj. ústřední trenér lyžování, předseda Československého svazu lyžování).\n\n\n"}
{"id": "123825", "url": "https://cs.wikipedia.org/wiki?curid=123825", "title": "Bečice (okres Tábor)", "text": "Bečice (okres Tábor)\n\nObec Bečice () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1283. V tomto čase prodává biskup Tobiáš vesnici s přilehlými pozemky Jindřichovi I. z Rožmberka. Ten připojuje obec s 10 lány polí k Příběnicům. Po zpustošení Příběnic husitskými vojsky (asi v roce 1419), byly Bečice připojeny k hradu Choustníku a posléze v roce 1509 k Želči.\n\nObec neustále strádala nouzí, takže v roce 1667 zbyly ve vsi pouze 2 chalupy a tyto ještě během času zpustly. Když koupili v roce 1283 obec Rožmberkové, bylo ve vsi 5 usedlostí s polnostmi a jedna zahradnická usedlost s mlýnem „Bejšovec“. Do roku 1535 patřil mlýn Vítům ze Rzavého. Potom jej kupuje mlynář Jan Mrzena a připojuje jej k Příběnicům.\n\nV roce 1897 byla na návsi postavena kaplička na místě, kde se, podle pověsti, zjevila v roce 1488, Elišce z Poříčí, Panna Maria s jezulátkem v náručí.\n\nJeště staletí před postavením kapličky, se na místo chodili modlit lidé z dalekého okolí. Tvrdilo se totiž, koho Panna Maria na tomto místě vyslyší, dožije se dlouhého věku bez churavění. Někdy začátkem 20. let 20. století do obce zavítala paní Hana Benešová (1885–1974), budoucí „první dáma republiky“. Ač ateistka, když slyšela od choustnického faráře pověst, na místě kapličky poklekla a pokřižovala se.. Ze všech manželek československých prezidentů se dožila nejvyššího věku – téměř 80 let.\n\n\n\n"}
{"id": "123826", "url": "https://cs.wikipedia.org/wiki?curid=123826", "title": "Dolánky nad Ohří", "text": "Dolánky nad Ohří\n\nObec Dolánky nad Ohří se nachází v okrese Litoměřice v Ústeckém kraji asi sedm kilometrů jihovýchodně od Litoměřic při pravobřežní hraně nivy řeky Ohře pod severozápadním úbočím vrchu Skála (209 m n. m.). Žije zde obyvatel.\n\nJméno vsi, tehdy ještě v původní podobě \"Dolany\" figuruje spolu s nedalekými Ploskovicemi v nejstarší dochované českojazyčné písemnosti, přípisku k zakládací listině litoměřické kapituly, ustavené roku 1057: \"Wlah dalgest dolas zemu bogu isuiatemu scepanu…\" (tzn. Vlach daroval v Dolanech pozemky Bohu a svatému Štěpánu…).\n\nNejstarší písemná zmínka pochází z roku 1290.\n\n\n\n"}
{"id": "123827", "url": "https://cs.wikipedia.org/wiki?curid=123827", "title": "Mezilesí (okres Náchod)", "text": "Mezilesí (okres Náchod)\n\nObec Mezilesí () se nachází v okrese Náchod, kraj Královéhradecký. Žije zde  obyvatel. \n\nVes je v písemných pramenech poprvé zmiňována k 30. srpnu 1403. Tímto dnem je datováno zřízení nového oltáře na paměť zesnulého pana Beneše Silného z Dubé v náchodském kostele sv. Vavřince, přičemž existence tohoto nového záduší měla být po hmotné stránce zajišťována z poddanských platů 11 usedlostí v Mezilesí a 8 v sousední Sendraži.\n\nObě vesnice sice měly podle původní dohody zůstat součástí krčínského panství, ale pouto ke krčínské vrchnosti se zřejmě už v průběhu 15. století uvolnilo a větší díl Mezilesí začalo jako svůj majetek spravovat město Náchod. Menší část patřila až do roku 1848 ke krčínskému, později k novoměstskému panství, (původně 2 usedlosti, na jejichž půdě okolo roku 1800 vznikly další 4 chalupy). K roku 1654 bylo ve vsi evidováno celkem 17 usedlostí, z toho však téměř polovinu tvořila drobná hospodářství bez půdy. Horské zemědělství těžko mohlo zajistit dostatečné výnosy, a tak pro rozrůstající se obec nabývala od 18. století na významu domácká textilní výroba, především tkalcovství (roku 1757 evidováno 10 tkalců).\n\nZalidnění vesnice dosáhlo vrcholu ve třetí čtvrtině 19. století (1869), kdy zde žilo více než 550 obyvatel, poté se už stále jen snižovalo. Za školní výukou musely zprvu místní děti docházet do Slavoňova, k němuž byla ostatně obec od počátku 19. století přifařena (předtím Nový Hrádek). Vlastní škola fungovala v Mezilesí od roku 1864 (v č. 45), nová školní budova byla otevřena v roce 1887. Výstavbou školy se stavební rozvoj obce na téměř 100 let zastavil. Nové rodinné domky začaly vznikat až v 70. letech 20. století.\n\nNičivý požár Drah v roce 1879 našel po šesti letech mimo jiné odezvu ve zřízení Sboru dobrovolných hasičů (1885). Počátkem 20. století zdejší občané založili divadelní ochotnický spolek (1909), o deset let později (1919), byla ustavena místní jednota Sokola, která je dnes spolu s Obecním úřadem a hasiči pilířem obecního veřejného života. V roce 2014 zde žilo 211 obyvatel.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\n\nKnihovna byla zřízena roku 1921 z převážně knižních darů a sídlila v místnostech tehdejšího Obecního úřadu v domě starosty Jana Holého (čp. 78), který půjčoval knihy až do konce roku 1923. Počátkem roku 1924 se knihovna přemístila do budovy místní školy (čp. 85) a knihovníkem se stal řídící učitel Bohumil Holý až do srpna roku 1931, kdy odešel do Náchoda. Jeho nástupce Karel Vachek ho nahradil i jako řídícího učitele.\n\nV letech 1969–1970 získala knihovna v budově MNV (čp. 89) místnost a nové regály. V roce 1973 knihovna uvolnila místo kancelářím JZD a dočasně se přestěhovala do domku tehdejšího MNV (čp. 5). Po dokončení stavby hasičské zbrojnice v roce 1974 se knihovna začátkem dalšího roku přesunula do místnosti v přízemí (2001-2008 pobočka České pošty).\n\nK dalšímu přemístění v budově hasičské zbrojnice došlo ještě dvakrát, v roce 2001 do 1. patra (dnes Obecní úřad) a v roce 2007 do mezipatra (dříve klubovna SSM). V roce 1984 byl fond uspořádán abecedně a naučná literatura byla řazena podle MDT.\n\nNová místnost knihovny je kompletně zrekonstruována, vybavena novými regály, drobnými pomůckami a počítačem, který slouží od roku 2010 návštěvníkům k bezplatnému přístupu na internet.\n\nPořadí knihovníků:\n\n"}
{"id": "123828", "url": "https://cs.wikipedia.org/wiki?curid=123828", "title": "Újezdec (okres Prachatice)", "text": "Újezdec (okres Prachatice)\n\nObec Újezdec se nachází v okrese Prachatice v Jihočeském kraji, zhruba tři kilometry severně od Vlachova Březí a jedenáct kilometrů severozápadně od Prachatic. Újezdcem probíhá silnice II/144 (Volyně – Vlachovo Březí – Husinec). Žije zde  obyvatel.\n\nPrvní písemná zmínka o obci pochází z roku 1300.\n\n"}
{"id": "123829", "url": "https://cs.wikipedia.org/wiki?curid=123829", "title": "Záhoří (okres Tábor)", "text": "Záhoří (okres Tábor)\n\nZáhoří () je obec v okrese Tábor v Jihočeském kraji. Žije zde obyvatel.\n\nPrvní písemná zmínka o obci pochází z roku 1379.\n\n\n"}
{"id": "123830", "url": "https://cs.wikipedia.org/wiki?curid=123830", "title": "Nehodiv", "text": "Nehodiv\n\nObec Nehodiv se nachází v okrese Klatovy, kraj Plzeňský. Žije zde obyvatel.\n\nV centru Nehodíva se nachází kaplička se zvoncem řízeným počítačem, který zvoní každou půl hodinu. Také je v Nehodívě vápencový lom, ze kterého se těží bílý vápenec. Nehodívu vévodí kopec Stírka, který svou výškou 702 m n. m. dominuje celému širokému okolí. Její název je pravděpodobně odvozen od štírů, kteří tam údajně dříve žili. Jihozápadně od obce se nachází přírodní památka Dolejší drahy.\n\nPrvní písemná zmínka o obci pochází z roku 1558.\n\n\n"}
{"id": "123831", "url": "https://cs.wikipedia.org/wiki?curid=123831", "title": "Úvalno", "text": "Úvalno\n\nObec Úvalno () se nachází v okrese Bruntál v Moravskoslezském kraji. Žije zde obyvatel.\n\n\nSlovanské osídlení v osmém až devátém století v okolí vesnice dokládají nálezy keramiky v okolí tří sídlištních objektů, z nichž jeden je považován za pec. V katastrálním území byla na několika místech nalezena také keramika z jedenáctého až třináctého stoletíl.\n\nPrvní písemná zmínka o obci pochází z roku 1415.\n\nObec Úvalno sousedí na severu s Krnovem, na východě s Polskem (gmina Branice), na jihu s Brumovicemi a na západě s Býkovem-Láryšovem. Od okresního města Bruntál je vzdálena 21 km a od krajského města Ostrava 46 km.\n\nGeomorfologicky patří Úvalno ke dvěma různým celkům: východní část k provincii Středoevropská nížina, subprovincii Středopolské nížiny, oblasti Slezská nížina (geomorfologický celek Opavská pahorkatina, podcelek Poopavská nížina), západní část k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Nízký Jeseník, podcelek Brantická vrchovina). Nejvyšším bodem obce je vrch \"U lesovny\" (427/426 m n. m.) na západ od obce, přímo nad vesnicí je vrch \"Strážiště\" (395 m n. m.).\n\nÚzemí Úvalna patří do povodí Odry, resp. Opavy. Severojižním směrem tekoucí řeka Opava tvoří rovněž východní hranici obce. Opava přijímá na území Úvalna zprava \"Hájnický potok\" a \"Černý potok\". U Hájnického potoka se nachází \"Dolní hájnický rybník\" (Horní hájnický rybník je na území Krnova). Na území Úvalna částečně zasahuje i vodní nádrž Pocheň.\n\nÚzemí obce pokrývá z 57,5 % zemědělská půda (52 % orná půda, 4 % louky a pastviny), z 35 % les a z 6 % zastavěné a ostatní (např. průmyslové) plochy.\n\nPočet obyvatel Úvalna (včetně Branice) podle sčítání lidu nebo jiných úředních záznamů:\n\nV Úvalně je evidováno 329 adres, vesměs čísla popisná (trvalé objekty). Při sčítání lidu roku 2001 zde bylo napočteno 286 domů, z toho 255 trvale obydlených. Ke dni 25. 3. 2010 zde žilo 981 obyvatel.\n\nVesnicí prochází železniční trať Olomouc - Opava a silnice I/57. V obci se nachází silniční hraniční přechod Úvalno - Branice pro nákladní vozidla do 7,5 tuny do polské vsi Branice-Zamek.\n\nV obci sídlí Fotbalový klub Úvalno, TJ Družstevník Úvalno a Jezdecký klub Úvalno,o. s.\n\n\n\n\n\n\n"}
{"id": "123832", "url": "https://cs.wikipedia.org/wiki?curid=123832", "title": "Verneřice", "text": "Verneřice\n\nVerneřice () jsou město v okrese Děčín v Ústeckém kraji. Žije v něm obyvatel.\n\nPrvní písemná zmínka pochází z roku 1352. Od roku 1479 byly Verneřice městem.\n\nOd 10. října 2006 byl obci vrácen status městyse.\nS účinností od 10. října 2006 bylo 17. října 2006 původní rozhodnutí změněno a obci byl vrácen status města.\n\nNarodil se zde Josef Strobach (1852–1905), rakousko-uherský politik německé národnosti, na přelomu 19. a 20. století poslanec Říšské rady za Křesťansko sociální stranu, krátce i starosta Vídně.\n\nV obci si postavil svou první dílnu a později i továrnu Johann Josef Leitenberger. Stal se z něj (a celé jeho rodiny) později velmi úspěšný podnikatel v oboru potisku textilu a kartounů. Zemřel zde 30. května 1802.\n\nV letech 1890 až 1978 vedla do Verneřic železniční trať Velké Březno – Verneřice s odbočkou na Úštěk.\n\nV roce 1930 byly zřízeny v této oblasti autobusové linky. První linka vedla z Verneřic přes Příbram, Rychnov, Fojtovice a Benešov nad Ploučnicí do Děčína. Druhá linka vedla z Verneřic přes Valkeřice (Algersdorf). V zimě se často pro vysoký sníh nedalo projet.\n\nV roce 2007 vede přes Verneřice autobusová linka č. 510041 z Děčína přes Benešov nad Ploučnicí, Františkov, Valkeřice, Verneřice a Příbram do Rychnova, a linka 510125 přes Žandov a Merboltice. Linka 592458 jezdí z Ústí nad Labem přes Verneřice do Úštěku, přibližně v trase zrušené železnice.\n\n\nV hoře Boží vrch bydlívali trpaslíci. Když zde však byl vystavěn kostel Nejsvětější Trojice, museli se vystěhovat, protože nemohli snést hřmot kostelních zvonů.\n\n\nVysídlením Němců v roce 1945 zanikly na dnešním území města dřívější vesnice Boží Vrch (\"Gottesberg\"), Malé Loučky (\"Niederschönau\"), Malé Stínky (\"Kleinzinken\") a Velké Stínky (\"Großzinken\").\n\n"}
{"id": "123833", "url": "https://cs.wikipedia.org/wiki?curid=123833", "title": "Vidnava", "text": "Vidnava\n\nMěsto Vidnava (německy \"Weidenau\", polsky \"Widnawa\") se nachází v okrese Jeseník v Olomouckém kraji. Žije zde obyvatel. Jeho historické jádro se roku 1992 stalo městskou památkovou zónou.\n\nMěsto Vidnava sousedí na východě a severu s Polskem (gmina Otmuchów), na západě s obcí Velká Kraš a na jihu s obcí Stará Červená Voda. Od okresního města Jeseník je vzdáleno 23 km a od krajského města Olomouc 127 km.\n\nÚzemí města geomorfologicky patří k provincii Česká vysočina, subprovincii krkonošsko-jesenické (sudetské), oblasti Krkonošsko-jesenické podhůří (Sudetské podhůří), geomorfologický celek Vidnavská nížina.\n\nÚzemí Vidnavy spadá do povodí Odry, resp. Kladské Nisy. Vidnavou protéká severovýchodním směrem říčka Vidnavka; české území opouští na nejnižším místě Jesenicka (221 m n. m.). Na sever při státní hranici se nacházejí Vidnavské mokřiny.\n\nÚzemí města pokrývá z téměř 54 % zemědělská půda (41 % orná půda, 8,5 % louky a pastviny), z 19,5 % les, z více než 10 % vodní plochy a z více než 12 % zastavěné a ostatní (např. průmyslové) plochy.\n\nVidnava se nachází na nejníže položeném místě Jesenicka, nejvýhodnějším pro zemědělství, a také jen zde byly nalezeny stopy dřívějšího germánského a slovanského osídlení.\n\nZaložení Vidnavy se poprvé zmiňuje (pod názvem \"Wydna\") v listině pro vidnavské fojtství hlásící se k roku 1291; ta se ale vztahuje ke stavu v letech 1266–1268. Zmíněnou listinou potvrzuje vratislavský biskup Tomáš II. Zaremba široká práva zakladatele (lokátora) Vidnavy a prvního vidnavského fojta Rüdigera Heldore. Vidnava tedy byla založena v rámci kolonizace Jesenicka vratislavskými biskupy ve 13. století, a to přímo jako město, o čemž svědčí i její typicky městský půdorys. Není jisté, zda zde před založením města existovala stejnojmenná ves nebo zda bylo město založeno na pozemcích vesnice Kraše. Podobně není jisté, zda jeho název pochází od slovanského názvu říčky Vidnavky (\"Vidna\", znamenající totéž co průhledná, čistá), nebo z německého \"Weide\" (vrba) + \"Aue\" (niva). První alternativa je pravděpodobnější, ale vrba se do znaku města, doloženého od 16. století, dostala podle druhého uvedeného výkladu.\n\nOd 13. až do počátku 15. století byla Vidnava nejvýznamnějším řemeslnickým střediskem i správním centrem na Jesenicku. Již roku 1284 je zde zmiňována fara. Roku 1369 je zmiňováno opevnění, které obepínalo město ze všech stran a bylo přerušeno jen Horní a Dolní branou, za nimiž se vytvořila Horní a Dolní předměstí (dochované zbytky hradeb jsou však až z doby pohusitské). Rozvoj města však byl na dlouho přerušen, když 20. března 1428 město zcela vypálila husitská vojska. Vidnava zůstala dlouho vylidněná a ještě třicet let po katastrofě byli bývalí vlastníci domů a polností marně vyzýváni, aby se vrátili ke svému majetku.\n\nVratislavští biskupové se zprvu snažili škody městu nahradit (např. mu 1441 darovali zdejší mlýn), ale poté, co byla Vidnava roku 1468 znovu poškozena při obléhání vojsky Jiřího z Poděbrad, ji raději zastavovali i s okolními vesnicemi, které z ní byly spravovány. Mezi ně patřila Velká Kraš, Malá Kraš, Fojtova Kraš, Hukovice, Šubrtova Kraš (Krasov), Kobylá, Černá Voda, Červená Voda, jakož i další vesnice v dnešním Polsku a biskupské lesy. V letech 1470 až 1497 bylo panství zastaveno otmuchovským purkrabím z rodu von Meynholt, pak Jindřichovi z Tetova, roku 1506 – již bez samotné Vidnavy – Hannsovi von Nimptsch.\n\nTeprve v 16. století se město začalo znovu rozvíjet: byla mu potvrzena stará privilegia, zejména právo várečné a trhy. Roku 1551 byla rovněž postavena renesanční radnice. V této době však již Vidnavě konkurovaly blízký Javorník jako oblíbené sídlo biskupů a Jeseník a Zlaté Hory jako významná horní města. Rozvoj byl zpomalen rovněž požárem roku 1574, kterému padlo za oběť prakticky celé město, a poté několika epidemiemi neštovic. Roku 1619 město zřídilo špitál sv. Jakuba.\n\nTřicetiletá válka se dotkla města mnoha průchody vojsk, požárem a epidemií moru. Následné čarodějnické procesy zde neprobíhaly s takovou intenzitou jako na jiných místech Jesenicka, přesto zde byly roku 1669 mučeny dvě ženy z Fojtovy Kraše. Nový ničivý požár zažila Vidnava roku 1713. Do řady pohrom lze přiřadit i války o rakouské dědictví, kdy byla Vidnava obsazována střídavě pruskými i rakouskými vojsky. Dlouhodobější význam však měl výsledek těchto válek – rozdělení Slezska roku 1742, kterým se Vidnava ocitla na pruské hranici bezprostředně obklopená ze tří stran hraniční čarou a přišla o své dosavadní hospodářské zázemí.\n\nVidnava se alespoň stala významnou celní stanicí. Rovněž byla zpočátku vybrána jak místo, odkud měly být vykonávány správní funkce pro tu část Niského knížectví, která zůstala Rakousku. Stala se sídlem (biskupské) zemské vlády a (císařského) zemského staršího. Zemská vláda se však již roku 1767 přestěhovala do Javorníka, kde se vratislavský biskup zdržoval, a úřad zemského staršího byl zrušen roku 1783, kdy Josef II. spojil zbylé části Niského, Krnovského a Opavského knížectví a moravské enklávy ve Slezsku do nově vzniklého Opavského kraje.\n\nTrvaleji zůstal Vidnavě význam z hlediska církevního. Bylo nutno reorganizovat správu té části vratislavské diecéze, která zůstala na rakouském území (jednalo se o dvě oddělená území – Jesenicko a Těšínsko). Již roku 1742 bylo ve Vidnavě zřízeno nové arcikněžství a roku 1746 byl zřízen tzv. Niský komisariát, kterému podléhala zmíněná jesenická část. Obě instituce ve Vidnavě zůstaly až do zřízení českotěšínské apoštolské administratury roku 1946.\n\nHospodářský rozvoj města v první polovině 19. století byl pozvolný. Ve městě byla již od roku 1770 v provozu plátenická manufaktura, ve Vidnavě bylo shromažďována i příze předená v okolních vesnicích, tkalo se tu i hrubé vlněné sukno – haras. Tato výroba však byla vcelku drobná a jen doplňovala místní zemědělství a drobné řemeslo. Pokusy o těžbu hnědého uhlí a rašeliny se nezdařily. Významné zůstalo postavení Vidnavy jako hraničního města, přes které procházelo zboží do Pruska: nacházel se tu do roku 1833 celní inspektorát, poté oddělení (od roku 1841 velitelství) finanční stráže. S rozvojem dopravy souvisí také bourání městských hradeb v letech 1830–1834 (zachovaly se z nich jen zbytky kolem fojtského zámečku). Od roku 1838 měla Vidnava městského lékaře, o pět let později byly instalovány lucerny pro trvalé noční osvětlení.\n\nVe Vidnavě měla značný ohlas revoluce roku 1848. Byl vytvořen oddíl národní gardy, v jejímž čele stál majitel zdejšího zámku a fojtského panství baron von Gilgenheim. Ve volbách do frankfurtského sněmu byl ve vidnavském okrsku zvolen vídeňský advokát dr. Albert Trampusch (1816–1894), pocházející ze Zlatých Hor, který patřil k umírněné levici a k zastáncům připojení Rakouska k Německu a později byl za svou revoluční aktivitu vězněn mj. na Špilberku.\n\nRoku 1850, po zrušení poddanství a patrimoniální správy, se Vidnava stala sídlem soudního okresu; správní funkci, kterou ztratila koncem 18. století, však převzal Jeseník jakožto nové sídlo okresu politického. K rozvoji hospodářství města přispěla jednak těžba kaolínu a zřízení kaolinové továrny (šamotky) v 60. letech bratry Josefem Latzelem a Antonem Latzelem, jednak napojení Vidnavy na železnici. Roku 1897 byla vybudována přípojka z Hukovic, dalším ekonomickým příslibem bylo prodloužení trati do německé Nisy roku 1911. Důležitým pro hospodářství města zůstala jeho úloha jako střediska pro odbyt a zpracování (pivovar, lihovar) zemědělských produktů z okolních vesnic. Roku 1908 byla zřízena městská plynárna.\n\nDobrá hospodářská situace se odrazila v nové reprezentativní výstavbě, například nové radnice v novogotickém slohu (1867), které ustoupila původní renesanční radnice. Významným úspěchem bylo získání gymnázia roku 1871, neboť na Jesenicku od zrušení piaristického gymnázia v Bílé Vodě roku 1829 střední školství chybělo. Roku 1899 navíc vratislavský biskup ve Vidnavě zřídil bohoslovecký seminář (vysokou školu) pro rakouskou část své diecéze.\n\nRoku 1868 povolal vratislavský biskup na žádost vidnavského faráře do města řád boromejek. Ty postupně doplnily vidnavské školství o obecnou i měšťanskou dívčí školu a penzionát, pracovaly též v péči o nemocné a pomáhaly v biskupském semináři.\n\nÚzké hospodářské i politické vztahy Vidnavy s Německem se odrazily i na zdejším politickém smýšlení. Již před I. světovou válkou zde prosazoval pangermanistické ideje spolek \"Nordmark\". V poválečném období zde dominovaly nacionalistické strany DNP a DNSAP, ačkoli jinak na Jesenicku převládaly strany sociálně-demokratická a křesťansko-sociální. Zde také již v roce 1919 došlo k incidentům s československou armádou, roku 1921 pak bylo odhaleno i pašování zbraní pro tzv. místní obranné sbory.\n\nPřes omezení přeshraničního styku město v meziválečné době prosperovalo i díky zákazníkům a turistům z německé strany hranic. Hlavními zaměstnavateli byla šamotárna, dále lom ve Stachlovicích (připojených k Vidnavě roku 1924 spolu s Vidnavským Fojtstvím a Novou Malou Kraší) a kamenické dílny, správa arcibiskupského zemědělství a lesnictví, ale i správní a finanční úřady a finanční ústavy. Ve městě bylo zřízeno kino i muzeum.\n\nČeskoslovenské úřady nebyly ke školství ve Vidnavě příznivé. Městské gymnázium, které po zřízení gymnázia v Jeseníku zaznamenalo pokles žactva, bylo roku 1923 redukováno na nižší a roku 1927 definitivně zrušeno. Rovněž se uvažovalo o zrušení kněžského semináře. Naopak boromejky završily své vzdělávací úsilí zřízením odborné školy pro ženská povolání roku 1929.\n\nNárodnostně napjatá situace se dále vyostřila koncem 30. let. Obyvatelstvo Vidnavy se většinově orientovalo na Sudetoněmeckou stranu. V těsně předmnichovské době je odhaleno opět pašování zbraní a vytváření povolených i nepovolených ozbrojených paramilitaristických oddílů. Ještě před Mnichovskou dohodou začal na Vidnavsku puč freikorpsů. 22. září 1938 jimi byla Vidnava fakticky obsazena. Přitom padli dva příslušníci finanční stráže – Josef Novák a František Pospíšil – jimž byla po válce na budově pošty odhalena pamětní deska.\n\nV době německé okupace byl teologický seminář přemístěn do kláštera k boromejkám (jeho studenti byli tak jako tak většinou odvedeni k vojenské službě) a v budově semináře byl zřízen zajatecký tábor pro anglické a francouzské důstojníky. Přímo válka na Vidnavu dolehla v prvních měsících roku 1945, kdy městem procházely pochody smrti a obyvatele terorizovaly stanné soudy hledající zběhy a \"zbabělce\". Samotný průchod fronty pak nezpůsobil ve Vidnavě větší škody, zato následný odsun německého obyvatelstva, zejména jeho první \"divoká\" fáze, se vyznačoval násilím. Organizovaný odsun probíhal od 26. července 1945 do 3. října 1946. Patronem zdejších vysídlenců se roku 1955 stalo město Neuburg an der Donau.\n\nVidnava pak byla více méně úspěšně dosídlována mj. pomocí etnických Slováků z Maďarska a Rumunska, později též Řeky uprchlými před občanskou válkou. Soudní okres Vidnava byl již od roku 1945 \"dočasně\" spravován z Jeseníka a nakonec byl roku 1949 zrušen. Provoz na železnici do Nisy byl zastaven z důvodu poškození železničního mostu přes Vidnavku a již nikdy nebyl obnoven. Faktické uzavření státní hranice odsoudilo Vidnavu k roli zanedbávaného okrajového města poválečného Československa.\n\nVe městě zanikla řada institucí, včetně biskupského semináře (v něm působila do doku 1997 Vojenská dětská zotavovna) a boromejských škol. Boromejky v klášteře zřídily \"Slezský domov sv. Karla Boromejského pro slabo- a choromyslné děti\". V roce 1950 však nastalo rušení klášterů. Domov byl zrušen a ve Vidnavě začaly být shromažďovány řeholnice z celé republiky. Po několika přesunech byly v Charitním domě ve Vidnavě internovány veškeré sestry boromejky, které již pro stáří nemohly pracovat jinde. Musely navíc vyměnit budovu svého kláštera s menším objektem učiliště. Po svém propuštění z vězení v letech 1960–1970 působila v Charitním domě sestra Marie Vojtěcha Hasmandová, od roku 1969 představená vidnavské komunity sester boromejek a od 8. července 1970 generální představená celé kongregace, charismatická osobnost navržená v současném procesu postulace ke svatořečení.\n\nV padesátých letech v podstatě zanikla i zdejší řemesla a soukromé zemědělství. Zdejší jednotné zemědělské družstvo skomíralo, zažilo i rozpad a nakonec (1964) bylo připojeno k JZD ve Velké Kraši. Řada domů zůstala bez obyvatel a město postihly rozsáhlé demolice (včetně řady památkově chráněných měšťanských domů), kompenzované od 70. let panelovou výstavbou. Roku 1971 byl však citlivě renovován zdejší zámek. Z průmyslu zůstala v provozu šamotka, začleněná pod Keramické závody, zejména ženy pak zaměstnávala provozovna podniku Moravolen. V roce 1956 zde bylo založeno odborné učiliště místního hospodářství, které se roku 1962 přestěhovalo do budovy boromejského kláštera. V roce 1960 byla k Vidnavě připojena Fojtova Kraš – dosud část Velké Kraše – a v roce 1976 i samotná obec Velká Kraš.\n\nPo roce 1989 nastaly zprvu značné hospodářské těžkosti. Roku 1991 zastavili výrobu oba hlavní zaměstnavatelé, šamotka a Moravolen, a nezaměstnanost dosáhla až 37 % (dosud je zde relativně vysoká). Obec Velká Kraš se i s Fojtovou Kraší opět oddělila (23. 11. 1990). Dětská zotavovna zanikla, odborné učiliště bylo roku 1998 přeměněno na Výchovný ústav pro mládež. Pozitivní pro hospodářský rozvoj města bylo zejména postupné otevření hranic s Polskem.\n\nMěsto v posledních desetiletích věnovalo velké úsilí obnově památek – valounkové dlažby náměstí, radnice aj. Od roku 1992 je jeho střed městskou památkovou zónou. Navázalo rovněž kontakty s organizacemi svých bývalých německých občanů a jejich potomků. V roce 2000 byla na náměstí postavena kašna. V opraveném historickém domě čp. 12 – \"Domě partnerství\" – bylo roku 2002 obnoveno městské muzeum s expozicí osidlování Vidnavska.\n\n10. října 2006 byl obci vrácen status města.\n\nV budově bývalého vidnavského bohosloveckého semináře má být od roku 2011 otevřen detenční ústav pro mladistvé sexuální devianty a pachatele s duševní poruchou.\n\nVidnava je členem Mikroregionu Žulovsko, svazku obcí vzniklého v roce 2003. Město je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 Euroregionu Praděd.\n\nOd počátku historie Vidnavy bylo významnou institucí zdejší fojtství. Již první zmínka o městě je v listině, kterou vratislavský biskup potvrzuje prvnímu zdejšímu fojtovi soudní pravomoc nad 58 vesnicemi v široké oblasti Jesenicka. Tento počet se do roku 1420 snížil na 27, když se některé vsi jeho pravomoci vymanily, některé splynuly anebo zanikly. V té době byl vidnavským fojtem Šimek, jehož dcera Barbora se roku 1434 provdala za Augustina Speila z Kalkova, který byl vidnavským fojtem ještě roku 1468.\n\nPozději řada fojtských výsad zanikla, fojtství však nadále zůstalo samostatným rytířským statkem a biskupským lénem. Roku 1512 udělil biskup fojtovi Wolframu Schoffovi dědické právo i pro ženské potomky. Roku 1558 je koupil od města Joachim Reideburg von Lorenzdorf, po jehož synovi Joachim von Reideburg († 1612) dědil Kašpar von Reideburg. Roku 1640 fojtství převzal císařský důstojník Matouš Forgaš, manžel Kašparovy dcery Anny Markéty. Brzy poté se fojtství dostalo do majetku rytířů Hentschelů von Gilgenheim, kteří statek i zámek drželi do roku 1906, kdy je prodali městu Vidnavě.\n\nVidnavské fojtství tedy tvořilo samostatné panství a roku 1850 vznikla rovněž samostatná obec Vidnavské Fojtství (dříve též \"Vidnavské Vojtství\", něm. \"Weidenau Vogtei\"). Ta však byla již roku 1869 přičleněna jako osada k obci Stará Červená Voda, ačkoli se nacházela přímo u centra města Vidnavy. Teprve roku 1924 bylo Vidnavské Fojtství spolu se Stachlovicemi a Novou Malou Kraší připojeno k Vidnavě, jejíž osadou (částí obce) bylo do 1. ledna 1976, kdy přišlo i o tento status. Roku 1930 bylo v osadě Vidnavské Fojtství napočteno 31 domů.\n\nSídlem fojta byla již v 13. století gotická tvrz, přestavěná v 16. století na renesanční zámek. V něm později sídlilo vidnavské městské muzeum. Po rekonstrukci v letech 1971–1974 slouží jako Základní umělecká škola.\n\nDrobná osada Stachlovice (též \"Štachlovice\", něm. \"Stachlowitz\") se nachází 1,75 km jižně od Vidnavy na silnici do Staré Červené Vody. Poprvé se zmiňuje roku 1770 a byla založena na pozemcích panství Dolní Červená Voda. U tohoto statku, a později u obce (Stará) Červená Voda, Stachlovice zůstaly do roku 1924, kdy byly připojeny k Vidnavě. Do 1. ledna 1976 byly uváděny jako její osada (místní část), od té doby jen jako základní sídelní jednotka. V roce 1930 zde bylo 16 domů, nyní (2001) 12.\n\nV osadě býval významný lom na kvalitní žulu, nyní zatopený a využívaný ke koupání a rybaření.\n\nDrobná osada Nová Malá Kraš (něm. \"Neukleinkrosse\", \"Neu-Klein-Krosse\") ležící mezi Stachlovicemi a Vidnavou. Původně zde byl dvůr zvaný \"Starost\" (něm. \"Sorge\") patřící fojtství v Malé Kraši, které bylo již kolem roku 1600 spojeno s fojtstvím ve Staré Červené Vodě. Z pozemků obou fojtství vznikl samostatný statek Dolní Červená Voda. Osada Nová Malá Kraš je poprvé zmiňována roku 1806: tehdy zde byly 4 domy a 29 obyvatel, o dvacet let později již 7 domů a 50 obyvatel. Tehdy byla ještě počítána k Malé Kraši, avšak při zavedení obecního zřízení roku 1850 se spolu s ostatními osadami náležejícími k panství Dolní Červená Voda stala součástí obce Stará Červená Voda. Další osudy měla stejné se Stachlovicemi. Roku 1930 zde bylo 10 domů a 56 obyvatel.\n\nSoučástí Vidnavy je i zástavba zvaná Krasov (dříve \"Šubrtova Kraš\"), patřící mezi řadu menších vesnic vzniklých z původní jedné vsi Kraše. V letech 1742–1945 byla součástí Pruska, resp. Německa, poté, do roku 1959 součástí Polska. Československu připadla v rámci úprav státní hranice.\n\n\"Správní příslušnost Vidnavy od roku 1848\"\n\n\"Celé město kromě Krasova\"\n\n\"Krasov\"\n\n\n\"Celé město Vidnava\"\n\n\nPočet obyvatel Vidnavy (do roku 1959 bez Krasova) podle sčítání nebo jiných úředních záznamů:\nVe městě Vidnava je evidováno 292 adres : 286 čísel popisných (trvalé objekty) a 6 čísel evidenčních (dočasné či rekreační objekty). Při sčítání lidu roku 2001 zde bylo napočteno 250 domů, z toho 231 trvale obydlených.\n\nZ hlediska římskokatolické církevní správy spadá město Vidnava do farnosti Vidnava, která patří do děkanátu Jeseník diecéze ostravsko-opavské. Osada Krasov patřila k farnosti Łąka, která se nachází v otmuchovském děkanátu opolské diecéze.\n\nEvangeličtí věřící patří k farnímu sboru v Javorník u Jeseníku. Věřící Československé církve husitské patří k náboženské obci v Jeseníku, kde se nachází rovněž farnost pro pravoslavné věřící.\n\nVidnava je na železnici napojena prostřednictvím regionální železniční trati č. 296 (železniční trať Velká Kraš – Vidnava). Její konečná stanice s názvem „Vidnava“ se však nachází již na území obce Velká Kraš. Železniční doprava ukončena dne 12. 12. 2010, nahrazena autobusy.\n\nMěstem procházejí:\n\nVidnava (památky)\n\n\n\n\nVe městě se nachází mateřská škola, základní škola nižšího i vyššího stupně (1.–9. ročník) a Základní umělecká škola Karla Ditterse.\n\n"}
{"id": "123834", "url": "https://cs.wikipedia.org/wiki?curid=123834", "title": "Žulová", "text": "Žulová\n\nŽulová (do 5. února 1948<ref name=\"22/1949\">Vyhláška ministerstva vnitra č. 22/1949 Sb., o změnách úředních názvů míst v roce 1948. Dostupné online.</ref> \"Frýdberk\", německy \"Friedberg\") je město na západě Českého Slezska, v severozápadní části okresu Jeseník. Žije zde obyvatel.\n\nMěsto Žulová leží 15 km severozápadně od Jeseníku, 56 km severně od Šumperka a asi 16 km jihovýchodně od česko-polského hraničního přechodu Bílý Potok/Paczków. Sousedí na severu s obcí Kobylá nad Vidnavkou, na západě s obcemi Vlčice a Skorošice, na jihu s obcí Vápenná a na východě s obcí Černá Voda. Od okresního města Jeseník je vzdáleno 12 km a od krajského města Olomouc 112 km.\n\nGeomorfologicky patří Žulová k provincii Česká vysočina, subprovincii krkonošsko-jesenické (sudetské): na rozhraní oblasti Krkonošsko-jesenické (Sudetské) podhůří (geomorfologické celky Vidnavská nížina a Žulovská pahorkatina), ke které patří střed, sever a východ města, a oblasti jesenické (východosudetské) (geomorfologický celek Rychlebské hory, podcelek Hornolipovská hornatina), která zaujímá jihovýchodní okraj území města. Povrch města je velmi členitý, nejníže položená je část okolo náměstí (asi jen 360 m), nejvyšším bodem je \"Boží hora\" (525 m n. m.), dále např. \"Hadí vrch\" (475 m n. m.), \"Borový vrch\" (488 m n. m.), \"Kaní hora\" (476 m n. m.).\n\nÚzemí Žulové patří do povodí Odry, resp. Kladské Nisy. Městem protéká severním směrem říčka Vidnavka, do které se pod bývalým hradem Frýdberkem zleva vlévá \"Stříbrný potok\" (dříve též \"Šlepná\"). V části Tomíkovice Vidnavku souběžně sleduje o něco severnější \"Skorošický potok\". U Dolního dvora na východě katastru pramení \"Plavný potok\", který napájí \"Velký rybník\" (11 ha, největší rybník na Jesenicku). Jižním cípem katastru protéká rovněž \"Černý potok\" pokračující do Černé Vody. Nachází se zde rovněž řada zatopených lomů.\n\nÚzemí města pokrývá z 50 % zemědělská půda (40 % orná půda, 7,5 % louky a pastviny), z 35,5 % les a z více než 10 % zastavěné a ostatní (např. průmyslové) plochy.\n\nPředpokládá se, že na území Žulové existovala vesnice \"Sestrechovice\" (\"Sestreccovici\") zmiňovaná v tzv. \"Liber fundationis\" vratislavských biskupů z doby kolem roku 1300, u které tehdy rytíř Jan z Wüstehube postavil hrad Frýdberk (\"Vridebergk\"). Rytíři Wüstehubové ovládali v té době značnou část česko-moravsko-slezského pomezí a patřili k obávaným plenitelům okolních majetků, zejména církevních. Někdy před rokem 1340 získali hrad Haugvicové, rovněž obávaní plenitelé, od nichž jej nakonec roku 1358 koupil vratislavský biskup Přeclav z Pohořelé. Tehdy k hradu patřilo rozsáhlé panství, ke kterému patřily Skorošice, Tomíkovice, Heřmanice, Travná, Vilémovice (patrně dnešní Nové Vilémovice, ale možná též Staré Vilémovice, \"Alt-Wilmsdorf\", nyní Stary Wielisław), Schwammelwitz (dnes Trzeboszowice), Mösen (dnes Meszno), Kaindorf (dnes Kijów) a Markersdorf (dnes Łączki). Střediskem biskupského panství zůstala Žulová až do konce patrimoniální správy roku 1850.\n\nVesnice Sestrechovice se již ale nepřipomíná – jen roku 1358 svobodný dvůr Strakkenhain, snad její nástupce. Osada u hradu se nazývala po něm \"Frýdberk\" a roku 1358 se uvádí jako městečko (\"oppidum\"), i když jeho hospodářský význam zůstával omezený. Roku 1377 je ve Frýdberku poprvé zmiňováno dědičné fojtství, s poměrně malým majetkem i rozsahem práv. O tom, zda byly hrad a městečko přímo poškozeny za husitských válek, nejsou přímé zprávy. V každém případě se však vojenské konflikty 15. století a doba zástavy hradu a panství (1449-1534) nepříznivě odrazily na prosperitě městečka. Přesto se zde v 15. století zmiňují dvě sklárny a těžba stříbra. Až druhá polovina 16. století znamenala nový rozvoj Jesenicka – byly obnovovány zaniklé vsi a zakládány nové osady a panské dvory (u Žulové vznikl nový tzv. Dolní dvůr roku 1594) a biskup Martin Gerstmann provedl rovněž renesanční rekonstrukci hradu.\n\nRozvoj městečka byl však zastaven třicetiletou válkou. Hrad byl dobyt a pobořen švédským a polským vojskem roku 1639, městečko poničeno zejména v dalším tažení Švédů roku 1642. Hradní budovy sloužily dosud jako správní středisko biskupského panství, obranný význam však ztratily a od počátku 18. století byly využity jako panský pivovar.\n\nŽulová se zatím po ničivém požáru roku 1657 vzpamatovala, podhradí se postupně rozšiřovalo o řemeslnické dílny i dvory a městečko začalo usilovat o přiznání městských výsad. Působily zde sice některé typicky městské instituce (jako již roku 1616 doložený střelecký spolek a od roku 1667 také několik řemeslnických cechů, z nichž prvním byl cech tkalců), hospodářsky však stála ve stínu okolních měst, nebyla příliš lidnatá a historických dokladů o dřívějším městském statutu se nedostávalo. S biskupskou podporou nakonec obci císař František II. „obnovil“ údajně shořelá městská práva listinou ze dne 12. ledna 1793.\n\nPovýšení na město přimělo nově vzniklou samosprávu pracovat na jeho vnějším vzhledu: roku 1804 bylo upraveno náměstí a odstraněny z něj dvory a chlévy. Bylo ale také třeba zřídit další dvě instituce, které Žulové dosud chyběly: školu a farnost. Škola vznikla z biskupského nařízení roku 1801, roku 1900 měla dvě třídy. Místo pro stavbu kostela se hledalo delší dobu, až roku 1805 věnoval biskup městu bývalý hrad a budovy pivovaru byly v letech 1809-1810 přestavěny na kostel sv. Josefa. U něho byla roku 1813 založena místní duchovní správa, zprvu jen lokální kuracie, která byla roku 1870 povýšena na faru. Do té doby patřila Žulová k faře ve Skorošicích a ve městě žádný kostel nebyl, pouze mariánská poutní kaple na Boží hoře postavená v letech 1712-1713. Ta sice za Josefa II. (1784) unikla zrušení, ale uctívaný obraz Panny Marie musel být předán farnímu kostelu ve Skorošicích, kde roku 1833 podlehl požáru. Ani město neuniklo pohromám: povodni roku 1829, epidemii cholery roku 1832 a požáru roku 1843.\n\nPo zrušení patrimoniální správy usilovala Žulová o to, stát se sídlem soudního okresu. Soudní okres však byl nakonec zřízen ve větší Vidnavě. Od roku 1905 se však v Žulové konala pravidelná zasedání vidnavského okresního soudu.\n\nV 19. století se město Žulová stalo střediskem těžby a zpracování kamene, zejména žuly. První kamenické dílny - Schönova, Thienelova a Linkeho - existovaly od roku 1840. Hlavní průmyslová etapa rozvoje těžby pak začala v 70. a 80. letech 19. století. Roku 1878 založil v Žulové zdejší rodák Hermann Franke (1856-1920) firmu \"Hermann Franke-Prießnitz\", která se stala největší kamenickou firmou na Jesenicku a zaměstnávala přes 500 dělníků v lomech a kamenických závodech v Žulové i okolních obcích. Toto Frankeho kamenictví, brusírna a leštírna měla k roku 1910 až 340 zaměstnanců a roku 1928 až 400 zaměstnanců. Od roku 1920 byl majitelem firmy A. Prießnitz. Po roce 1945 byla firma znárodněna. Další velkou firmou ve městě byl podnik Alberta Förstera (1832-1908), z jehož iniciativy byla v Žulové roku 1886 založena odborná škola pro zpracování kamene, která získala sobě i městu vynikající pověst. Sídlila nejdříve v prostorách věnovaných svým zakladatelem, až roku 1909 získala nové reprezentativní budovy. Dalším podnikem bylo od roku 1862 kamenictví J. Thanheisera, které mělo roku 1915 75 zaměstnanců. Od roku 1911 zde působilo kamenictví A. Brosig a spol., roku 1913 bylo založeno kamenictví Kamenoprůmysl Novák a Jašek, které mělo roku 1925 až 150 zaměstnanců. Dalšími firmami spojenými s kamenictvím byly fitmy J. Palouš, G. Binder, H. Kulka, G. Franke, Geissler a Srna, R. Seifert, R. Grimme. K roku 1868 se uvádí vápencový lom, později i lomy na mramor a žulu.\n\nZ dalších podniků zde byl před rokem 1848 pivovar T. Kreutner a později jen sladovna. Od roku 1909 zde byl lihovar, později i sodovkárna, mlýn, koželužství, bělírna a pily. Od roku 1908 byla ve městě městská spořitelna, byl zde i hotel, záložny a od roku 1900 konzum. K roku 1900 se uvádí hasičský spolek a později i zemědělský spolek, pěvecký a hudební spolek a katolický spolek.\n\nV letech 1878-1880 byla dosavadní dřevěná poutní kaple na Boží hoře nahrazena novostavbou novogotického kostela. Boží hora byla oblíbeným poutním místem často navštěvovaným vratislavskými biskupy i prominentními hosty (básník Josef von Eichendorff, saská královna Karola). Roku 1905 byla pro poutníky u kostela postavena (dnes zaniklá) chata \"Jiřího dům\", pojmenovaná podle kardinála Georga Koppa.\n\nPro hospodářství města mělo velký význam zavedení železničního spojení (trať Dolní Lipová-Bernartice 1886). V roce 1917 vybudovaná vlečka k lomům pod vrchem Vycpálek (něm. \"Haspelberg\") a do Černé Vody měla původně vést dále do Velkých Kunětic a Písečné.\n\nV meziválečném období bylo obyvatelstvo Žulové, jehož významnou součást tvořili dělníci, zprvu nakloněno především sociální demokracii, od Velké hospodářské krize se však nacionálně radikalizovalo. Postupně se v původně čistě německém městě vytvořila početná česká menšina (zhruba 10% obyvatel k roku 1930). V roce 1925 zde vznikla Ústřední prodejna Západoslezských žulových závodů. Městské muzeum se připomíná roku 1935. K témuž roku se uvádí městské lázně.\nCelé Javornicko a Vidnavsko bylo obsazeno Freikorpsem již 22. září 1938, ještě před podepsáním Mnichovské dohody, a i v Žulové tehdy došlo ke srážkám se Stráží obrany státu. Samotná Žulová však zůstala pod kontrolou československého vojska až do obsazení německou armádou 6. října. Většina českých obyvatel z města odešla a byla zrušena i česká menšinová škola, založená roku 1926.\n\nZa druhé světové války pracovali v žulovských závodech a kamenolomech váleční zajatci. Od začátku roku 1945 zažila Žulová vedle pochodů smrti též příliv uprchlíků z území obsazovaných sovětskými vojsky. Orgány NSDAP naléhaly nejdříve na odpor za každou cenu (v Žulové byl organizován oddíl Volkssturmu, který však nikdy nebyl nasazen) a poté na evakuaci a ničení infrastruktury, čemuž však místní samospráva zabránila. Obsazení Žulové 8. května 1945 tedy proběhlo vcelku klidně. Připravovaná jednotka Werwolfu však byla zlikvidována.\n\nOd června 1945 do konce roku 1946 bylo německé obyvatelstvo na základě Postupimské dohody postupně odsunuto. Po - relativně úspěšném - dosídlení města novými obyvateli došlo také ke změně názvu z dosavadního „Frýdberk“ na uměle vytvořené české „Žulová“, odkazujícímu na tradiční hlavní odvětví místního průmyslu. K tomuto kroku, konkrétně na Jesenicku velmi rozšířenému, došlo k 5. únoru 1948 (v té době získaly v okolí nové jméno vytvořené stejným způsobem též Vápenná, Písečná (okres Jeseník) a Uhelná).\n\nV roce 1949 byl ze zabavených majetků vratislavského arcibiskupství vytvořen Státní statek Žulová, který byl o dva roky později sloučen se Státním statkem Javorník, v roce 1961 však opět osamostatněn. Roku 1949 byla rovněž obnovena zdejší kamenická škola, od roku 1951 učiliště.\n\nV letech 1960–1989 docházelo v Žulové k výstavbě panelových bytovek a objektů tzv. „občanské vybavenosti“, což se ale neblaze promítlo zejména do vzhledu náměstí. K 1. ledna 1976 byly k Žulové v rámci integrace obcí připojeny Kobylá nad Vidnavkou a Skorošice. K jejich osamostatnění došlo k 23. listopadu 1990 (Skorošice) a 1. lednu 2001 (Kobylá). U Žulové však zůstaly Tomíkovice, původně přičleněné jako osada Skorošic.\nV červenci 1997 postihly také Žulovou povodně. O rok později byla ukončena výuka v kamenickém učilišti, čímž nastal konec 112leté tradice. Její budovy nyní slouží jak výchovný ústav a od roku 2008 i střední škola pro mládež s poruchami chování a drogově závislé.\n\nDne 10. října 2006 byl obci vrácen status města.\n\nŽulová je členem Mikroregionu Žulovsko, svazku obcí vzniklého v roce 2003. Město je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 Euroregionu Praděd.\n\nK Žulové náleží osada Starost (německy a do roku 1948 i česky \"Sorge\", nyní jen základní sídelní jednotka). Nachází se 1,25 km jihovýchodně od Žulové, směrem na Vápennou. Zmiňuje se již roku 1590 a byla založena vratislavským biskupem nedlouho předtím. Její obyvatelé pracovali především na zdejším novém biskupském dvoře. Starost měla roku 1930 22 domů, nyní (2001) 25.\n\nSkupina domů zvaná Andělské Domky (dříve též správněji \"Englovy Domky\", něm. \"Engelhäuser\") leží 1,5 km jihovýchodně směrem na Černou Vodu. Roku 1930 zde bylo 11 domů a 59 obyvatel.\n\n\"Správní příslušnost Žulové od roku 1848\"\n\nPočet obyvatel Žulové podle sčítání nebo jiných úředních záznamů:\n\n\"Celé město Žulová (tj. včetně Tomíkovic)\"\nVe městě Žulová je evidováno 364 adres : 352 čísel popisných (trvalé objekty) a 12 čísel evidenčních (dočasné či rekreační objekty). Při sčítání lidu roku 2001 zde bylo napočteno 299 domů, z toho 272 trvale obydlených.\n\n\"Samotná Žulová\"\nV samotné Žulové je evidováno 280 adres : 276 čísel popisných (trvalé objekty) a 4 čísla evidenční (dočasné či rekreační objekty). Při sčítání lidu roku 2001 zde bylo napočteno 229 domů, z toho 210 trvale obydlených.\n\nZ hlediska římskokatolické církevní správy spadá Žulová do dvou farností:\nObě farnosti patří do děkanátu Jeseník diecéze ostravsko-opavské. Farnost Žulová je administrována excurrendo z Vidnavy, farnost Skorošice z Bílé Vody.\n\nEvangeličtí věřící patří k farnímu sboru Javorník u Jeseníku. Věřící Československé církve husitské patří k náboženské obci v Jeseníku, kde se nachází rovněž farnost pro pravoslavné věřící.\n\n\n\nZákladní sídelní jednotky: Starost, Tomíkovice, Žlibek a Žulová.\n\nK 23. červenci 2007 žilo ve městě 1 327 obyvatel. 15 % tvořily děti do 15 let. Podle údajů z posledního sčítání lidu se 86 % obyvatel přihlásilo k národnosti české, 5 % k národnosti slovenské, 3 % k národnosti moravské a 2 % k národnosti německé. 24 % obyvatel se uvedlo jako věřící. Z toho 87 % se přihlásilo k církvi římskokatolické. Ke dni sčítání byla zjištěna 15 % nezaměstnanost, v současnosti (k 31.12.2006) je však situace ještě horší, nezaměstnanost dosahuje až 18 %. Nejvíce pracujících je zaměstnáno v průmyslu a ve stavebnictví.\n\nŽulovou vede regionální železniční trať č. 295 (železniční trať Lipová Lázně - Javorník ve Slezsku). Na území města je zastávka této trati s názvem „Tomíkovice“ a stanice s názvem „Žulová“. Provoz na trati je relativně hustý, tvoří ho asi 11 párů vlaků.\n\n\nVelmi významná je také doprava autobusová. Městem prochází místní linky Jeseník-Javorník-Bílá Voda, Jeseník-Žulová-Bernartice-Javorník , Jeseník-Vidnava a Jeseník-Písečná-Černá Voda-Žulová. Spojení do okresního města tak v pracovní dny zajišťuje až 25 párů spojů.\n\n\n\nOkolí Žulové je turisticky velmi atraktivní. Město lze využít jako výchozí bod výletů do Rychlebských hor, k Nýznerovským vodopádům, k jeskyni Na Pomezí v Lipové, do lázní Jeseník nebo do Vidnavy. Městem prochází červená turistická trasa Javorník - Jeseník a modrá trasa Horní Lipová - Nýznerovské vodopády - Žulová - Černá Voda.\n\nZ přírodních zajímavostí jmenujme zejména výše zmíněné Nýznerovské vodopády na Stříbrném potoce, četné kamenolomy v okolí městečka, nebo tzv. Venušiny misky při cestě na Vidnavu.\n\nNávštěvníci zde mohou taky navštívit nedávno otevřené Kamenické muzeum nebo si mohou udělat výlet k novogotickému kostelíku na Boží hoře, na kterou vede Křížová cesta.\n\nMěsto nemá příliš mnoho ubytovacích kapacit. Většinou jde spíše o menší penziony nebo ubytování v soukromí. Nejbližší hotel je v obci Černá Voda. Naprosto nedostačující jsou možnosti stravování.\n\nVe městě sídlí místní knihovna. V provozu je zdravotní středisko. Dostačující je možnost nákupů - od prodejen potravin (největší je samoobsluha JEDNOTY na náměstí) přes řeznictví a zelinářství až po drogerie a obchody s textilem. Dále je zde možnost navštívit manikury, pedikury, kadeřnictví, solária nebo kosmetického salonu, anebo si mohou turisté zajít do některého baru.\n\nVe městě se nachází mateřská škola a základní škola nižšího i vyššího stupně (1.-9. ročník).\n\n"}
{"id": "123835", "url": "https://cs.wikipedia.org/wiki?curid=123835", "title": "Benešov nad Ploučnicí", "text": "Benešov nad Ploučnicí\n\nMěsto Benešov nad Ploučnicí () se nachází v okrese Děčín v Ústeckém kraji. Žije v něm obyvatel. Historické jádro města je městskou památkovou zónou.\n\nPrvní písemná zmínka o obci pochází z roku 1311.\n\n\n\nBenešovské nádraží bylo otevřeno roku 1869 na železniční trati 081 z Děčína směrem na Českou Kamenici a Jedlovou. Odbočuje zde trať do České Lípy. Souběžně s tratí a tokem Ploučnice je vedena silnice II/262.\n\n\n"}
{"id": "123841", "url": "https://cs.wikipedia.org/wiki?curid=123841", "title": "ICOM transport", "text": "ICOM transport\n\nICOM transport a. s. je dopravce se sídlem v Jihlavě, provozující autobusovou dopravu, silniční nákladní dopravu a autorizovaný servis vozidel Mercedes-Benz. V nákladní dopravě se specializuje zejména na potravinářské a citlivé zboží. Provozovny má též v Pelhřimově a Humpolci.\n\n1. ledna 1996 získala firma nový název přejmenováním společnosti \"Česká silniční automobilová doprava Jihlava, akciová společnost\" se zapsanou zkratkou \"ČSAD Jihlava, a. s.\" 1. ledna 1997 se s ní sloučila ČSAD Pelhřimov, a. s. 10. prosince 2003 na ni přešlo jmění zanikající společnosti VEKR s.r.o. Postupně získala majoritní podíl v šesti dalších dopravních společnostech.\n\nZa počátek skupiny ICOM označuje společnost na svém webu vstup Zdeňka Kratochvíla do představenstva ČSAD Jihlava od 22. srpna 1994. 15. srpna 2005 paní Bohuslava Kratochvílová mimořádné valné hromadě prokázala, že vlastní v akciích 91,76 % základního kapitálu společnosti. Valná hromada schválila přechod všech ostatních akcií na tuto hlavní akcionářku za stanovené protiplnění. Dcera Kateřina Kratochvílová se v roce 2003 stala předsedkyní představenstva. \n\nV roce 2017 společnost získala ocenění Cena hejtmana Kraje Vysočina za společenskou odpovědnost v kategorii soukromý sektor nad 250 zaměstnanců. V roce 2018 získala společnost Cenu hejtmana Kraje Vysočina za společenskou odpovědnost, 3. místo v kategorii soukromý sektor nad 250 zaměstnanců.\n\nPodle zprávy ČTK ze 7. září 2006 má ICOM transport a. s. majetkový podíl i v dalších dopravních firmách:\n\n\nFirmy skupiny užívají k označení autobusů a zastávek jednotný grafický styl.\n\nSkupina ICOM transport má podle ČTK 816 autobusů, 445 nákladních aut, 2450 zaměstnanců, z toho asi 1500 řidičů. Podle vlastní informace v roce 2005 měla 1400 vozových jednotek o průměrném stáří 4 roky, z toho 900 autobusů (z toho 367 značky Mercedes Conecto), 2400 zaměstnanců, přepravila 2,1 miliónů tun zboží a 43 miliónů osob. Zhruba 90 % autobusové dopravy tvoří linková regionální doprava, zbylou část podílu představuje městská a dálková. Obrat skupiny za rok 2005 byl 2,69 miliardy korun.\n\nBenešovský deník 4. března 2006 oznámil, že radnice se rozhodla investovat do nového integrovaného terminálu, které by sloučil vlakové a autobusové nádraží ve Vlašimi. Autobusová část má mít tři krytá nástupiště se 14 stanovišti.\n\nZačátkem září 2006 firma ČSAD Slaný a. s. zasáhla do krize autobusové dopravy v Ústeckém kraji. V části kraje má nahradit dopravce Dopravní podnik Ústeckého kraje a. s. a ČSAD Česká Lípa a. s., jimž kraj smlouvy vypověděl. Ředitel ČSAD Slaný nabídl zaměstnání řidičům z těchto společností.\n\n4. června 2007 ICOM transport umístil dopravní značku, jíž zakázal na stanoviště 1–13 autobusového nádraží v Jihlavě vjíždět vozidlům vyšším než 3,60 metru. Tím znemožnil vysokým autobusům Student Agency, dosud zastavujícím u stanoviště č. 7, z jehož blízkosti jezdí i linky jiných dopravců do Prahy. Důvodem bylo zastřešení nástupiště, pro vyšší vozy upravil vlastník AN pouze stanoviště č. 30. Student Agency se obrátila nejprve na jihlavský magistrát a pak na Úřad pro ochranu hospodářské soutěže s podezřením na zneužívání dominantního postavení, ten však podnět odložil jako nedůvodný. \n\n"}
{"id": "123842", "url": "https://cs.wikipedia.org/wiki?curid=123842", "title": "Mezinárodní rada muzeí", "text": "Mezinárodní rada muzeí\n\nMezinárodní rada muzeí (, zkratka ICOM) je mezinárodní nevládní nezisková organizace – společenství muzeí a muzejních pracovníků. Byla založena v roce 1946 a sídlí v Paříži.\n\nMá status konzultanta UNESCO. ICOM je partnerem organizací jako je Ekonomická a sociální rada OSN, WIPO (Světová organizace duševního dědictví), INTERPOL, WCO (Světová organizace zákazníků). Jednou ze čtrnácti zakládajících zemí bylo i Československo, které v témže roce založilo svůj národní výbor. Nástupci Československého výboru ICOM jsou Český výbor ICOM a Slovenský komitét ICOM.\n\nICOM vykonává veřejnou službu v oblasti kultury na mezinárodním poli. Sdružuje muzejní pracovníky s cílem přispívat k jejich profesnímu i morálnímu rozvoji. ICOM spolupracuje na boji proti kupčení s kradenými uměleckými předměty či přírodninami, dále spolupracuje na ochraně světového kulturního dědictví ohroženého přírodními katastrofami nebo lidským jednáním (válečné konflikty apod.). V roce 1986 vypracoval ICOM Etický kodex pro pracovníky muzeí a galerií. Svým členstvím v ICOM se pracovníci zavazují k dodržování tohoto Etického kodexu. V roce 2013 vypracoval ICOM Etický kodex pro přírodovědná muzea, který je vodítkem k tomu jak zacházet s lidskými a zvířecími ostatky v muzejních sbírkách, minerály, horninami apod.\n\nICOM zastupuje všechny druhy muzeí – vědy a techniky, umění, archeologie a historie, etnografie, přírodních věd atd., jakož i instituce podobného zaměření, např. zoologické zahrady, akvária, botanické zahrady. V roce 2013 se v ICOM sdružoval kolem 30 000 členů z 20 000 muzeí – individuálních (muzejní pracovníci a spolupracovníci) nebo institucionálních (muzea a příbuzné instituce).\n\nICOM je organizovaný na úrovni národní a mezinárodní. Ve 137 státech a oblastech působí 115 národních výborů. Národní výbory zajišťují základní organizaci členů ICOMu. Členové ICOMu mají nadále možnost přihlásit se do mezinárodních výborů. Existuje 31 mezinárodních komisích, 5 regionálních aliancích, 18 přidružených organizacích, 7 technických komisích a další pracovní skupiny.\n\nNejvyššími orgány ICOM jsou poradní sbor, výkonná rada v čele s prezidentem a valné shromáždění. Koordinaci činnosti ICOM zajišťuje sekretariát se sídlem v Paříži.\n\nPředstavitelé národních i mezinárodních výborů se scházejí jednou v roce na plenárním zasedání v Paříži. Jednou za tři roky se koná valná hromada v některém z členských států (2001 Barcelona, 2004 Soul, Jižní Korea; 2007 Vídeň, Rakousko; 2010 Šanghaj, Čína; 2013 Rio de Janeiro, Brazílie; připravuje se 2016 Miláno, Itálie).\n\nPrezidentem ICOM je Hans-Martin Hinz (od roku 2010). V letech 1971–1977 byl prezidentem ICOM ředitel Moravského muzea v Brně Prof. RNDr. Jan Jelínek, DrSc., který významným způsobem ovlivnil budoucí směřování ICOMu k rozvoji mezinárodních výborů.\n\nMuzea jsou významný prostředek kulturní výměny, vzájemného obohacování kultur a rozvoje vzájemného porozumění, spolupráce a míru mezi národy. Jejich význam se od roku 1977 připomíná pravidelně 18. května, který byl ustanoven za Mezinárodní den muzeí.\n"}
{"id": "123850", "url": "https://cs.wikipedia.org/wiki?curid=123850", "title": "Slovinské euromince", "text": "Slovinské euromince\n\nSlovinské euromince jsou v oběhu od 1. ledna 2007, kdy Slovinsko přešlo z tolaru na euro. Stalo se tak prvním členem eurozóny z nových členských států Evropské unie. Slovinsko je členem EU od 1. května 2004 a také je členem Evropské měnové unie.\n\nPřed vstupem do eurozóny bylo také jedním z členů ERM II. Směnný kurz tolaru k euru se do června 2006 mohl pohybovat pouze v rozmezí 15 %, a poté byl finančními ministry Evropské unie pevně stanoven na 239,640 tolarů za euro.\n\nSlovinská psaná verze a výslovnost názvu měny je \"Evro\".\n\nVzhled přibližně 230 milionů slovinských euromincí (celková nominální hodnota slovinských euromincí je přibližně 80 miliónů eur) byl odhalen 7. října 2005. Navrhli jej Miljenko Licul, Maja Licul a Janez Boljka.\n\nNa obvodu všech mincí je 12 hvězd symbolizujících Evropskou unii střídavě s písmeny nápisu „SLOVENIJA“ (slovinsky Slovinsko). Mince každé nominální hodnoty zobrazují rozdílné motivy:\n\nV Korutanech se strhlo mírné politické pobouření kvůli umístění Kněžského kamene na slovinské eurominci 2 centy. Tento římský antický sloup, který byl používán při dosazování vévodů Korutan, je v současnosti uschován v muzeu v Klagenfurtu, korutanském hlavním městě, a je zde také považován za historický symbol státu. Vláda spolkové země Korutany (v čele s guvernérem Jörgem Haiderem) vydala 25. října 2005 protest, který byl ale zamítnut slovinským ministrem zahraničí Dimitrijem Rupelem jako neseriózní.\n\nKromě Kněžského kamene bylo v médiích také zmíněno vyobrazení lipicánů na minci 20 centů. Rakousko považuje lipicány za svůj symbol, a proto byli také zobrazeni na rakouské minci 5 šilinků. Přesto nebyl oficiální protest podán a rozhodnutí o motivu lipicánů na minci lze považovat za kladný, protože upozorňuje na více než stoletou společnou minulost. Navíc Slovinsko poukazuje na historickou spojitost lipicánů, slovinské historie a existujícího hřebčína v Lipici.\n\nOd 1. března 2006 byly v obchodech uváděny ceny v tolarech i eurech. Pro zavedení hotovosti v eurech byla nutná výměna 442 milionů mincí a 108 milionů bankovek v tolarech za 155 milionů euromincí a 42 milionů eurobankovek, a proto zásobila Banka Slovinska velkoobchodníky a nestátní banky hotovostí v eurech už od začátku září 2006.\n\nPro ražbu slovinských euromincí byla prostřednictvím mezinárodního tenderu vybrána finská státní mincovna ve městě Rahapaja. Kromě finské mincovny vznikaly slovinské euromince následně i v Nizozemsku a na Slovensku.\n\nOd 15. prosince 2006 si mohli obyvatelé koupit tzv. startovací balíčky slovinských euromincí ve všech slovinských bankách. Tato kolekce eur obsahovala 8 mincí 1 cent, 7 mincí 2 centy, 6 mincí 5 centů, 6 mincí 10 centů, 7 mincí 20 centů, 4 mince 50 centů, 4 mince 1 euro, 2 mince 2 eura v celkové hodnotě 12,52 €. Tento balíček se prodával za 3000 tolarů.\n\nNásledující tabulka zahrnuje 2€ pamětní mice vydané mezi roky 2007 a 2019.\n\n"}
{"id": "123851", "url": "https://cs.wikipedia.org/wiki?curid=123851", "title": "Litevské euromince", "text": "Litevské euromince\n\nLitevské euromince jsou mince, které začaly platit dne 1. ledna 2015, když Litva vstoupila do eurozóny a euro se stalo oficiálním platidlem státu.\n\nLitva je členem Evropské unie od 1. května 2004 a je také členem Evropské měnové unie. Před zavedením eura používala Litva svoji vlastní měnu - litevský litas (kód LTL), který byl od 28. června 2004 v ERM II, což je předstupeň pro zavedení eura. Pevný směnný kurs mezi litasem a eurem byl stanoven na 3.45280 LTL = 1 EUR. Tento kurs se směl pohybovat v rozmezí ±15%.\n\nLitva se snažila vstoupit do eurozóny již k 1.1.2007. Ale kvůli nesplnění inflačního maastrichtského kritéria Litva euro nezavedla. V únoru 2013 představila litevská vláda plán, podle něhož by země mohla přijmout euro v roce 2015.\n\nDne 23. července 2014 ECB schválila podmínky pro zavedení eura v Litvě. Tento pobaltský stát se pak 1. ledna 2015 stal 19. zemí eurozóny.\n\nNa mincích všech nominálních hodnot je zobrazen téměř shodný motiv. Rozdíl je ten, že mince 1 a 2 eura jsou na obvodu svisle vroubkované, mince 10, 20 a 50 centů jsou na obvodu vodorovně vroubkované a mince 1, 2 a 5 centů jsou na obvodu hladké. Na mincích je zobrazen \"Vytis\" (litevský státní znak), nápis „Lietuva“ (litevsky Litva) a také rok uvolnění do oběhu. Motiv na euromincích, který vytvořil sochař Antanas Žukauskas, byl odhalen 11. listopadu 2004.\n\nNásledující přehled zahrnuje 2€ pamětní mice vydané mezi roky 2015 a 2019.\n\n"}
{"id": "123852", "url": "https://cs.wikipedia.org/wiki?curid=123852", "title": "Estonské euromince", "text": "Estonské euromince\n\nEstonské euromince se dostaly do oběhu 1. ledna 2011, kdy Estonsko vstoupilo do eurozóny. Estonsko je členem Evropské unie od 1. května 2004 a také je členem Evropské měnové unie. Prvních 14 dní v lednu 2011 se v oběhu vyskytují společně mince a bankovky jak eura, tak i původní národní měny - estonské koruny.\n\nEstonsko bylo první z nových členů Evropské unie, kteří rozhodli o přijetí eura, a také jako první odhalilo budoucí vzhled euromincí.\n\nNa všech mincích je zobrazen stejný motiv, na kterém je mapa Estonska a pod ní nápis „Eesti“ (estonsky Estonsko). Motiv je obkroužen 12 hvězdami symbolizujícími Evropskou unii a na motivu se také nachází rok, kdy se mince dostanou do oběhu. Veřejnost určila tento motiv navržený Lembitem Lõhmusem jako výherní při soutěži, ve které se vybíralo z deseti motivů.\n\nNásledující přehled zahrnuje 2€ pamětní mice vydané mezi roky 2011 a 2019\n\n"}
{"id": "123854", "url": "https://cs.wikipedia.org/wiki?curid=123854", "title": "Chemická zbraň", "text": "Chemická zbraň\n\nChemická zbraň (bojová chemická látka) je zbraň, která objekt útoku zasáhne anorganickými či organickými sloučeninami, jež působí na organismus dráždivě nebo toxicky. Mechanismus působení je různý – od cíleného poškozování určitých částí těla (blokace enzymu cholinesterázy v synapsích neuronů u nervově paralytických látek) až po působení systémové (látka je toxická pro celé tělo, např. yperit).\n\nChemické zbraně jsou velice účinné při použití proti nechráněné živé síle vojsk nebo při zneužití proti civilnímu obyvatelstvu. Výroba je relativně levná, některé potenciální otravné látky se používají v průmyslu jako suroviny ve velkém (chlor, kyanovodík, fosgen). Z toho vyplývá vysoká nebezpečnost těchto látek při havárii zařízení či cíleném útoku na ně. Otravné látky se mohou vyskytovat ve skupenství pevném (obvykle ve formě aerosolu), kapalném i plynném.\n\nPoužívání chemických zbraní mělo zpočátku zničující účinky v první světové válce, kdy prakticky neexistovala ochrana proti tomuto zcela novému způsobu boje. V této době bylo využíváno především průmyslových škodlivin (později nahrazených cíleně vyvinutými látkami jako tabun, soman, sarin, VX), zejména pak chloru (který se přeléval po bojišti jako hustá mlha, vléval se do zákopů a leptal měkké sliznice, vnikal dýchacím ústrojím do těla a ničil respirační cesty) a v té době nového hořčičného plynu, yperitu.\n\nV 80. letech 20. století se objevilo několik případů použití chemických zbraní proti civilistům v hustě osídlených oblastech a městech.\n\nV novodobém válčení již chemické zbraně nemají tak zničující účinek především díky vybavenosti vojáků maskami pro ochranu dýchacího ústrojí a dalšími prostředky individuální ochrany. Použitím těchto zbraní se zpravidla dosáhne jen zpomalení postupu zasažených jednotek (v důsledku ztížení činnosti používáním ochranných prostředků, nutnosti dekontaminace a odsunu zasažených). Vzhledem k charakteru bojových akcí je použití bojových chemických látek v plynné formě většinou takticky nevýhodné a implikuje velké nebezpečí zasažení vlastních jednotek.\n\nBojová koncentrace: látka dosáhne bojové koncentrace ve chvíli, kdy její stanovené množství způsobí vyřazení nebo usmrcení stanoveného procenta zasažených. U bojových chemických látek v plynném stavu je (v případě použití ve volném terénu) těžké udržet bojovou koncentraci dlouhodobě. Dosažení bojové koncentrace ovlivňuje druh použité látky, meteorologická a topografická situace.\n\nPřirozená dekontaminace: při použití plynu v otevřeném terénu je nutné počítat s fenoménem přirozené dekontaminace: srážení a omývání aerosolu deštěm, odpařování nebo kondenzace látky ve vztahu k teplotám a povětrnostní podmínky.\n\nPůsobí na organismus dusivě, a to buď vyřazením plic z činnosti jejich otokem a následným udušením (fosgen, chlór), nebo zablokováním přenosu kyslíku ze vzduchu do krve (oxid uhelnatý) nebo z krve do tkání (kyanovodík). Fosgen i kyanovodík jsou používány v průmyslu ve velkých množstvích při výrobě plastů, je zde tedy nebezpečí havarijních úniků. Do těla se dostávají přes plíce, kyanovodík proniká i přes kůži. Oxid uhelnatý není používán jako bojová látka, ale je velmi zákeřný (lehčí než vzduch, bez barvy i zápachu) a výrazně toxický.\n\nZástupci: fosgen, difosgen, trifosgen, oxid uhelnatý, chlor, chlorpikrin,\n\nPůsobí na organismus zejména pronikáním přes dýchací cesty, brání přenosu kyslíku z krve do tkání a tím postupně paralyzují celé tělo.\n\nZástupci: kyanovodík, chlorkyan\n\nPůsobí na organismus tzv. všeobecně otravně, po zasažení a proniknutí do organismu jej poškozují celý. Typický znak zasažení je poškozeni pokožky v místě zasažení, vytvoření puchýřů a následná nekróza tkáně v zasaženém místě. Zasažená místa se dlouho (týdny až měsíce) špatně hojí, navíc látka a její metabolity v těle působí celkově toxicky a tím ještě prodlužují rekonvalescenci, popř. vyvolávají další komplikace (selhání ledvin, jater apod.).\n\nZástupci: různé druhy yperitu, lewisit, fosgenoxim\n\nPůsobí obvykle pouze dráždivě – hlavním cílem není zasaženou osobu usmrtit, ale vyřadit z činnosti. Vysoké koncentrace lakrimátoru ovšem mohou vyvolat astmatický záchvat a smrt zasaženého. Do této kategorie spadají tzv. „slzné plyny“. Obvykle při zasažení působí na sliznice velmi dráždivě, vyvolávají kašel, slzení a ostrou bolest v očích (případně ještě tlak či bodavou bolesti ve hrudi), která zasaženou osobu dočasně může oslepit a vyřadit ji z činnosti. Tyto látky obvykle používá policie k potlačování odporu davu nebo se používají jako náplň do osobních ochranných prostředků (různé obranné spreje apod.)\n\nV první světové válce byly s oblibou používány samostatně nebo ve směsi s toxickými látkami, např. fosgenem. Principem takové kombinace byl fakt, že lakrimátory (rozptýlené jsou to malé pevné částice či aerosoly) snadno prochází filtry z aktivního uhlí, pokud ty nejsou vybaveny protidýmovou vložkou. Dobové ochranné masky, obvykle tvořené impregnovaným plátnem, zaměřeným na chemickou reakci s jednou, maximálně několika toxickými látkami, nebyly schopné je efektivně zachytit. To u zasažených způsobilo kašel, silné dráždění a vojáci si masky často strhávali, čímž se zbavili ochrany proti druhé, již toxické frakci, což jim způsobilo otravu nebo smrt.\n\nZástupci:\n\nPůsobí na nervovou soustavu člověka tím, že blokují cholinesterázu v neuronech, čímž vyřazují nervovou soustavu z činnosti. Obvykle mají kumulativní vlastnosti: do určité koncentrace v těle zasažený téměř nic nepociťuje – organismus je ještě schopný autoregulace – a až po jejím překročení se rychle rozvíjí příznaky zasažení a nastává rychle smrt. Do těla se dostávají všemi vstupními branami přes plíce, sliznice a kůži. Z těla se špatně odstraňují a vydrží působit v organismu poměrně dlouhou dobu. Antidotem proti většině nervově paralytických látek první generace je atropin jako antagonista jejich účinků. Některé nervové jedy (např. soman) ale vytvářejí s cholinesterázou ireverzibilní spojení. Její chemická reaktivace tak už není možná a antidota na bázi reaktivátorů nelze vyrobit. Látky používané v terapii intoxikací organofosfáty jsou obvykle syntetické reaktivátory cholinesterázy. Existoval kombinovaný přípravek Trimedoxim + Atropin (TMB 4 Compositum) vyráběný před lety českou firmou Léčiva, nyní se již nevyrábí. Je omezeně dostupný obidoxim chlorid (obchodní název Toxogonin) a dále přímo lidská cholinesteráza (Serum cholinesterase P Behring).\n\nExistuje také profylaktická technika (použitelná za předpokladu brzkého použití nervově paralytických zbraní) spočívající v preventivním podání analogů cholinesterázy přímo do krevního oběhu. Při následné intoxikaci nervově paralytickým jedem dojde k přednostní reakci s látkou v krvi, která je tak říkajíc „víc po ruce“ – tedy dříve než mohou být jedem zasaženy nervy. Toto umožňuje dotyčnému jedinci přežít zasažení až několikanásobnou smrtelnou dávkou nervově paralytickým jedem bez větších následků. Vedlejší účinky těchto preparátů však neumožňují jejich používání po delší dobu.\n\nZástupci: sarin, soman, tabun, VX, IVA, novičok\n\n\n"}
{"id": "123855", "url": "https://cs.wikipedia.org/wiki?curid=123855", "title": "Orel (rozcestník)", "text": "Orel (rozcestník)\n\nSlovo Orel může mít několik významů:\n\n\n\n\n\n"}
{"id": "123858", "url": "https://cs.wikipedia.org/wiki?curid=123858", "title": "Hypoxie", "text": "Hypoxie\n\nHypoxie je obecně menší či nedostatečné množství kyslíku pro tělesný metabolismus, než na které je organismus zvyklý.\nHypoxie je způsobena sníženým parciálním tlakem kyslíku nebo špatnou funkcí některého článku dopravy kyslíku k buňkám organismu.\nHypoxii proto dělíme na tyto skupiny podle příčiny vzniku:\n\nVliv hypoxie na organismus rozlišujeme podle 2 základních kritérií. Záleží na míře hypoxie a délce trvání hypoxie. Studie prokázaly, že pokud se kontroluje míra hypoxie a její délka trvání, a to nejčastěji v normobarické hypoxii vytvořené pomocí speciálních hypoxických systémů, dochází k:\n\nPokud se míra a délka hypoxie nedá kontrolovat, ovlivňuje hlavně:\n\nLéčba hypoxie se nazývá oxygenoterapie. Spočívá v podávání kyslíku, který je ohřátý a zvlhčený, s malou přítomností oxidu uhličitého. Jelikož je kyslík sám o sobě toxický, sledujeme neustále hladinu vdechovaného kyslíku z kyslíkové láhve. Při vyšší koncentraci kyslíku může vzniknout retinopatie – odchlípení sítnice v oku až oslepnutí. Diagnóza hypoxie je potvrzena laboratorními výsledky z nesražené kapilární krve – vyšetření dle Astrupa. V takovém vzorku sledujeme množství kyslíku a ostatních krevních plynů a dále saturaci červených krvinek kyslíkem.\n\nNormobarická hypoxie je snížený parciální tlak kyslíku, avšak bez změny celkového parciálního tlaku všech plynů. Nejčastěji se normobarická hypoxie vytváří pomocí membránových generátorů na výrobu hypoxického vzduchu, kdy jsou molekuly kyslíku přes membránu filtrovány a deficit se doplní dusíkem. Rozdíl mezi normobarickou normoxií a normobarickou hypoxií můžete vidět na následujícím grafu:\n\nXI, Lei. a Tatiana V. SEREBROVSKAYA. \"Intermittent hypoxia and human diseases\". Dordrecht: Springer, c2012. .\n\nHAYES, H. B., A. JAYARAMAN, M. HERRMANN, G. S. MITCHELL, W. Z. RYMER a R. D. TRUMBOWER. Daily intermittent hypoxia enhances walking after chronic spinal cord injury: A randomized trial. \"Neurology\"[online]. 2014, 82(2), 104-113 [cit. 2018-02-27]. DOI: 10.1212/01.WNL.0000437416.34298.43. ISSN 0028-3878. Dostupné z: <nowiki>http://www.neurology.org/cgi/doi/10.1212/01.WNL.0000437416.34298.43</nowiki>\n\nPALTSYN, Alexander A, Eugenia B MANUKHINA, Anna V GORYACHEVA, H Fred DOWNEY, Ivan P DUBROVIN, Svetlana V KOMISSAROVA a Aslan A KUBATIEV. Intermittent hypoxia stimulates formation of binuclear neurons in brain cortex—A role of cell fusion in neuroprotection?. \"Experimental Biology and Medicine\" [online]. 2014, 239(5), 595-600 [cit. 2018-02-27]. DOI: 10.1177/1535370214523898. ISSN 1535-3702. Dostupné z: <nowiki>http://journals.sagepub.com/doi/10.1177/1535370214523898</nowiki>\n\nWIESNER, Susanne, Sven HAUFE, Stefan ENGELI, Harry MUTSCHLER, Ute HAAS, Friedrich C. LUFT a Jens JORDAN. Influences of Normobaric Hypoxia Training on Physical Fitness and Metabolic Risk Markers in Overweight to Obese Subjects. \"Obesity\" [online]. 2010, 18(1), 116-120 [cit. 2018-02-27]. DOI: 10.1038/oby.2009.193. ISSN 1930-7381. Dostupné z: <nowiki>http://doi.wiley.com/10.1038/oby.2009.193</nowiki>\n\nMACKENZIE, Richard, Neil MAXWELL, Paul CASTLE, Gary BRICKLEY a Peter WATT. Acute hypoxia and exercise improve insulin sensitivity (SI2*) in individuals with type 2 diabetes. \"Diabetes/Metabolism Research and Reviews\" [online]. 2011, 27(1), 94-101 [cit. 2018-02-27]. DOI: 10.1002/dmrr.1156. ISSN 1520-7552. Dostupné z: <nowiki>http://doi.wiley.com/10.1002/dmrr.1156</nowiki>\n\nPONSOT, Elodie, Stéphane P. DUFOUR, Joffrey ZOLL, et al. Exercise training in normobaric hypoxia in endurance runners. II. Improvement of mitochondrial properties in skeletal muscle. \"Journal of Applied Physiology\" [online]. 2006, 100(4), 1249–1257 [cit. 2018-02-27]. DOI: 10.1152/japplphysiol.00361.2005. ISSN 8750-7587. Dostupné z: <nowiki>http://www.physiology.org/doi/10.1152/japplphysiol.00361.2005</nowiki>\n"}
{"id": "123861", "url": "https://cs.wikipedia.org/wiki?curid=123861", "title": "Obvod obce s rozšířenou působností Beroun", "text": "Obvod obce s rozšířenou působností Beroun\n\nSprávní obvod obce s rozšířenou působností Beroun je jedním ze správních obvodů Středočeského kraje. Zaujímá severovýchodní polovinu okresu Beroun; zahrnuje města Beroun, Králův Dvůr a Zdice a dalších 45 obcí. Rozsah správního obvodu se plně kryje se správním obvodem obce s pověřeným obecním úřadem Beroun.\n\n"}
{"id": "123862", "url": "https://cs.wikipedia.org/wiki?curid=123862", "title": "Obvod obce s rozšířenou působností Hořovice", "text": "Obvod obce s rozšířenou působností Hořovice\n\nSprávní obvod obce s rozšířenou působností Hořovice je jedním ze správních obvodů Středočeského kraje. Zaujímá jihozápadní polovinu okresu Beroun; zahrnuje města Hořovice, Hostomice a Žebrák a dalších 35 obcí. Rozsah správního obvodu se plně kryje se správním obvodem obce s pověřeným obecním úřadem Hořovice.\n\n"}
{"id": "123863", "url": "https://cs.wikipedia.org/wiki?curid=123863", "title": "Multiinstrumentalista", "text": "Multiinstrumentalista\n\nMultiinstrumentalista (z latinského \"multi\" = mnoho a \"instrumentum\" = nástroj) je hudebník, ovládající hru na více nástrojů. Synonymem je označení polyinstrumentalista (z řeckého \"poly\" = více či hodně).\n\nNení zcela jasné, zda lze za multiinstrumentalistu považovat pouze hudebníka současně ovládajícího hru na více nástrojů různých druhů – rozdělení viz Hudební nástroj – (např. na smyčcové a klávesové) či hudebníka, hrajícího na více nástrojů stejného druhu (např. klavír a cembalo). I když hra na různé nástroje stejného druhu je většinou spojena s různou technikou (ukázkovým příkladem jsou právě klavír a cembalo), je pravděpodobně možné za multiinstrumentalistu považovat pouze hudebníka, ovládajícího různé druhy nástrojů.\n\n\n"}
{"id": "123865", "url": "https://cs.wikipedia.org/wiki?curid=123865", "title": "Cesta hrdinů SNP", "text": "Cesta hrdinů SNP\n\nCesta hrdinů SNP je nejdůležitější turistická trasa na Slovensku. Začíná na severovýchodě v Dukelském průsmyku a prochází celým Slovenskem až na Bradlo. Z Bradla dál pokračuje jako \"Štefánikova magistrála\" do Bratislavy. Prochází většinu oblastí Slovenska, kde probíhaly významné akce Slovenského národního povstání a při osvobozování Slovenska v letech 1944 a 1945. Cesta je značená červeným turistickým značením a po většinu trasy je totožná s mezinárodní turistickou trasou E 8.\n\nTrasa Cesty hrdinů SNP byla pojmenována v roce 1956. Její průběh kopíroval od Devína po Dobšinskou ledovou jeskyni starší \"Štefánikovu cestu\" vyznačenou roku 1928, dále už šla trasa vlastním směrem do Košic, Prešova, Bardejova, Svidníku na Duklu. Později se na více místech trasa změnila – např. okolo Bielé skály, v pohoří Žiar a v Kremnických vrších.\n\nKlub slovenských turistů nabízí aktuální TTO – turistický záznamník s mapami po této trase. \n\nZ krajinářské stránky je velmi různorodá, což vyplývá z její délky, jakož i skutečnosti, že neprochází jen pohořími, ale na určitých úsecích vede i obydlenými údolími a tamními sídly. Celkově však trasa prochází zejména horami a kopíruje i horské hřebeny. Turistická trasa vede významnými pohořími jako Čergov, Volovské vrchy, Nízké Tatry, Velká Fatra, Žiar, Strážovské vrchy, Bílé Karpaty, Malé Karpaty a prochází některými městy – např. Bardejovem, Trenčínem, Starou Turou či Bratislavou, obchází města jako Prešov či Košice. Kvůli průběhu převážně horami je Cesta hrdinů SNP náročnější přechod a trasa se zvládá v průměru za 26 až 28 dní. Je možné ji zvládnout i za lepší čas, avšak je nutné ujít denně více než 30 km, což si při chůzi s těžkým batohem již vyžaduje předchozí přípravu.\n\nCesta hrdinů SNP začíná v Dukelský průsmyk, kde z Polska přes hraniční přechod přicházejí například turistické trasy E8 a E3. Červeně značená Cesta hrdinů SNP pokračuje přes odbočku na pozorovatelně Ludvíka Svobody, kolem hřbitova a Dukelského památníku a kolem obce Vyšný Komárnik, odtud horami přes Medvedie, Vyšnou Pisanou, Nižnou Pisanou a údolím potoka Kapišovka, takzvaného „Údolí smrti“, kde se koncem října 1944 sváděly těžké boje. Odtud opět horami a přes Nižnou Jedľovou přichází cesta až do Svidníku kolem památníku a hřbitova, kde je pohřbeno 9000 sovětských vojáků, kteří padli při osvobozování východního Slovenska. \nNa druhé straně města stezka prochází kolem expozice muzea Ukrajinské a rusínské kultury a vychází na vrch Čierna hora, odkud pokračuje po hřebeni přes Makovické sedlo a traverzuje kopec Makovica do obce Kurimka. Odtud cesta pokračuje lesem na Kohútov a Spálený vrch do Andrejové, kde se opět vrací do hor, prochází nedaleko zříceniny hradu Zborov do stejnojmenné obce. Tam začíná stoupat na Stebníckou Maguru, odkud stezka pozvolna klesá do Bardejovských Kúpelí, následně lesem přichází do Bardejova. Z města stoupá po asfaltové cestě na Miháľov a krajem osady Kľušovská Zábava až do Hervartova, kde prochází kolem vzácného dřevěného kostelíka sv. Františka. Stoupá lesem do sedla pod vrchem Žobrák, přes Bukový vrch k vrcholu Čergova. Odtud postupně klesá do Terně, odkud prochází sedlem pod Lysou stráží do Veľkého Šariše a pokračuje částečně lesem kolem Prešova, přes jeho městskou část Cemjata do Radatic. Turistická stezka pokračuje přes obec Ľubovec až na Pustý mlýn na potoce Sopotnica nedaleko obce Sedlice, pak schází do Kysaku. Z této významné železniční křižovatky turistická trasa stoupá přes Jánošíkovy baštu na Vysoký vrch, následně traverzem přes vrchol Čečatová a kolem Košické zoologické zahrady do Kavečian. \nZde se blízko Košic stáčí u rekreační oblasti Cermis do Volovských vrchů, vede na Kamenný hrb a Jahodnou, odkud pokračuje na Prednou Holicu a Kojšovskou hoľu. Pokračuje přes Tri studny na Kloptaň, odtud vede přes Štós-kúpele jižním směrem k Osadníku a pokračuje traverzem přes Pipitku, Úhornianské sedlo a sedlo Krivé lesem až na vrch Skalisko. Nedaleko stojí chata Volovec. Ze Skaliska pokračuje turistická stezka přes vrch Peklisko a sedlo Sulov na Dobšinský kopec nad vodní nádrží Palcmanská Maša u Dedinek. Odtud trasa pokračuje přes malebné úbočí Slovenského ráje na Čuntavu a dále přes sedlo Besník do Telgártu. \nZ Telgártu, známého místa bojů během SNP, stoupá stezka více než 1000 m na Kráľovu hoľu, kde začíná jeden z nejkrásnějších úseků hřebenem Nízkých Tater. Od vysílače pokračuje červeně značená cesta přes Orlovou, Ždiarské sedlo okolo útulny Andrejcová, přes sedlo Priehybka k Veľké Vápenici a sedlo Priehyba na Zadné hoľi. Přes Homôlku pokračuje kolem útulny Ramža přes Bacúšské sedlo až na průsmyk Čertovica. Odtud prudce stoupá pod lyžařské vleky na Lajštroch a přes Kumštové sedlo přichází k Chatě M. R. Štefánika pod Ďumbierem. \nTrasa vrchol jen obchází a pokračuje směrem na Chopok, okolo Kamenné chaty pod Chopkem na Poľanu, dále přes Kotliská, Chabenec do sedla Ďurkové, nedaleko kterého se nachází útulna Ďurková. Turistická stezka pokračuje na Ďurkovou přes Latiborskú hoľu, Velkou Chochuľu a Prašivou do Hiadeľského sedla. Následně přes Kozí chrbát a Kečku vede už Starohorskými vrchy na Donovaly, další významné centrum SNP. \nZ Donoval, kde během SNP ustupující povstalci zanechali zbytky své těžké výzbroje, stoupá stezka už pohořím Velká Fatra na vrch Zvolen a pokračuje hřebenem přes sedlo Veľký Šturec a Prašnícke sedlo na Krížnou. Z vrcholu pokračuje na Kráľovu studnu, kde prochází kolem horského hotelu lesem a traverzuje Krásny kopec. Do Kremnických vrchů prochází sedlem Malý Šturec a přes Svrčinník hřebenem přes Kordícke sedlo a Vyhnatovou na Skalku. Nedaleko od vysílače Suchá hora se stáčí na Krahuli, kde schází do údolí a pokračuje po asfaltové cestě přes Kremnické Bane do Kunešova, odkud po loukách stoupá na Vysokou. Přes Bralovou skálu pokračuje hřebenem pohoří Žiar kolem Skleného, traverzem vrchu Horeňova, Chrenovské Lazy a vrch Vyšehrad do Vyšehradského sedla. Turistická stezka pokračuje lukami a lesem přes Hadvigu do Vríckého sedlo, kde vchází do Malé Fatry.\nTrasa vede pohořím pod bočním hřebenem až do Fačkovského sedla, kde obchází majestátní Kľak. Za sedlem už cesta vede Strážovskými vrchy – nejprve prudce stoupá na Homôľku, odtud přichází přes vrch Priečna a sedlo Javorinka do obce Čičmany. Za horou Strážov, nejvyšším vrcholem Strážovských vrchů, cesta klesá do obce Zliechov, odtud po loukách a přes lesy prochází kolem obce Valaská Belá a následně stoupá do sedla Palúch pod vrchem Vápeč. Následně stezka prudce klesá do obce Horná Poruba, odkud nenáročným traverzem jde pod Omšenskou Babou až do Trenčianských Teplic. Ze zdejšího lázeňského prostředí vede cesta lesem do Kubré, městské části Trenčína. Ve městě cesta přechází po silničním mostě přes Váh a přes městskou část Zlatovce vede do Drietomu, kde začíná stoupat již Bílými Karpaty na Sokolí Kameň a Machnáč, ležící na státní hranici s Českem. Po hranici trasa pokračuje na vrch Kykula, kde načas opouští slovenské území. \nNa Moravě cesta hrdinů vede přes Mikulčin vrch a Troják a na slovenské území se dostává na vrcholu Velké Javořiny. Stezka pokračuje přes Čupec a Vrch Slobodných do Myjavské pahorkatiny a její centra, Myjavy. Přes Polianku pokračuje na Bradlo, na kterém se nachází Mohyla M. R. Štefánika. Odtud červená značka jde souběžně se Štefánikovou magistrálou a pokračuje městem Brezová pod Bradlom do Malých Karpat. Prochází obcí Dobrá Voda a hřebenem Malých Karpat přes Záruby, Vápennou, Pezinskou Babu, až po Bílý Kríž nad Račou. Dále jde už opět samostatně přes Kamzík, okolo Slavína na Devínskou Kobylu do Devína k hradu, kde magistrála končí. \n\nŠtefánikova magistrála odbočuje na rozcestí Biely kríž zelenou značkou přes Jurský Šúr až ke památníku na místě pádu letadla M. R. Štefánika nedaleko letiště Bratislava.\n\n\n"}
{"id": "123866", "url": "https://cs.wikipedia.org/wiki?curid=123866", "title": "Morena Baccarin", "text": "Morena Baccarin\n\nMorena Silva de Vaz Setta Baccarin (* 2. června 1979, Rio de Janeiro, Brazílie) je brazilsko-americká herečka, dcera brazilské herečky Vera Setty. K jejím nejvýznamnějším rolím patří Inara Serra v seriálu \"Firefly\", Adria v seriálu \"Hvězdná brána\", Anna v seriálu \"V\", Jessica Brodyová v seriálu \"Ve jménu vlasti\" a Leslie Thompkinsová v seriálu \"Gotham\".\n\nV deseti letech se se svými rodiči přestěhovala z Brazílie do Greenwich Village v New Yorku, kde později navštěvovala konzervatoř Fiorella LaGuardiy (Fiorello H. LaGuardia High School of Music & Art and Performing Arts) a divadelní obor na Juilliardově škole.\n\nSvou první roli získala v komedii ze světa módy \"Parfém\" (2001), následovala hlavní role ve filmu \"Way Off Broadway\" (2001). V Los Angeles pak získala roli ve sci-fi seriálu \"Firefly\" (2002–2003) a navazujícím filmu \"Serenity\" (2005), kde ztvárnila roli \"společnice\" (luxusní prostitutky) Inary Serry.\n\nV desáté sérii \"Hvězdné brány\" (2006–2007) a navazujícím filmu \"\" (2008) hrála Adriu, dceru Valy Mal Doran a představitelku Orici.\n\nV roce 2009 dostala hlavní roli v seriálu stanice ABC \"V\", v němž do roku 2011 hrála Annu, vůdce Návštěvníků. V letech 2011–2013 účinkovala jako manželka amerického válečného veterána v seriálu \"Ve jménu vlasti\", mezi roky 2015 a 2019 působila v seriálu \"Gotham\" jako doktorka Leslie Thompkinsová. Od roku 2014 dabuje počítačový program Gideon v seriálu \"The Flash\". V roce 2016 se představila ve snímku \"Deadpool\", tuto roli si zopakovala i v následujícím filmu \"Deadpool 2\" (2018).\n\nV listopadu 2011 si vzala amerického filmového producenta a režiséra Austina Chicka. Dne 22. října 2013 se jim narodil syn Julius. V červenci 2015 zažádala o rozvod, v květnu 2016 se oficiálně rozvedli.\n\nV roce 2015 oznámila, že s hercem Benem McKenziem, kterého potkala na natáčení seriálu \"Gotham\", čeká dítě. Dcera Frances Laitz Setta Schenkkan se narodila 2. března 2016. Dne 2. června 2017 se s McKenziem vzali.\n\n"}
{"id": "123870", "url": "https://cs.wikipedia.org/wiki?curid=123870", "title": "Rudolf Firkušný", "text": "Rudolf Firkušný\n\nRudolf Firkušný (11. února 1912 Napajedla – 19. července 1994 Staatsburg, stát New York, USA) byl český klavírista světového jména. Proslavil se mimořádnou hudebností, expresivním projevem a skvělou technikou hry. Jeho repertoár sahal od raného klasicismu až po modernu první poloviny 20. století. Od roku 1948 žil ve Spojených státech. Po pádu komunistického režimu se chtěl vrátit do vlasti a usadit se v Praze. Často zde s velkým úspěchem hrál, ale záměr se mu už nezdařil – zemřel náhle v červenci 1994. Úspěchu dosáhl nejen svým výjimečným nadáním od dětského věku, ale též houževnatým úsilím, spojeným s vynikajícím smyslem pro sloh a stavbu každého díla. Kritikou je stavěn mezi přední klavíristy 20. století.\n\nRudolf Firkušný se narodil jako nejmladší ze tří dětí v rodině notářského koncipienta Rudolfa Firkušného. Jeho hudební talent se velmi brzy projevil – již jako tříletý přehrával na klavíru lidovou písničku. Rodina trpěla chudobou a otec předčasně zemřel, proto se matka s dětmi přestěhovala do Brna za větší možností obživy.\n\nRudolf absolvoval základní hudební studia, ale nešlo o výuku v pravém slova smyslu. V roce 1917 však došlo ke šťastnému setkání malého Rudolfa s velikánem české hudby Leošem Janáčkem. Ten rozpoznal mimořádné hudební nadání pětiletého chlapce a svěřil zázračné dítě do péče profesionálních učitelů. Janáčkova varhanní škola byla v roce 1919 povýšena na samostatnou konzervatoř. Hudební teorii učil žáčka sám Janáček, výchovy klavírní hry se ujala Růžena Kurzová, manželka tehdejšího nejvýznamnějšího českého klavírního pedagoga Viléma Kurze. 14. července 1920 poprvé Firkušný coby osmiletý sólista veřejně vystoupil. Hrál Griega, Mozarta, Dvořáka i Chopina. Kritiky byly příznivé a koncertů přibývalo. Nejvýznamnější se uskutečnil 14. ledna 1923, kdy jedenáctiletý Rudolf vystoupil s velkým úspěchem v Praze, poprvé jako sólista České filharmonie, s Mozartovým \"Koncertem D-dur\". Rychle rozšiřoval svůj repertoár a jeho rychlý umělecký vzestup byl strmý. První zahraniční koncert se uskutečnil v říjnu 1926 ve Vídni, kde tradičně přísná hudební kritika i publikum přijaly s nadšením nový objev z Československa. Další cesty vedly do Berlína (1927) a Paříže (1928). Jako patnáctiletý též zahrál prezidentu Masarykovi na zámku v Lánech. Masaryk ho ocenil vysokým honorářem a poskytl mu stipendium k dalšímu studiu. Na jaře 1927 Rudolf Firkušný absolvoval u prof. Viléma Kurze v mistrovské třídě konzervatoř v Brně a v roce 1930 maturoval na bučovickém gymnáziu ve třídě prof.Antonína Součka.\n\nMasarykovo stipendium umožnilo Firkušnému studovat v Paříži u profesora Cortota, kde se seznámil s francouzskou klavírní školou. Německou klavírní školu si osvojil v Berlíně u profesora Artura Schnabela. Současně rozšiřoval i svou koncertní činnost. Jméno osmnáctilétého klavíristy znala celá hudební Evropa. Koncertoval v Rakousku, Francii, Itálii, Německu a ve Velké Británii. V roce 1931 ukončil závěrečným koncertem na Žofíně mistrovskou školu Pražské konzervatoře, podle vyjádření profesora Kurze „jako dokonalý virtuos“. V roce 1933 uvedl do té doby často opomíjený Dvořákův \"Koncert g-moll\" v úpravě svého učitele Viléma Kurze, z něhož se rázem stala pevná součást repertoárů světových klavíristů. Do vypuknutí 2. světové války koncertoval Firkušný ve všech zemích Evropy, přičemž kladl důraz na českou hudbu (Smetana, Dvořák, Janáček, Suk, Martinů), která se stala osou jeho širokého repertoáru, kde vedle klasiky nechyběla ani díla soudobá. V USA koncertoval poprvé v roce 1938. S českým publikem se rozloučil koncertem s Českou filharmonií pod taktovkou Rafaela Kubelíka 3. března 1939.\n\nKoncert byl věnován uprchlíkům z oblastí obsazených Němci. Následující zahraniční turné bylo vlastně už emigrací. Žil nejprve v Paříži v komunitě českých umělců. Exilová vláda ho vysílala na propagační koncerty české hudby. Po okupaci Francie se v roce 1940 dostal přes Španělsko do Lisabonu, odkud už jeho cesta nadlouho vedla přes oceán do New Yorku. Ve Spojených státech začal koncertovat v roce 1941. Postupně hrál se všemi významnými americkými tělesy (Newyorská filharmonie, Filadelfie, Boston, Chicago, Cleveland, Pittsburgh) a dirigenty (Stokowski, Charles Munch ad.). Do vlasti se vrátil po osvobození jako uznávaný světový a největší český pianista všech dob. S Rafaelem Kubelíkem triumfoval Dvořákovým klavírním koncertem na 1. ročníku Pražského jara 1946. Po komunistickém puči v roce 1948 musel ovšem opět zvolit emigraci do USA.\n\nNa dlouhá léta se vzdálil domácímu hudebnímu životu. Hrál postupně nejen v USA, ale opět i v západní Evropě (včetně velkých festivalů ve Vídni, Salcburku ad.), Austrálii, Japonsku, Singapuru, Hongkongu a Izraeli. O jeho koncerty se ucházel i Sovětský svaz, což byl ovšem pro umělce nepřijatelný krok. V době politického uvolnění v šedesátých letech zajížděl za matkou do vlasti a v roce 1965 si z Brna odvezl i manželku Taťánu, s níž měl posléze dvě děti. Usadil se v New Yorku, kde jeho bydlištěm byl jednak byt na Manhattanu nedaleko Lincoln Center, tak i letní sídlo v blízkém Staatsburgu. Byl téměř každoročním sólistou Newyorské filharmonie a též Clevelandské filharmonie v době působení George Szella a od roku 1965 až do své smrti profesorem na prestižní umělecké univerzitě Juilliard School v New Yorku, kde byli jeho žáky mnozí významní pianisté. Zároveň byl častým hostem festivalu a letní školy v Aspenu v Coloradu. Kromě sólové činnosti se věnoval aktivně i komorní hudbě a mezi jeho partnery byly takové osobnosti jako violoncellisté Grigorij Pjatigorskij, Pierre Fournier a Lynn Harrell, houslisté Nathan Milstein i Erica Morini, violista William Primrose, Guarneri Quartet a Juilliard String Quartet.\n\nDlouholeté odloučení od vlasti skončilo až pádem totality v roce 1989. Tehdy bylo Rudolfu Firkušnému však již 77 let. Hned v roce 1990 se zúčastnil Pražského jara. S Rafaelem Kubelíkem a Českou filharmonií na něm provedli 2. klavírní koncert Bohuslava Martinů. Koncertoval v Praze, Brně i rodných Napajedlích. V témže roce získal čestný doktorát Univerzity Karlovy, a v roce 1991 byl vyznamenán Řádem Tomáše Garrigua Masaryka I. třídy. V roce 1993 byl poctěn čestnými doktoráty Masarykovy univerzity a Janáčkovy akademie múzických umění. Byl to vůbec první čestný doktorát udělený touto vysokou školou. \n\nV roce 1993 ještě v New Yorku natočil spolu se svou dlouholetou uměleckou i osobní přítelkyní, českou operní pěvkyní Gabrielou Beňačkovou CD s písněmi Antonína Dvořáka, Leoše Janáčka a Bohuslava Martinů, které o rok později získalo prestižní hudební cenu Grammy Award.\n\nRudolf Firkušný se při svých zájezdech do vlasti snažil všestranně pomáhat – věnoval své honoráře uměleckým školám a institucím, pro Janáčkovu akademii múzických umění v Brně vytvořil Nadaci Rudolfa Firkušného, která podporuje nejlepší studenty školy. Chtěl se natrvalo usadit v Praze, ale záměr se mu již nezdařil. Ve svém letním sídle blízko New Yorku podlehl 19. července 1994 těžké chorobě. Od roku 2007 je pohřben spolu se svou ženou Taťánou na čestném pohřebišti Ústředního hřbitova v Brně.\nPo Rudolfu Firkušném je od roku 2014 pojmenována ulice v městské části Brno - Královo pole, v katastrálním území Sadová.\n\n\n\n\n"}
{"id": "123871", "url": "https://cs.wikipedia.org/wiki?curid=123871", "title": "Namur (provincie)", "text": "Namur (provincie)\n\nProvincie Namur (nizozemsky ', valonsky ') je jedna z 10 belgických provincií. Nachází se ve Valonském regionu a sousedí na západě s provincií Henegavsko, na severu s provincií Valonský Brabant, na severovýchodě s provincií Lutych, na východě s provincií Lucembursko a na jihu s Francií (departement Ardensko). Rozloha provincie činí 3666 km² a počet obyvatel je 458 574 (údaj z 1. ledna 2006).\n\nProvincie Namur je rozdělena na 3 okresy (francouzsky ) a zahrnuje 38 obcí. Jejím správním centrem je město Namur, které je zároveň hlavním městem Valonska a sídlem valonské vlády a parlamentu.\n\n"}
{"id": "123874", "url": "https://cs.wikipedia.org/wiki?curid=123874", "title": "Randy Bachman", "text": "Randy Bachman\n\nRandolph Charles Bachman (* 27. září 1943 Winnipeg, Manitoba) je kanadský rockový hudebník (kytarista a zpěvák). Je známý především jako člen skupiny The Guess Who a Bachman-Turner Overdrive (BTO).\n\nV roce 2000 se objevil Bachman společně se svými kolegy z BTO i v televizním seriálu Simpsonovi. Matt Groening, autor Simpsnů (jeho otec pochází z Winnipegu), je známý fanoušek BTO.\n\n\n"}
{"id": "123877", "url": "https://cs.wikipedia.org/wiki?curid=123877", "title": "SK Krč Praha", "text": "SK Krč Praha\n\nEagles Praha je pražský baseballový a softballový sportovní klub. Klub byl založen v roce 1981 po odchodu několika členů z TJ Tempo Praha, kteří postupně vybudovali baseballový a softballový areál v Praze-Krči, zvaný Eagles Park. Team se původně nazýval Krč Altron, podle sponzora. Areál s dvěma hřišti na baseball a třemi hřišti na softball patří k jedněm z největších komplexů pro pálkovací hry v Evropě. Eagles Praha jsou jediným klubem v republice, který má týmy ve všech nejvyšších soutěžích v ČR (baseballová extraliga, softballová extraliga žen a mužů). V roce 2011 oslavil klub 30. výročí svého založení.\n\n\n\nBaseball:<br>\nMuži \"A\" - Baseballová extraliga<br>\nMuži \"B\" - Českomoravská liga (2. liga)<br>\nMuži \"C\" - Pražský přebor mužů<br>\nJunioři - Juniorská extraliga<br>\nStarší kadeti - Pražský přebor kadetů<br>\nMladší kadeti - Pražský přebor mladších kadetů<br>\nŽáci - Pražský přebor žáků<br>\nT-Ball - Pražský přebor t-ballu, softballová t-ballová extraliga<br><br>\n\nSoftball<br>\nŽeny \"A\" - Softballová extraliga žen<br>\nMuži \"A\" - Softballová extraliga mužů<br>\nŽeny \"B\"/juniorky - 2. softballová liga žen<br>\nMuži \"B\" - Pražský přebor mužů<br>\nŽeny \"C\" - Pražská 1. třída žen<br>\nKadetky - Extraliga kadetek, Pražský přebor kadetek<br>\nŽákyně - Extraliga žákyň, Pražský přebor žákyň<br>\n\nV roce 2006 byla v rámci oslav 25 let klubu založena Síň slávy Eagles Praha.\n\nČlenové Síně slávy<br><br>Zuzana Borecká - Zýmová<br>Eva Schreiberová - Bártová<br>Zdeněk \"Quido\" Zýma<br>Radek Štěpánek - in memoriam<br>Vladimír Horáček<br>Daniel Bagin<br>Aleš Chýle\n\nJan Bagin\n\nBlanka Chýlová\n\n"}
{"id": "123879", "url": "https://cs.wikipedia.org/wiki?curid=123879", "title": "SPQR", "text": "SPQR\n\nS.P.Q.R. je latinská iniciálová zkratka ze sousloví \"Senatus Populusque Romanus\", v překladu \"senát a lid římský\". Symbolizovala tyto dvě složky vlády římské říše. Sousloví vzniklo v období římské republiky a bylo používáno i za císařství.\n\nZkratka SPQR byla považována za výsostný znak římské říše a nacházela se mimo jiné na mincích nebo na standartách římských legií. Dodnes se nachází ve znaku Říma. Objevuje se také na většině římských kanálových poklopů.\n\nZkratku SPQ* převzaly i jiné státní útvary, dnes se objevuje například ve znaku některých měst, mimo jiné i Olomouce: SPQO – \"Senatus Populusque Olomouciensis\" nebo na symbolech Olomouckého kraje.\n\n\nPopulární komiksové postavy Asterix a Obelix si tuto zkratku vysvětlovaly jako \"Sono Pazzi Questi Romani\" (Jsou blázni, tihle Římani).\n\n\n"}
{"id": "123888", "url": "https://cs.wikipedia.org/wiki?curid=123888", "title": "Maršál Itálie", "text": "Maršál Itálie\n\nMaršál Itálie (italsky \"Maresciallo d’Italia\") byla vojenská hodnost ve fašistické Itálii. \n\n\nV roce 1933 byla v rámci Regia Aeronautica zavedena čestná hodnost \"Maresciallo dell'aria\" (letecký maršál), jejímž jediným držitelem se stal fašistický politik a letec Italo Balbo.\n"}
{"id": "123889", "url": "https://cs.wikipedia.org/wiki?curid=123889", "title": "Milavečská kultura", "text": "Milavečská kultura\n\nMilavečská kultura je jednou z mnoha kultur mladší doby bronzové na území ČR. Chronologicky ji lze zařadit do 12. až 9. století př. n. l. V Čechách je současná s knovízskou a lužickou kulturou, na jižní Moravě pak s kulturou velatickou. Předpokládá se, že se vyvinula z českofalcké mohylové kultury, ale existují také názory, že je totožná s knovízskou kulturou, jejíž artefakty jsou velmi podobné.\n\nKultura zabírala území dnešního centrálního Plzeňska, část Karlovarska (Tašovice, Jakubov, Radošov), dále Domažlicko (Milavče) a okolí Horšovského Týna. Je pojmenována podle naleziště v Milavčích u Domažlic. Zde se nachází přibližně padesát mohyl o průměru 6–15 m a výšce do 2,5 m. Pro milavečské mohylové pohřbívání je typický žárový ritus, ukládání popela do velkých popelnic zapuštěných pod úroveň okolního terénu a jejich překrytí mohylovým náspem. Kolem centrální popelnice se kladou nádoby a bronzové předměty: jehlice, náramky, meče, dýky, z nástrojů obvykle sekerky. Bronzové výrobky ukazují na značnou dovednost, případně na jistou obchodní organizovanost v krajině s blízkými horskými přechody. Nálezy keramiky, bronzové náčiní a šperky jsou uloženy v domažlickém muzeu. \n\nVýznamným jevem této kultury jsou četné depoty (hromadné nálezy) bronzových předmětů, které obsahují především\n\nMilavečský lid se zabýval především chovem dobytka a zemědělstvím (četné nálezy bronzových obilních srpů). Unikátním nálezem je kultovní vozík z hrobu bojovníka: amforovitá nádoba z bronzu na čtyřkolovém podvozku, průměru 40 cm (dnes uložená ve sbírce Národního muzea). Tento předmět dokládá stoupající význam vozu i okolnost, že kůň se již stává častějším hospodářským zvířetem.\n"}
{"id": "123898", "url": "https://cs.wikipedia.org/wiki?curid=123898", "title": "Splavovací nádrž", "text": "Splavovací nádrž\n\nSplavovací nádrž (též klauza či klauzura) je údolní přehrada, sroubená ze dřeva, s výplní kamene a hlíny. Hráz bývá někdy sypaná a jen propustě, kterými se voda vypouští, jsou sroubeny z hrubých klád, utěsněných na návodní straně. Uprostřed hráze jsou dvě výpustná stavidla. Celá hráz bývá chráněna proti vlivům počasí šindelovou střechou, která dodává stavbám impozantního zjevu. Vypuštěním nádrže se zvedne hladina vody na toku pod nádrží tak, aby bylo možno plavit dřevo na vorech (pltích) i za nízkého stavu vody, neboť normální výška hladiny zpravidla v letních měsících nestačí k plavení vorů.\n\n\n\n\nMinimálně jedna zachovalá a pár provalených klauzur je k vidění v údolí Černého a Bílého Čeremoše. Je ovšem jen otázkou času, kdy je nějaká jarní povodeň strhne (2017).\n"}
{"id": "123901", "url": "https://cs.wikipedia.org/wiki?curid=123901", "title": "Castle Balloch", "text": "Castle Balloch\n\nZámek Balloch (anglicky: Castle Balloch) leží severozápadně od skotského Glasgow, v národním parku Loch Lomond, u stejnojmenného jezera, poblíž vesnice Balloch (odtud jméno).\n\nZámek byl dostavěn roku 1809 v gotickém stylu. V okolí zámku je rozsáhlý park s nemalou sbírkou různých druhů keřů a stromů. Místo je pro svůj romantický vzhled častým cílem turistů.\n"}
{"id": "123921", "url": "https://cs.wikipedia.org/wiki?curid=123921", "title": "Dunnottar", "text": "Dunnottar\n\nHrad Dunnottar (anglicky: Dunnottar Castle), leží na jih od skotského Aberdeenu, při samém pobřeží Severního moře, nedaleko města Stonehaven. První části hradu byly vybudovány na 50 metrů vysoké skále někdy v 7. století. Hrad byl budován postupně a jednotlivé části mají různou dobu vzniku. Zajímavostí je, že hrad nikdo nedokázal dobýt téměř čtyři století, což souvisí s obtížným přístupem na skálu, kde se nachází. V roce 1685 byl hrad používán jako věznice pro vzbouřence vedené devátým hrabětem z Argyllu.\n\n"}
{"id": "123934", "url": "https://cs.wikipedia.org/wiki?curid=123934", "title": "Glina", "text": "Glina\n\nGlina je město ve středním Chorvatsku, ležící jihozápadně od Petrinji a Sisaku. Žije zde 3116 obyvatel (samosprávná oblast 9868; údaje ze sčítání lidu 2001), z toho je 68,01 % Chorvatů, 28,66 % Srbů a 3,33 % ostatních. V obci je registrováno 4012 domů.\n\nBěhem druhé světové války bylo v noci z 29. na 30. srpna 1941 v ulicích a místním ortodoxním kostele povražděno kvůli \"špinavému křesťanství\". téměř 2000 nevinných Srbů Jediným, kdo přežil, byl Ljuban Jednak, který o této tragické události pojednává ve svém testamentu. Tento zrůdný zločin proti lidskosti spáchalo chorvatské nacistické hnutí Ustaše.\n\nBěhem jugoslávských válek byla Glina násilně součástí Republiky Srbská Krajina. Roku 1991 měla samosprávná oblast Glina 23040 obyvatel, z nichž byli 34,9% Chorvatů a 60,7% Srbů. Glina se stala srbskou baštou v době jejich vyhlášení tzv. Krajiny, padly zde první výstřely vojenského konfliktu devadesátých let minulého století a v této lokalitě byl Srby provozován koncentrační tábor, kde byly vězněny osoby, hlásící se ke katolické či muslimské víře (jednalo se hlavně o Chorvaty). Srbové v této době zde systematicky zničili katolické kostely, po většině z nich zbyla pouze louka. Stejně tak se stalo přímo v Glině. Ušetřeny nebyly ani kapličky a mnohé chorvatské hroby.\n"}
{"id": "123936", "url": "https://cs.wikipedia.org/wiki?curid=123936", "title": "Elgin (Moray)", "text": "Elgin (Moray)\n\nElgin je město ve Skotsku, ležící v oblasti Moray, cca 44 kilometrů východně od města Inverness. Ve městě Elgin žije necelých 21 000 obyvatel.\n\nMěsto má dlouhou historii, spojenou hlavně s místní katedrálou, dokončenou roku 1224. V roce 1390 bylo město, spolu s katedrálou vypáleno, o což se „přičinil“ Alexander Stewart, který byl exkomunikován biskupem z Moray. Ve městě stojí ještě za zmínku budovy, jako Nemocnice doktora Graye (dokončena 1818), místní kostel (1828), nebo i elginské muzeum. Stavbou železnice v 19. století se z tohoto města stalo centrum kraje Moray. Ve městě je také několik palíren skotské whisky, v jejíž produkci patří mezi ty nejvýznamnější.\n\n"}
{"id": "123937", "url": "https://cs.wikipedia.org/wiki?curid=123937", "title": "Neztužená vzducholoď", "text": "Neztužená vzducholoď\n\nNeztužená vzducholoď je vzducholoď, jejíž trup není zpevněn kostrou ani pevným kýlem. Svůj tvar udržuje díky přetlaku nosného plynu v obalu. \n\nNeztužené vzducholodi tvořily početně nejvíce zastoupenou skupinu vzducholodí. Neztužené byly první zkonstruované typy vzducholodí, ve velkém měřítku byly používány během obou světových válek. Ve druhé polovině dvacátého století to po dlouhou dobu byly jediné používané typy, než se do vzduchu po roce 2000 vrátily nové ztužené vzducholodě, např. nástupci legendárních Zeppelinů. \n\nPřed 2. světovou válkou měla neztužené vzducholodě i Československá armáda. Jednalo se o původně pozorovací upoutané balóny, které byly vybaveny malou gondolou s leteckým motorem. \n\n"}
{"id": "123949", "url": "https://cs.wikipedia.org/wiki?curid=123949", "title": "Massy (Essonne)", "text": "Massy (Essonne)\n\nMassy je francouzské město v jižním okraji pařížské aglomerace v departemente Essonne a regione Île-de-France.\n\nOd centra Paříže je vzdálené 14,7 km. V Massy staví i rychlovlak TGV. S centrální Paříží je spojeno městskou dopravou RER.\n\nMěsto Je známé mezinárodními cirkusovými festivaly, kterých se pravidelně účastní i knížecí rodina z Monaka. Na náměstí \"Place de France\" se nachází \"Opera\", kde vystupují světoznámé celebrity. Ve městě je také mnoho upravených – typicky francouzských parků s dětskými koutky.\n\nBlízko je odsud i na zámek Versailles. Nedaleko odtud je i letiště Orly.\n\nMassy hraničí s Verrières-le-Buisson, Antony, Igny, Wissous, Palaiseau, Champlan a Chilly-Mazarin.\n\n\"Počet obyvatel\"\n\n\n\n"}
{"id": "123953", "url": "https://cs.wikipedia.org/wiki?curid=123953", "title": "Prstenec (Niven)", "text": "Prstenec (Niven)\n\nPrstenec (ISBN 80-7214-264-X) je sci-fi kniha Laryho Nivena vydaná v roce 2000 (orig. \"Ringworld\" v roce 1970), která se odehrává v Nivenově Známém vesmíru. Tento román, který v roce 1970 získal obě prestižní ceny Hugo i Nebulu, je nejznámějším Nivenovým dílem. Po jeho úspěchu se Niven věnuje jenom psaní, doposud vyšly další tři pokračování. \n\nLouise Wu je v den svých dvoustých narozenin kontaktován loutkařem Nessem. Ten mu ukáže zvláštní obraz hvězdy s prstencem, který loutkaři pozorovali při svém útěku z galaxie. Nessus chce uskutečnit výpravu, která prstenec prozkoumá. Do posádky dále naverbuje kzina Mluvícího-Se-Zvířaty a Teelu Brownovou. Teela je výsledkem loutkařského pokusu vyšlechtit člověka s genem štěstí, je totiž potomkem šesté generace výherců Loterie života.\n\nNessus a jeho posádka nejprve dohoní loutkařskou Flotilu světů, kde je výprava odsouhlasena nejvyššími představiteli loutkařů a pak se již vydají k záhadnému tělesu. Na místě objeví obrovský plochý prstenec, v jehož středu je hvězda typu G2 o něco menší než Slunce, jehož vnitřní povrch je obyvatelný. Plocha prstence je třímilonkrát větší než plocha Země.\n\nPři pokusu o průzkum hvězdy je jejich loď zasažena neznámým výbojem energie a na prstenci ztroskotá. Kromě hyperprostorového pohonu je na lodi vše ostatní zničeno. Průzkum prstence je omezen na jediné, najít způsob, jak dostat loď do kosmu, aby se mohli vůbec vrátit domů.\n\nKapitola 1 – Louis Wu\nNa oslavě svých dvoustých narozenin je Louis Wu kontaktován loutkařem Nessem a který chce, aby se zúčastnil výpravy k záhadnému tělesu vzdálenému dvěstě světelných let od Země. Dalším členem posádky se po Louisovi stává kzin Mluvící-Se-Zvířaty. Jako odměnu jim Nessus nabízí prototyp kosmické lodě, která je schopná letět mnohem rychleji než běžné hyperprostorové lodě.\n\nKapitola 2 – A jeho strakatá posádka\nLouis se oběma mimozemšťany vrací na svou oslavu. Zde se poprvé setkává s Teelou Brownovou, mladou dvacetiletou dívkou, se kterou se později sblíží. Všichni čekají, až Nessus najde čtvrtého člena posádky. Má jím být člověk obdařený štěstím, výsledek loutkařského experimentu. Loutkaři v minulosti zmanipulovali Radu plodnosti Země a zařídili vznik Loterie života. Každý rok Rada vylosuje jisté množství tzv. plodních práv. Potomek šesti generací výherců této loterie má mít vždy štěstí. \n\nKapitola 3 – Teela Brownová\nNessus zjišťuje, že jedním ze šťastných kandidátů na čtvrté místo v posádce je Teela. Ta zatím tráví čas společně s Louisem, kterému se vůbec nelíbí, že by ona měla také letět. Nessus ovšem nemůže najít nikoho jiného a Teela nakonec přesvědčí Louise, aby s její účastí souhlasil. Posádka je kompletní.\n\nKapitola 4 – Mluvící-Se-Zvířaty\nLouis se ještě jednou snaží přesvědčit Teelu, aby neletěla, ale je to marné. A tak se všichni čtyři přesunou na \"Slepou ránu\", kosmickou loď s hyperprostorovým pohonem Kvantum II. Na lodi se Mluvící pokusí získat \"Slepou ránu\" pouze pro Kziny. Nepodaří se mu to, protože Nessus na něj použije tasp, jímž na dálku stimuluje centrum rozkoše přímo v mozku. Kzin je úplně konsternovaný, na další útok nemá žádné myšlenky.\n\nKapitola 5 – Růžice\nLouis pilotuje \"Slepou ránu\" k loutkařské Flotile světů. Cesta 200 světelných let jim trvá asi 100 hodin. Na konci cesty nachází pět planet (domovský svět Loutkařů a čtyři zemědělské) uspořádaných v Kemplererově růžici. Tímto způsobem Loutkaři prchají podsvětelnou rychlostí z galaxie před výbuchem galaktického jádra. Nessus ostatním vysvětluje, jak a proč Loutkaři růžici vytvořili.\n\nKapitola 6 – Vánoční stužka\nVšichni se dostanou na planetu loutkařů a konečně se dovídají pravý cíl výpravy. Při svém úprku z galaxie loutkaři objevili podivnou hvězdu s prstencem, který vypadá jako obrovská vánoční stužka. Patnáct metrů dlouhá, 2 cm široká, stočit dokola, postavit na hranu a doprostřed dát svíčku a pak jen zvětšit měřítko. Vnitřní plocha se zdá být obyvatelná. Loutkaři mají strach; ten, kdo postavil prstenec musí mít obrovskou sílu. Nessus si jde pro schválení výpravy k Těm-kteří-vládnou a za pomocí mírného vydírání souhlas obdrží.\n\nKapitola 7 – Přestupné disky\nVšichni čtyři se pomocí loutkařských přestupných disků přesunou k lodi, kterou poletí k Prstenci. Teela ja přestupnými disky nadšená a všem uteče. Její štěstí ji ovšem ochrání, vždy šlápne na ten správný disk a neztratí se. Na pobřeží na ně čeká loď s trupem General Products č. 2, doplněná o deltovité křídlo opatřené tryskovými jednotkami a plazmovými motory. Uvnitř trupu je pouze hyperpohon a obytný prostor. Na Louisův návrh pojmenují loď \"Lhář\" a pak už vyrazí směr prstenec.\n\nKapitola 8 – Prstenec\nPo přiblížení k Prstenci nejprve zkouší navázat kontakt, ale na žádných vlnách nedostanou odpověď. Dalším průzkumem teleskopem zjistí, že na okraji Prstence jsou obvodové stěny vysoké šestnáct tisíc kilometrů, které na Prstenci zadržují atmosféru. Podél stěny na vnitřní straně jsou vidět hory. Když se dostanou na rovinu polochy Prstence a srovnají rychlost s jeho rotací (1230 km/s), uvidí na vnější straně kosmoporty s několika obrovskými loděmi. \n\nPoté se vydají prozkoumat spodní stranu Prstence. K velkému překvapení zjistí, že není hladká, ale je tvarovaná. Louis přijde s teorií, která se později ukáže být správná. Zespodu je vidět inverze povrchu Prstence, prohlubeň znamená hory na povrchu a výčnělky řeky a moře. V dálce Louis spatří něco, co si radši nechá pro sebe, obrovský pravidelný důlek, pozůstatek po dopadu meteoritu.\n"}
{"id": "123954", "url": "https://cs.wikipedia.org/wiki?curid=123954", "title": "Sexuální vzrušení", "text": "Sexuální vzrušení\n\nSexuální vzrušení člověka je souhrn projevů, ukazujících na připravenost k pohlavnímu styku. Tyto projevy jsou jak fyziologické, tak psychické povahy. Projevy sexuálního vzrušení nejsou z velké části ovladatelné vůlí. Stav sexuálního vzrušení je výsledkem kombinace podnětů z erotogenních zón (zpracovaných v prodloužené míše) a signálů z šedé kůry mozkové (rozumové vyhodnocení situace na základě zkušenosti či fantazie). Z mozkových struktur odpovídá za sexuální vzrušení čtverohrbolí ve středním mozku a zřejmě i tuber cinereum na spodině III. mozkové komory.\n\nSexuální vzrušení u muže i ženy se projevuje prohloubeným dýcháním, zrychlením tepové frekvence a zvýšením systolického krevního tlaku. V důsledku těchto změn se projevuje zrůžovění pokožky, optické zvětšení objemu a vybarvení rtů, lesk v očích. Další změny se projevují na prsních bradavkách a na genitálu.\n\nNejmarkantnějším projevem sexuálního vzrušení muže je erekce penisu. Dochází k ní v okamžiku, kdy v míšním kontrolním centru dojde k překročení prahové excitační úrovně podnětu. Impuls je vyslán po nervi erigens do cévní pleteně penisu. V důsledku změn v průsvitu cév (rozšíření tepen a zúžení žil) dojde k naplnění houbovitých tělísek (2 kavernózní tělíska po stranách penisu, jedno topořivé tělísko uretry) a erekci. Změna průsvitu je ovládána chlopněmi Ebnerových polštářků a podporována stahem m. bulbocavernosu. Mechanismus erekce je ovládán centrem v bederní části míchy, přičemž již spuštěný erekční reflex není dále vůlí ovladatelný. K sexuálnímu vzrušení muže stačí zrakový, hmatový, sluchový, chuťový či čichový podnět, ale i samotná myšlenka.\n\nDalšími projevy sexuálního vzrušení genitálu muže je zkrácení svalových vláken šourku, v jejichž důsledku se šourek smršťuje a přitahuje varlata blíže k bázi penisu, dále pak zvýšená produkce sekretu prostaty a Cowperových žláz a odhalení žaludu penisu.\n\nSexuální vzrušení ženy není u stojící ženy výrazněji patrné. U žen se výrazněji než u mužů projevuje pseudoerekce prsních bradavek, spojená s jejich mírným vyzdvižením z dvorce bradavky a zvýšením citlivosti. Souběžně se zvětšuje i objem celého prsu (výraznější u multipar, tedy žen po více porodech) a zvýrazňuje se žilní kresba, zejména ve spodní části prsu.\n\nNa ženském genitálu se sexuální vzrušení projevuje překrvením poševního vchodu a vaginální lubrikací, kterou zajišťují Bartholiniho žlázy. Souběžně dochází k překrvení malých stydkých pysků a zvětšení a odchýlení velkých stydkých pysků, uvolňujících poševní vchod. Ekvivalentem mužské erekce je erekce topořivých tělísek klitorisu a posun jeho uzdičky. Sám klitoris se přitom přesouvá do polohy bližší poševnímu vchodu.\n\nVe fázi vrcholného sexuálního vzrušení ženy se v poševním vchodu formuje orgastická manžeta, tvořená stydkými pysky, poševním vchodem a sliznicí zevní třetiny pochvy. Zároveň se mění sklon děložního hrdla a celá děloha se vůči pochvě naklápí.\n\n"}
{"id": "123955", "url": "https://cs.wikipedia.org/wiki?curid=123955", "title": "Věž Ušće", "text": "Věž Ušće\n\nVěž Ušće (\"ušće\" je \"Soutok\", , dříve Budova společensko-politických organizací, srbochorvatsky Зграда друштвено-политичких организација/Zgrada društveno-političkih organizacija) je největší budovou Srbska a bývalé Jugoslávie. Nachází se v Srbsku, v Bělehradě, u soutoku Sávy s Dunajem a je 134 m vysoká (antena).\n\nBudova byla postavena roku 1964 , jejím účelem bylo stát se novým sídlem pro ústřední výbor Svazu komunistů Jugoslávie. Lidovým názvem pro budovu se stal Ce-Ka, což byla zkratka pro ústřední výbor – . Budova byla koncipována jako symbol Nového Bělehradu; jako první objekt, který návštěvníci nového sídliště, kteří opouštějí staré město, uvidí. Strohou výškovou budovu obdélníkového půdorysu navrhli pro tehdejší jugoslávskou metropoli Mihailo Janković, Dušan Milenković a Mirjana Marjanović. Projektantem stavby byl Milan Krstić. Umístěním všech pater výškové budovy na masivní betonové sloupy vytvořili architekti stavbu se zavěšenými hliníkovými stěnami.\n\nRoku 1970, pouhých 6 let po dokončení budovy, byl na Ušće naplánován teroristický útok. Velmi se podobal tomu z 11. září 2001: v Chicagu mělo být uneseno dopravní letadlo typu Boeing 747 a navedeno přímo do budovy. Hlavním cílem útoku, který se měl konat v době jednání KSJ, bylo zabít tehdejšího prezidenta země Josipa Broze Tita. Plán se však neuskutečnil a hlavní organizátor, Nikola Kavaja, byl odsouzen na 23 let do vězení.\n\nBudova se stala symbolem komunistické vlády nad celou SFRJ. V noci bývala osvícena tak, aby na ní byla vidět písmena TITO. Jednalo se o jednu z tehdy nejmodernějších staveb v zemi. Kostra celého komplexu byla tak odolná, že vydržela i bombardování NATO v roce 1999.\n\nPo Titově smrti došlo ke změnám v celé zemi a ty se nevyhnuly ani budově Ušće. Miloševićova Socialistická strana Srbska se ji také rozhodla používat, přestože se jednalo o porušení zákona – Ušće straně nepatřila, ačkoliv SPS si ji nárokovala. Mnoho podlaží budovy začaly v 90. letech 20. století využívat také soukromé společnosti (včetně například tří televizních stanic) a sama SPS tak využívala pouhých 9 pater.\n\n21. dubna 1999, při bombardování Jugoslávie leteckými silami NATO, došlo v horních patrech budovy k požáru. Útok se opakoval o několik dní později. Celou stavbu zasáhlo nakonec 12 střel typu Tomahawk. Ušće však tento útok ustála, přesto však velmi poškozená. Útok na tuto budovu vyvolal vlnu protestů na celém světě, a to i přesto, že nebyl nikdo zraněn, protože útok přišel v časných ranních hodinách.\n\nV roce 2003 se začalo s rekonstrukcí, po níž je Ušće zmodernizovanou kancelářskou budovou. V nejvyšším patře se zřídila kavárna a vyhlídka na celou srbskou metropoli. Otevření budovy roku 2005 se stalo symbolem znovuzrození válkou poničeného Srbska. V roce 2019 byla v blízkosti původní věže budována nová, Věž Ušće 2 s obdobnou výškou i dispozicemi.\n\n"}
{"id": "123958", "url": "https://cs.wikipedia.org/wiki?curid=123958", "title": "Seznam vládců Kyjevské Rusi", "text": "Seznam vládců Kyjevské Rusi\n\nToto je seznam vládců Kyjevské Rusi.\n\n\n\nPo roce 1125 došlo k rozpadu Kyjevské Rusi na menší samostatná knížectví, mezi nimiž přední postavení zaujímalo vladimirsko-suzdalské knížectví, kde vládl Jurij I. Dolgorukij. Po dobytí Kyjeva přesídlil do tohoto města. Jeho syn Andrej Bogoljubskij sídlil ve Vladimiru. Také on dobyl roku 1169 Kyjev a stal se velikým knížetem kyjevským. Zůstal však ve Vladimiru a do Kyjeva poslal jako místodržícího svého bratra. Proto bývá rok 1169 historiky považován za konec Kyjevské Rusi.\n\nDále panovníci pokračují jako knížata vladimirsko-suzdalská.\n"}
{"id": "123960", "url": "https://cs.wikipedia.org/wiki?curid=123960", "title": "Daňová kontrola", "text": "Daňová kontrola\n\nDaňová kontrola je dílčí procesní postup odehrávající se v rámci daňového řízení a jde o jeden z prostředků správce daně, kterým zjišťuje nebo prověřuje základ daně a ostatní okolnosti rozhodné pro správné stanovení, vyměření a vybrání daně od poplatníka nebo splnění daňových povinností plátce.\n\nDaňovou kontrolou pracovník správce daně zjišťuje nebo prověřuje daňový základ nebo jiné okolnosti rozhodné pro správné stanovení daně u daňového subjektu nebo na místě, kde je to vzhledem k účelu kontroly nejvhodnější. Daňová kontrola se provádí v rozsahu nezbytně nutném pro dosažení svého účelu. Daňová kontrola je zpravidla zahájena sepsáním protokolu o zahájení daňové kontroly a ukončena je sepsáním a podepsáním zprávy o daňové kontrole. Zpráva o daňové kontrole může být podkladem. pro případné vydání rozhodnutí v daňovém řízení, tj. platebního výměru nebo dodatečného platebního výměru. Daňová kontrola je tedy svou povahou procesem kontrolním, a nikoliv rozhodovacím. \n\nDaňová kontrola byla upravena v § 16 a § 31 odst. 4 zákona č. 337/1992 Sb., o správě daní a poplatků. Od 1. 1. 2011 je upravena daňovým řádem (zákon č. 280/2009 Sb., ustanovení § 85 až 88).\n\nDaňová kontrola je postupem při správě daní, jehož výsledkem je zpráva z daňové kontroly, která nemá charakter rozhodnutí. Předmětem daňové kontroly jsou daňové povinnosti, tvrzení daňového subjektu nebo jiné okolnosti rozhodné pro správné zjištění a stanovení daně vztahující se k jednomu daňovému řízení. Daňová kontrola se provádí u daňového subjektu nebo na místě, kde je to vzhledem k účelu kontroly nejvhodnější. O zahájení, průběhu a ukončení daňové kontroly sepíše správce daně zprávu o daňové kontrole, která obsahuje výsledek kontrolního zjištění, včetně hodnocení důkazů zjištěných v průběhu daňové kontroly. Zprávu z daňové kontroly použije správce daně k odůvodnění platebního výměru. Odepření podpisu zprávy o daňové kontrole kontrolovaným daňovým subjektem bez dostatečného důvodu nemá vliv na použitelnost zprávy o daňové kontrole jako důkazního prostředku. O tomto musí být ve zprávě kontrolovaný daňový subjekt prokazatelně poučen. Okamžikem bezdůvodného odepření podpisu nastávají též účinky projednání, oznámení zprávy o daňové kontrole a ukončení kontroly.\n\nNa žádost daňového subjektu stanoví správce daně přiměřenou lhůtu, ve které se může daňový subjekt vyjádřit k výsledku kontrolního zjištění a navrhnout jeho doplnění. Nedojde-li na základě tohoto vyjádření ke změně výsledku kontrolního zjištění, nelze již v rámci projednání zprávy o daňové kontrole navrhovat jeho další doplnění. Proti zprávě z daňové kontroly nelze uplatňovat opravné prostředky, protože nejde o samostatné řízení, ale o formalizovaný postup při správě daní. Opravné prostředky lze uplatnit, až proti platebnímu výměru, kterým je správcem daně po daňové kontrole doměřena daň.\n\n\n\nNejsou-li splněny zákonné podmínky pro zahájení a provádění daňové kontroly, má takováto kontrola povahu nezákonného zásahu, proti kterému je možno podat námitky, a pokud jim správce daně nevyhoví, je možno dále podat žalobu podle § 82 a násl. soudního řádu správního.\n\nDaňovou kontrolu, která se týká skutečností, které již byly v souladu s vymezeným rozsahem kontrolovány, je možné opakovat pouze tehdy, pokud; \na) správce daně zjistí nové skutečnosti nebo důkazy, které nemohly být bez zavinění správce daně uplatněny v původní daňové kontrole a které zakládají pochybnosti o správnosti, průkaznosti nebo úplnosti dosud stanovené daně nebo tvrzení daňového subjektu; takto lze daňovou kontrolu opakovat pouze v rozsahu, který odpovídá nově zjištěným skutečnostem nebo důkazům, nebo \nb) daňový subjekt učiní úkon, kterým mění svá dosavadní tvrzení; takto lze daňovou kontrolu opakovat pouze v rozsahu, který odpovídá změně dosavadního tvrzení daňového subjektu.\nSprávce daně seznámí daňový subjekt s důvody pro opakování daňové kontroly při jejím zahájení.\n\n"}
{"id": "123963", "url": "https://cs.wikipedia.org/wiki?curid=123963", "title": "Kvantita", "text": "Kvantita\n\nKvantita či množství je údaj, odpověď na otázku „kolik?“ ( ?), „jak mnoho?“ – podobně jako kvalita odpovídá na otázku „jaký?“ ( ?) V jazyce se vyjadřuje příslovcem, číslovkou (sedm, tři a půl, několik, mnoho…), případně symbolem čísla (např. 17; 16,99; 7/8; 2π; XVI atd.).\n\nKvantity vznikají odhadem, počítáním a nejčastěji měřením. Kvantita a kvalita jako kategorie se vyskytují od Aristotela až po Kanta. Pojem kvantity se nejprve užíval v jazykovědě, v poetice a v hudební teorii, kde označuje délku hlásky, slabiky (krátká – dlouhá) nebo tónu. V logice znamená kvantita pojmu jeho rozsah (extenzi), kvantita soudu rozlišuje, zde se týká jednoho, některých nebo všech prvků; odtud také označení kvantifikátor.\n\nPočítáním podobných předmětů (událostí atd.) vznikají kvantity diskrétní, celočíselné, kdežto měřením velikosti kvantity spojité. Ve středověku proniká pojem kvantity do přírodních věd (Roger Bacon, Nicolas d´Oresme) a Mikuláš Kusánský kolem roku 1435 poprvé navrhuje, aby se věda věnovala především systematickému měření, zejména vážení různých látek. Z porovnávání vah se může podle něho dozvědět víc a hlavně spolehlivěji než zkoumáním smyslově poznatelných kvalit.\n\nTento program soustavného měření, který pak zahájili vědci 16. a 17. století, jim umožnil formulovat i fyzikální otázky a hypotézy matematicky. René Descartes odlišil smyslovou skutečnost tím, že jí přisoudil rozlehlost, tedy měřitelnou kvantitu, na rozdíl od „myslící věci“, která rozlehlá není. Velké úspěchy této „nové vědy“ (Galileo Galilei), která kvality tíže a síly nahradila měřitelnou vahou, vedly ke snaze převádět i další kvality na měřitelné čili kvantitativní veličiny. Postupně se tak podařilo měřit a tedy kvantifikovat např. čas, teplotu, tlak, výšku tónu, barvu, tvrdost a další, až se během 19. století přírodní vědy začaly „kvalitám“ úplně vyhýbat a věnovat se pouze tomu, co se dá měřit. Zároveň se rychle rozvíjely i nejrůznější měřicí metody, standardizace jednotek a metod, statistické metody zpracování měření a podobně. Od začátku 20. století pronikají kvantitativní metody do dalších a dalších věd, například sociologie, psychologie, jazykovědy, politologie. Jejich kvantity vznikají obvykle statistickým zpracováním hromadných dat a od poloviny 20. století také z modelů.\n\nHlavní předností kvantitativního zkoumání je reprodukovatelnost a tedy také ověřitelnost (případně vyvratitelnost) číselných výsledků. Pokud se z nich podaří vhodnou hypotézou odvodit nějakou zákonitost, může pak sloužit i k předvídání budoucích událostí a k cílevědomému ovládání „přírodních sil“, jak si to představoval už Francis Bacon nebo René Descartes. Kvantitativní zkoumání ovšem potřebuje také hypotézy, které určují, co a jak měřit, a potom řídí interpretaci výsledků.\n\n\n"}
{"id": "123970", "url": "https://cs.wikipedia.org/wiki?curid=123970", "title": "Nulová matice", "text": "Nulová matice\n\nV lineární algebře se pojmem nulová matice označuje matice, která má všechny prvky nulové. Například to jsou matice\n\nObvykle se nulová matice označuje \"0\" nebo jen krátce \"0\", pokud je z kontextu jasné že se jedná o matici a její rozměry jsou zřejmé nebo nepodstatné.\n\nPro determinant nulové matice platí\n\nVynásobením libovolné matice \"A\" nulovou maticí \"O\" zprava (resp. maticí \"O\" zleva) dostaneme nulovou matici \"O\" (resp. \"O\").\n\nSečtením libovolné matice \"A\" typu m×n s maticí \"O\" dostaneme opět matici A\n"}
{"id": "123971", "url": "https://cs.wikipedia.org/wiki?curid=123971", "title": "Manet M-90", "text": "Manet M-90\n\nManet M-90 je název historického motocyklu vyráběného v letech 1947–1951 v tehdejším Československu v Považské Bystrici. Je to první poválečný motocykl nižší kubatury. Největší zásluhu na tomto motocyklu má Ing. Josef Ullman. Celkem bylo vyrobeno 37 630 kusů.\n\nManet používá unikátní technologii dvojpíst – tzv. nesouměrný rozvod. Manet byl během výroby inovován. Dnes mnoho lidí tento motocykl renovuje, ale na veteránských výstavách je vidět málokdy.\n\n\n"}
{"id": "123981", "url": "https://cs.wikipedia.org/wiki?curid=123981", "title": "Oranžská synoda", "text": "Oranžská synoda\n\nSynod, který se sešel 529 v Orange, uzavřel semipelagiánský spor (Jan Kassián, Vincenc z Lerina). Byl ovlivněn Caesariem z Arles a později potvrzen k všeobecné platnosti papežem Bonifácem II.\n\nVe dvaceti pěti článcích pojednává zejména o míře svobodné vůle člověka v otázkách spásy (touha po Bohu, víra v Krista apod.). Je to pouze milost, když se člověk rozhodne následovat Boha (monoenergistické pojetí), nebo se na lidské obnově podílí jak boží milost, tak člověk sám svým rozhodnutím (synergismus)?\n\nSynod rozhodl: Protože jsou lidé potomci Adama, jsou podrobeni hříchu a svoboda jejich vůle je omezena (člověk sám od sebe nedokáže dostatečně milovat Boha). Potřebují milost od Boha, kterou si však nemohou ničím získat. Člověk má svobodu milost přijmout i odmítnout. Synod odmítl předurčení k zatracení.\n\n"}
{"id": "123985", "url": "https://cs.wikipedia.org/wiki?curid=123985", "title": "Jakobité (hnutí)", "text": "Jakobité (hnutí)\n\nJakobité byli příznivci britského stuartovského panovníka Jakuba II., kterému chtěli po sesazení znovu pomoci na trůny zemí Anglie, Skotska a Irska. Později pomáhali i jeho synovi princi Jakubu Františku Stuartovi a vnukovi Karlu Eduardu Stuartovi. Slovo jakobita pochází z latinského \"Jacobus\" - Jakub.\n\nJakub II. byl sesazen v roce 1688 a na trůnu nahrazen svojí dcerou Marií II. a jejím manželem Vilémem Oranžským. Stuartovci poté žili v exilu na kontinentu a občas se pokusili o znovuzískání trůnu (s pomocí Francie a Španělska). Na Britských ostrovech bylo hlavní základnou Jakobitů Irsko a Skotsko (především Highlands). Určitá podpora také existovala ve Walesu a severní Anglii.\n\nMnozí podporovali Jakobity, protože považovali zásah parlamentu do následovnictví panovníků za nelegitimní. Katolíci marně doufali, že budou zrušeny zákony diskriminující jejich vyznání a když se tak nestalo, doufali rovněž v brzký návrat katolických Stuartovců na trůn. Ve Skotsku se jakobité zapletli do posledních konfliktů klanového systému a díky tomu přetrvávají dodnes jen v romantických vzpomínkách.\n\nEmblémem jakobitů je bílá růže Yorků; den Bílé růže je slaven 10. června, na výročí narození Jakuba Františka Stuarta v roce 1688.\n\nOd druhé poloviny 17. století vládl na Britských ostrovech politický zmatek. Republikánský experiment skončil restaurací Karla II. (Charles II) a obnovením anglikánské církve (Church of England). Náboženské střety mezi katolíky a protestanty však pokračovaly, především ve Skotsku.\n\nProblémy také způsobovaly pokusy o zavedení absolutistického způsoby vlády. Od pozdního středověku byli králové Anglie a Skotska závislí na podpoře vyšší třídy vlastníků půdy, kteří se na královské moci částečně podíleli. Poslední tři stuartovští králové (Karel I., Karel II. a Jakub II.) však tento model vlády stále víc omezovali ve svůj prospěch. Králové byli částečně inspirováni absolutismem v Evropě (např. Ludvík XIV.), částečně se chtěli vrátit k raně středověkému modelu.\n\nV roce 1685 nastoupil na trůn po Karlu II. jeho bratr, Jakub II. (Anglie) a VII. (Skotsko), který byl katolického vyznání. Nejenže sdílel absolutistické tendence své rodiny, ale navíc se pokusil zavést náboženskou toleranci pro katolíky, kterých žila v Anglii menšina. Tento krok zvedl proti němu silný odpor anglikánské společnosti. Ztratit v 17. století náboženskou podporu se rovnalo i ztrátě politické moci.\n\nJakubův vicekrál v Irsku, Richard Talbot, hrabě z Tyrconnell, který byl prvním katolickým vicekrálem od doby reformace, se snažil omezit moc protestantů v Irsku a získat tak Jakubovi silnou základnu.\nV Anglii a Skotsku se Jakub pokoušel zavést náboženskou toleranci, čímž pomohl katolické menšině, ale zneklidnil náboženské a politické špičky. Mezitím Vilém Oranžský, který budoval protestantskou alianci proti katolické Francii, lobboval u anglické politické elity, aby Jakuba nahradili Vilémovou manželkou Marií, která byla Jakubovou dcerou a nejbližší následnicí trůnu, ale nesetkal se s úspěchem. Poté se v roce 1688 Jakubově druhé manželce Marii Modenské narodil syn (Jakub František Stuart) a přinesl tak vyhlídku katolického následníka na anglickém trůnu. Politické mínění v Anglii se změnilo a Vilém a Marie byli pozváni, aby Jakuba nahradili. 4. listopadu 1688 připlouvá Vilém do Torbay v Anglii, kde se druhého dne vyloďuje na břeh. Jakub prchá do Francie. V únoru 1689 je tato „Slavná revoluce“ (Glorious Revolution) formálně potvrzena oficiální výměnou panovníka, ale mnoho katolíků i nadále podporuje Jakuba jako legitimního panovníka.\n\nZatímco na počátku byli jakobité spojováni s katolíky, především v Irsku, jinde v Británii tvořili katolíci pouze nepatrnou menšinu a Jakuba podporovaly i jiné skupiny. Katolíci tvořili v Irsku asi 75% populace, ale v Anglii jen asi 1% a ve Skotsku kolem 2%.\n\nIrská podpora Jakuba II. byla především katolická, ačkoliv Jakubův postoj proti Augšpurské lize znamenal odmítavý postoj i vůči papežství. Na druhou stranu, Vilém byl spojen s mnoha katolickými zeměmi, včetně Svaté říše římské a jeho elitní jednotka sebou nosila papežskou korouhev. Válka v Irsku byla především katolickým povstáním a po jeho porážce v roce 1691 přestalo Irsko jakobitské hnutí téměř podporovat, vyjma irské brigády ve francouzské armádě.\n\nZákladem popularity Jakobitů v Irsku byla podpora Stuartovské dynastie sahající zpět až k nástupu Jakuba I. na trůn v roce 1603. Irští básníci jej oslavovali jako prvního „irského“ krále království Anglie, Skotska a Irska, protože Jakub měl gaelské předky. Jakub a jeho následovníci byli také méně nepřátelští ke katolictví než Tudorovci. Během občanské války mezi parlamentem a Karlem I. a Karlem II. ve 40. letech 17. století podporovalo Irsko královskou stranu. Po vítězství parlamentu přišla většina katolických pánů o svoji půdu a také církev byla perzekvována. Proto byl Jakub II., coby první otevřeně katolický král po více než jednom století, považován za zachránce irských katolíků. Jakub jmenoval vicekrále irského původu, povolil vstup katolíků do armády a zavedl toleranci katolického náboženství. Také souhlasil s autonomií irského parlamentu a náhradou za půdu konfiskovanou během občanské války. Náboženská tolerance, autonomie legislativy a vrácení půdy – to byl základ podpory irských jakobitů, který přetrval až do poloviny 18. století.\n\nV nížinné Británii se rekrutovali jakobité především z nižší šlechty, která byla po dvě století vykořisťována státem. Nadšeně se přidávala k jakobitským armádám, stejně jako finančně podporovala dvůr v exilu. Některé klany ze skotských Highlands zůstaly katolické, jako například klan Macdonald z Clanranald.\n\nJakobité v Anglii považovali sami sebe za dědice royalistů z občanské války, kteří bojovali za Jakubova otce, Karla I. proti parlamentu.\n\nJakobité uznávají za anglické krále ty osoby, které by získaly anglickou korunu, kdyby nebyl přijat Act of Settlement, který jejich nástupnictví vyloučil. Po vymření Stuartovců roku 1807 přešly nároky na anglický trůn na dynastii savojskou (1807-1840), z ní na dynastii Habsburg-Este (1840-1919) a z této dynastie na Wittelsbachy.\n\nPodle jakobitské posloupnosti pretendentů anglického trůnu by v současnosti měl být anglickým panovníkem Franz Bonaventura Adalbert Maria Herzog von Bayern (*1933) z dynastie Wittelsbachů. Jeho pravnuk Joseph Wenzel II. von Liechtenstein se narodil roku 1995 v Londýně a je tak prvním v nástupnické linii jakobitů, který se narodil na anglické půdě od vyhnání Stuartovců.\n"}
{"id": "123986", "url": "https://cs.wikipedia.org/wiki?curid=123986", "title": "Semipelagianismus", "text": "Semipelagianismus\n\nSemipelagianismus byl teologický směr, který na přelomu 5. a 6. století stál v učení o hříchu a milosti přesně mezi Augustinem a Pelagiem. Semipelagiáni nesouhlasili s Augustinem zejména v otázce míry nesvobody lidské vůle vůči Bohu, otázce neodolatelné milosti a jeho učení o predestinaci. \n\nHlavními představiteli jsou Jan Cassian a Vincenc z Lerina. Odsouzeno jako hereze synodem v Orange.\n\n"}
{"id": "123991", "url": "https://cs.wikipedia.org/wiki?curid=123991", "title": "STR", "text": "STR\n\nZkratka STR má více významů:\n\n\n"}
{"id": "123992", "url": "https://cs.wikipedia.org/wiki?curid=123992", "title": "Tzotzilština", "text": "Tzotzilština\n\nTzotzilština je domorodý mayský jazyk, kterým hovoří tzv. tzotzilové v regionu Altos v mexickém státě Chiapas severozápadně od města San Cristóbal de las Casas a v Guatemale. Je to jazyk, který původně neměl písmo. To bylo později vyvinuto jazykovědci a v současné době je používáno vzdělanějšími tzotzily a jazykovědci. Domorodí obyvatelé písmo běžně neznají a pokud ano, je pro ně těžké ho číst. Tzotzil se velmi blízce podobá jazyku tzeltal. \n\n"}
{"id": "123997", "url": "https://cs.wikipedia.org/wiki?curid=123997", "title": "The Wailers", "text": "The Wailers\n\nThe Wailers byla jamajská reggae hudební skupina dříve vystupující s Bobem Marleym mezi lety 1963–1981. Bob Marley byl později, jako nejvýznamnější člen The Wailers, vyzdvihnut producentem a sestava se tedy přejmenovala na „Bob Marley & The Wailers“, to způsobilo v roce 1974 odchod Petera Toshe a Bunnyho Wailera. \"Bob Marley & The Wailers\" pak hráli až do roku 1981, kdy Bob zemřel. Poté skupinu vedli Junior Marvin a Aston Barrett. Bunny Wailer v současné době spolupracoval také s Bobem Sinclairem na jeho skladbě Love Generation. Wailers tak hrají dodnes.\n\n\n\n"}
{"id": "124002", "url": "https://cs.wikipedia.org/wiki?curid=124002", "title": "Kallawaya", "text": "Kallawaya\n\nKallawaya (též callahuaya, callawalla, callawayo) je minoritní jazyk bolivijských léčitelů. Pravděpodobně se jedná o kombinaci kečuánštiny a puquiny. Je používán pouze muži a je to tajný jazyk. Ti ho používají proto, aby si mohli sdělovat své zkušenosti bez toho, aby byly vyzrazeny. Tito lidé žijí v Bolívii poblíž jezera Titicaca. Jinak mluví španělsky, kečuánsky nebo ajmarsky.\n"}
{"id": "124004", "url": "https://cs.wikipedia.org/wiki?curid=124004", "title": "Klauzura", "text": "Klauzura\n\nPojem klauzura může mít následující významy:\n\n"}
{"id": "124005", "url": "https://cs.wikipedia.org/wiki?curid=124005", "title": "Chentiimentiu", "text": "Chentiimentiu\n\nChentiimentiu (v překladu \"„Ten, který je vpředu (=Pán) západních“\", do češtiny přepisováno také jako Chontiamentej) je staroegyptský bůh, jeho jméno je známo také ve verzi Chentiimentet - \"„Ten, který je vpředu (= Pán) západu“\". Jeho kultovním centrem byl v nejstarší době Abýdos, kde se nacházely nejstarší panovnické hrobky dynastického Egypta.\n\n\"Západem\" v jeho jménu se ve starověkém Egyptě rozumí geografický západ, v němž zapadá slunce z tohoto světa do podsvětí, to znamená svět zemřelých. Chentiimentiu byl tedy jedním ze staroegyptských bohů zemřelých a ochránců pohřebišť. Proto splýval s významově podobnými bohy, zejména s Anupem a Usirem, od 12. dynastie také s Vepuauetem. Obzvláště jeho spojení s Usirem je významné, neboť v pozdějším náboženském myšlení představuje jeden z hlavních aspektů tohoto podsvětního boha. \n\nMéně přijímaná interpretace tohoto boha, kterou nejnověji reprezentuje John Ray, ovšem dovozuje, že Chentiimentiu ve skutečnosti nikdy nebyl samostatným bohem, ale že to od samého počátku byl pouhý titul Usira, „jehož pravé jméno vzbuzovalo příliš velkou bázeň, než aby se vyslovovalo, a nahrazovalo se tedy méně znepokojivým epitetem“. Faktem je, že Chentiimentiu je doložen od nejstarších dob, zatímco Usira, přestože z řady náznaků lze usuzovat, že byl od počátku významnou postavou egyptského pantheonu a významově je třeba jej předpokládat už pro nejstarší teologický koncept Devatera z Iunu, nelze spolehlivě ani ikonograficky ani textově prokázat před dobou 5. dynastie. Proti této teorii ovšem může svědčit Chentiimentiho ztotožňování s Anupem, který byl vždy od Usira odlišován.\n\nChentiimentiu byl zobrazován v podobě černého ležícího psa nebo šakala, jen v případě spojování s Usirem přebíral jeho atributy.\n"}
{"id": "124010", "url": "https://cs.wikipedia.org/wiki?curid=124010", "title": "Uru (jazyk)", "text": "Uru (jazyk)\n\nUru (též uruquilla nebo \"uchumataqu\") je název pro jazyk z jazykové rodiny Uru-chipaya, kterým pravděpodobně hovoří několik desítek až set mluvčích, kmene Uru, na březích jezera Titicaca v Peru a Bolívii. Výrazná skupina mluvčích též žije poblíž ústí řeky Desaguadero do jezera v Bolívii. Někdy se též hovoří o jazyku uru, ale není jisté, jestli tento jazyk vůbec existuje, protože kdyby existoval, tak se v literatuře uvádí, že je na pokraji vymření.\n"}
{"id": "124011", "url": "https://cs.wikipedia.org/wiki?curid=124011", "title": "Jah", "text": "Jah\n\nJah může označovat:\n\n\n\n"}
{"id": "124012", "url": "https://cs.wikipedia.org/wiki?curid=124012", "title": "Chipaya", "text": "Chipaya\n\nChipaya je minoritní domorodý jazyk z jazykové rodiny uru-chipaya, kterým hovoří malé etnikum původních obyvatel v oblasti Oruro v Bolívii. Uvádí se, že mluvčí tohoto jazyka hovoří též ajmarsky a někteří španělsky. \n"}
{"id": "124013", "url": "https://cs.wikipedia.org/wiki?curid=124013", "title": "Gdaňský záliv", "text": "Gdaňský záliv\n\nGdaňský záliv nebo také Gdaňská zátoka ( , ) je záliv Baltského moře u břehů Ruska (Kaliningradská oblast) a Polska (Pomořské vojvodství). Je 74 km dlouhý a u vstupu do moře 107 km široký. Maximálně je hluboký 115 m. Slanost vody je menší než 8 ‰.\n\nDo zálivu ústí řeka Visla. Na severozápadě \"Gdaňský záiv\" odděluje Helská kosa od Pucké zátoky a na jihovýchodě Baltská kosa od Vislanského zálivu. Přílivy jsou smíšené, menší než 10 cm.\n\nHlavní přístavy na břehu jsou Gdyně a Gdaňsk (\"Polsko\") a Baltijsk (Rusko).\n"}
{"id": "124019", "url": "https://cs.wikipedia.org/wiki?curid=124019", "title": "Teorie míry", "text": "Teorie míry\n\nTeorie míry je matematická disciplína, která se zabývá problémem matematického uchopení pojmu kvantity. Má úzkou souvislost s teorií integrálu a teorií pravděpodobnosti.\n\nPojem míry je základním pojmem teorie míry. Z neformálního hlediska je míra zobecněním pojmů délky, obsahu, objemu nebo počtu (množství).\n\nMějme měřitelný prostor formula_1. Množinovou funkci formula_2 nazveme mírou, jestliže splňuje:\n\nTrojici formula_7 pak nazýváme prostor s mírou.\n\n\nformula_18\n\n\n"}
{"id": "124022", "url": "https://cs.wikipedia.org/wiki?curid=124022", "title": "Jaqaru", "text": "Jaqaru\n\nJaqaru či kawki je minoritní domorodý jazyk z ajmarské jazykové rodiny. Hovoří jím okolo 740 mluvčích v oblasti jihovýchodně od Limy v provincii Yauyos ve vesnicích Tupe, Aiza a Colca v Peru. Jaqaru je stále používáno jako hlavní doruzumívací prostředek v běžné konverzaci mezi těmito vesnicemi, i když většina vesničanů mluví i španělsky. \n\nNázev jazyka v překladu znamená \"lidská řeč\". Podle Marthy J. Hardman je nutné rozlišovat dva jazyky, a to jaqaru a kawki, i když si jsou velmi podobné.\n\nNejsou dokumentovány žádné oficiální nahrávky zachycující jazyk Jaqaru, kromě 20minutového videa vesnice Tupe, pořízené v lednu 2002 holandským vydavatelstvím.\n"}
{"id": "124023", "url": "https://cs.wikipedia.org/wiki?curid=124023", "title": "Kawki", "text": "Kawki\n\nKawki je minoritní domorodý jazyk ajmarské jazykové rodiny, kterým se hovoří ve vesnici Cachuy, která se nachází jihovýchodně od peruánského hlavního města Lima v provincii Yauyos. Není též jasné jestli tímto jazykem někdo ještě hovoří a jestli se nejedná pouze o dialekt jazyka jaqaru.\n"}
{"id": "124024", "url": "https://cs.wikipedia.org/wiki?curid=124024", "title": "Tisovec", "text": "Tisovec\n\nTisovec může být:\n\n\nTisovec je také název obcí:\n\n\nTisovec je také název chráněného území:\n"}
{"id": "124030", "url": "https://cs.wikipedia.org/wiki?curid=124030", "title": "Viselský záliv", "text": "Viselský záliv\n\nViselský záliv, Vislanský záliv, nebo také Kaliningradský záliv ( , nebo , ) je brakický záliv-laguna Baltského moře u břehů Ruska (Kaliningradská oblast na severovýchodě) a Polska (Pomořské vojvodství na jihovýchodě a Varmijsko-mazurské vojvodství na severozápadě). Je 90 km dlouhý a 2,5 až 25 km široký. Hluboký je 3 až 5 m. Od moře je oddělen úzkou 60 km dlouhou písečnou Viselskou kosou. Na severu je průlivem širokým 860 m spojen s Gdaňským zálivem\n\nÚstí do něj řeky Pregola, Pasłęka, Elbląg a Nogat.\n\nHlavní přístavy na břehu jsou Elbląg (\"Polsko\") a Baltijsk (u břehu průlivu) a Kaliningrad (Rusko).\n"}
{"id": "124034", "url": "https://cs.wikipedia.org/wiki?curid=124034", "title": "Štětínský záliv", "text": "Štětínský záliv\n\nŠtětínský záliv ( , , nebo ) je záliv Baltského moře u břehů Německa (Meklenbursko-Přední Pomořansko) a Polska (Západopomořanské vojvodství). Štětínský záliv je nejbližší moře od území České republiky - 290 km od Šluknova (cesta Teplice - Ueckermünde - asi 425 km, cesta Trutnov - Stepnica (Roztoka Odrzańska) blízko Goleniów - asi 460 km, cesta Trutnov - Trzebież blízko Police - asi 460 km). Je 33 km dlouhý a 46 km široký. V plavební dráze je hluboký 8,5 m.\n\nDo zálivu ústí řeka Odra.\n\n\n"}
{"id": "124036", "url": "https://cs.wikipedia.org/wiki?curid=124036", "title": "Niagara", "text": "Niagara\n\nNiagara ( ) je řeka v Severní Americe v systému Velkých jezer. Tvoří hranici mezi Kanadou (provincií Ontario) a státem New York Spojených států amerických. Je 54 km dlouhá. Povodí má rozlohu 665 000 km².\n\nOdtéká z Erijského jezera a ústí do Ontarijského jezera. Na horním toku se rozvětvuje na dvě ramena, mezi nimiž se nachází ostrov Grand Island. Na středním toku se nacházejí Niagarské vodopády a peřeje. Jako jejich obchvat byl vybudován kanál Welland.\n\nPrůměrný roční průtok vody je 5 900 m³/s. Kolísá od 2 800 m³/s do 7 700 m³/s.\n\nNa řece u odtoku z Erijského jezera leží Buffalo (USA), na ostrově Grand Island stejnojmenné město (rovněž náležející USA, jako celý ostrov) a u vodopádů dvě města pojmenovaná stejně, kanadské Niagara Falls a americké Niagara Falls.\n"}
{"id": "124040", "url": "https://cs.wikipedia.org/wiki?curid=124040", "title": "Medvedica (přítok Volhy)", "text": "Medvedica (přítok Volhy)\n\nMedvedica ( ) je řeka ve Tverské oblasti v Rusku. Je dlouhá 259 km. Povodí řeky je 5570 km².\n\nÚstí zleva do Volhy v místech vzdutí Ugličské přehrady.\n\nZdroje vody jsou smíšené. Průměrný roční průtok vody ve vzdálenosti 71 km od ústí činí 25,2 m³/s. Zamrzá v listopadu a rozmrzá v dubnu.\n\nJe splavná pro vodáky. Na dolním toku je možná vodní doprava.\n"}
{"id": "124042", "url": "https://cs.wikipedia.org/wiki?curid=124042", "title": "Řeka svaté Marie", "text": "Řeka svaté Marie\n\nŘeka svaté Marie ( ) je řeka v Severní Americe v systému Velkých jezer. Tvoří hranici mezi Kanadou (Ontario) a USA (Michigan). Je 112 km dlouhá. Povodí má rozlohu 210 000 km².\n\nOdtéká z Hořejšího jezera a ústí do Huronského jezera dvěma rameny.\n\nPrůměrný průtok vody je 2 120   m³/s.\n\nŘeka je hlavní součástí vodní cesty po \"Velkých jezerech\". K objetí peřejí byly vybudovány kanály s plavebními komorami. Na řece leží dvě stejně pojmenovaná města kanadský Sault Ste. Marie a americký Sault Ste. Marie.\n"}
{"id": "124046", "url": "https://cs.wikipedia.org/wiki?curid=124046", "title": "Řeka svaté Kláry", "text": "Řeka svaté Kláry\n\nŘeka svaté Kláry ( ) je řeka v Severní Americe v systému Velkých jezer. Tvoří hranici mezi Kanadou (Ontario) a USA (Michigan). Je 43 km dlouhá.\n\nOdtéká z Huronského jezera a ústí do jezera svaté Kláry.\n\nPrůměrný průtok vody je 5 270   m³/s.\n\nŘeka je hlavní součástí vodní cesty po \"Velkých jezerech\". Při odtoku z Huronského jezera leží města Port Huron (\"USA\") a Sarnia (\"Kanada\").\n"}
{"id": "124053", "url": "https://cs.wikipedia.org/wiki?curid=124053", "title": "Míra", "text": "Míra\n\nMíra může znamenat:\n\nSlovo míra se rovněž vyskytuje ve výrazech:\n"}
{"id": "124060", "url": "https://cs.wikipedia.org/wiki?curid=124060", "title": "TJ Olympia Blansko", "text": "TJ Olympia Blansko\n\nOlympia Blansko je baseballový a softballový sportovní klub. Od roku 1991 do 2008 byl nepřetržitě účastníkem nejvyšší soutěže v baseballu (od roku 1993 České baseballové extraligy). V roce 2008 klub sestoupil do nižší soutěže - Českomoravské ligy, kde získal v roce 2009 a 2010 bronzová umístění a v roce 2011 se Olympii soutěž podařila vyhrát. V Baráži o extraligu porazila tým Skokani Olomouc 3:2 na zápasy a po třech letech se vrátila do nejvyšší české baseballové soutěže, kde vydržela pouze jednu sezónu a opět sestoupila. Olympia hraje na stadionu Strawberry field (Jahodové pole), který byl postaven v roce 2004 (tribuny a zázemí dobudovány v roce 2005). Tento stadion v roce 2005 hostil Mistrovství Evropy v baseballu. Klub je registrován jako občanské sdružení. Od sezóny 2005 se v názvu klubu objevoval sponzor pivovar Černá Hora, od roku 2006 tak Olympia hrála jako Black Hill Blansko. Po vypršení smlouvy v roce 2010 se však klub vrátil ke svému původnímu názvu.\n\n\n\n"}
{"id": "124061", "url": "https://cs.wikipedia.org/wiki?curid=124061", "title": "Nerovnice", "text": "Nerovnice\n\nUvažujme dvě funkce formula_1, které jsou definovány na nějaké množině (reálných čísel) formula_2. Zápis\nresp.\nresp.\nresp.\n\nse nazývá nerovnicí o jedné neznámé formula_7. Funkce formula_8 se nazývá \"levá strana nerovnice\" a formula_9 se nazývá \"pravá strana nerovnice\". Vztah obou stran nerovnice (relaci) určuje \"znaménko nerovnosti\", které se v nerovnici vyskytuje právě jednou.\n\nŘešením nerovnice je taková množina všech formula_10, která splňuje výše uvedenou relaci obou stran nerovnice. V oboru reálných čísel může mít nerovnice tato řešení:\n\nSoustavu nerovnic řešíme tak, že nalezneme průnik řešení jednotlivých nerovnic.\n\nPři hledání řešení nerovnice postupujeme obdobně jako při řešení rovnice: ekvivalentními úpravami se snažíme nerovnici převést na jednodušší tvar, z něhož jsme schopni určit řešení nerovnice.\n\nPři řešení nerovnic se často využívá, že pro dvě čísla formula_21 platí, že pokud formula_22, pak je buď formula_23 a formula_24 nebo formula_25 a formula_26. Často se také využívá skutečnosti, že pro formula_27 platí formula_28.\n\nJe třeba mít na paměti, že úpravy nerovnice mají, na rozdíl od úprav rovnic, vliv také na relaci obou stran nerovnice. Např. pokud nerovnici formula_29 vynásobíme formula_30, dostaneme nerovnici formula_31, tzn. došlo ke změně > na <.\n\nNa obě strany nerovnice mohu (stejně jako u rovnic) přičíst libovolné číslo (i záporné). Při násobení musím vědět, zda násobím číslem kladným nebo záporným (pak se obrátí znaménko). Jestliže potřebuji násobit výrazem, který obsahuje neznámou, rozpadne se řešení na dvě části. Pokud mají řešení obě části, pak bude výsledkem sjednocení obou částečných řešení.\n\nU nerovnic se často užívá grafické řešení, neboť je názorné. Známe-li totiž kořeny rovnice formula_32, můžeme je využít při řešení nerovnice formula_33, neboť kořeny určují krajní body intervalů, které jsou řešením nerovnice. Grafické řešení pomáhá rychle určit, které z intervalů jsou řešením a které nikoli.\n\nPodobně jako u rovnic lze také nerovnice rozdělit na \"algebraické\" a \"nealgebraické\".\n\n"}
{"id": "124064", "url": "https://cs.wikipedia.org/wiki?curid=124064", "title": "Niger (řeka)", "text": "Niger (řeka)\n\nNiger (od berberského \"n’egiren\" – černý) je řeka v Západní Africe na území Guineje, Mali, Nigeru, Beninu a Nigérie. Je to třetí největší řeka v Africe podle délky i podle velikosti povodí po Nilu a Kongu.\n\nPrvní zmínky o řece se objevují u Ptolemaia, který ji nazýval Nigír. Později oblast popsal berberský cestovatel Ibn Batút a v roce 1540 byl vydán z této oblasti cestopis Leo Afrikanuse, vlastním jménem Al Hasan Inb Mohamed al Vazan. První cílevědomý pokus o objevení pramenů podnikl neúspěšně v letech 1795 a 1805 Mungo Park ze Skotska. Prameny nakonec v roce 1959 objevili, popsali a vyfotografovali Češi, L. M. Pařízek a kameraman Lubomír Mikula.\n\nPramení pod jménem Džoliba na svazích Leono-liberijské vysočiny a ústí do Guinejského zálivu Atlantského oceánu, kde vytváří deltu. Hlavní přítoky zprava jsou Milo a Bani, zleva Sokoto, Kaduna a Benue. Od pramenů teče v horách na severovýchod v úzké dolině až přibližně k 10° s. š.. Potom vtéká do roviny Mali Od Kouroussy do Bamaka a pod městem Ségou je dolina široká. Tady řeka díky přítokům značně zvětšuje svou vodonosnost a stává se splavnou. Mezi městy Ké-Massina a Timbuktu se řeka rozděluje na mnoho ramen a protéká širokou silně bažinatou dolinou s množstvím průtoků, starých ramen a jezer. Tento úsek je nazýván vnitrozemskou deltou Nigeru, kde kdysi řeka ústila do velkého bezodtokého jezera. V regionu Timbuktu se ramena opět spojují do jednoho koryta. Dále teče na východ přibližně 300 km podél jižního okraje Sahary a nepřijímá žádné významné přítoky. U vesnice Bourem se stáčí na jihovýchod a pod městem Elva protíná Severoguinejskou vysočinu. Z ní přijímá mnoho mělkých přítoků. Dále až téměř k ústí (přibližně 750 km) řeka protéká širokou dolinou a je zde dostupná pro lodní dopravu. U města Lokoja přijímá velký přítok Benue. \"Niger\" se mění v mohutný tok široký 3 km a hluboký 20 m i více. Ve vzdálenosti 180 km od oceánu poblíž města Aba začíná delta Nigeru (24 000 km²). Nejdelší je rameno Nun a pro lodní dopravu se používá nejhlubší rameno Forcados. Mořský příliv se projevuje v převážné části delty a jen o 35 km nedosahuje jejího začátku. Výška přílivu na rameni Forcados je 1,2 m.\n\nZdrojem vody jsou letní monzunové deště. Niger je charakteristický složitým vodním režimem. Na horním toku vysoké vodní stavy začínají v červnu a u hlavního města Mali Bamaka dosahují maxima v září až říjnu. Na dolním toku se vodní hladina začíná zvyšovat v červnu v důsledku místních dešťů, v září dosahuje maxima a poté opadá. Ale v únoru začíná opět růst v důsledku dešťů v horních částech povodí. Průměrný roční průtok vody v ústí do Guinejského zálivu je 8 630 m³/s a celkový roční odtok z povodí \"Nigeru\" je 378 km³. Při vysokých stavech vody dosahuje průtok 30 až 35 tis. m³/s. Vnitrozemská i oceánská delta jsou oblasti, kde se významně ukládají naplavované nánosy. Za rok odnese Niger 67 milionů tun jílu.\n\nNa řece byly postaveny přehrady Egrett u Bamaka a Sansanding u stejnojmenného města. Zvyšují úroveň hladiny pro potřebu zavlažovacích kanálů. V 60. letech byl v Nigérii postaven hydrouzel Kainji se stejnojmennou vodní nádrží o rozloze 600 km². Lodní doprava je rozvinutá na třech oddělených úsecích. Od \"Kouroussy\" do \"Bamaka\", od vodopádu Sotuba do Ansonga a od Niamey do ústí. Rozvinutý je rybolov (kapři, okouni, usači, parmy). Nejvýznamnější města na březích jsou Kouroussa, Bamako, Timbuktu, Jebba a mořský přístav Port Harcourt.\n\n"}
{"id": "124068", "url": "https://cs.wikipedia.org/wiki?curid=124068", "title": "Bhagavadgíta", "text": "Bhagavadgíta\n\nBhagavadgíta (v dévanágarí: भगवद् गीता), v českém překladu \"Píseň Vznešeného\", je jednou z nejvýznamnějších posvátných knih hinduismu. Její autoritu přijímají všechny hlavní hinduistické filosofické školy, nazývané také daršany. Je součástí rozsáhlého staroindického eposu Mahábhárata (kapitoly 25-42 knihy \"Bhíšmaparvan\").\n\nMahábhárata vznikala postupným přidáváním a rozšiřováním v letech 800 až 400 př. n. l. a Bhagavadgíta byla pravděpodobně dokončena v období kolem roku 200 př. n. l. Je rozdělena na 18 zpěvů (kapitol) a dohromady má 700 veršů. Podle tradice je nedílnou součástí Mahábháraty, jejíž děj se odehrává přibližně v letech 3200-3100 př. n. l.\n\nRudolf Otto usiloval především o zjištění těch částí, které byly součástí původní podoby Bhagavadgíty (tzv. \"Urgíta\"). Podle jeho názoru patří k Urgítě pouze ty pasáže, které mají souvislost se samotným dějem Mahábháraty. Ostatní části byly dodány později. Urgíta by se tedy skládala z těchto částí: I. zpěv; II. zpěv 1–13, 20, 22, 29–37; X. zpěv 1–8; XI. zpěv 1–51; XVIII. zpěv 58-61, 66, 72-73.\n\nOstatní, naukové části rozdělil Otto do dvou částí po čtyřech traktátech. Podle Otta začíná druhou polovinou Bhagavadgíty. První část obsahuje častá opakování a to podle Otta znamená, že je dílem mnoha autorů, protože jeden by se tak často neopakoval.\n\n\nDo všech těchto traktátů jsou podle Otta vložené různé krátké glosy od pozdějších autorů.\n\nHlavními účastníky bitvy je sto synů slepého krále Dhrtaráštry (kuruovci) a pětice synů jeho bratra Pándua (pánduovci). Bhíšma je velitelem kuruovců a Dhrštadjumna, syn Drupady, je velitelem pánduovců. Dróna je učitelem, který zasvětil do válečnictví jak kuruovce, tak i pánduovce. Ardžuna je nejlepším bojovníkem pánduovců. Jeho nejstarší bratr Judhišthira je podle Bhagavadgíty vládcem světa. Kurukšétram neboli pole kuruovců se prostírá u Hastinápuru poblíž dnešního Dillí. Na tomto poli se odehrál bratrovražedný boj mezi kuruovci a pánduovci. Slepý král Dhrtaráštra stále formálně vládne, ale veškerou moc má jeho syn Durjódhana. Pánduovci před mnoha lety dostali pustou polovinu království, ale s Kršnovou pomocí tam vybudovali skvostnou říši a stali se prakticky vládci světa. Jejich bohatství a slávu jim Durjódhana záviděl a nakonec je lstivě o toto království obehrál v kostkách. Pánduovci následně strávili třináct let ve vyhnanství a nakonec žádají své království zpět. Durjódhana odmítl a nyní se pánduovci domáhají práva na své království na bitevním poli. Kršna, bratranec Ardžuny, patřící k rodu jaduovců, jemuž vládne jeho starší bratr Balaráma, se marně pokoušel oba spřízněné rody usmířit. Připojil se tedy na stra­nu pánduovců a stal se Ardžunovým vozatajem a poradcem. Pět synů Pánduových jsou: Judhišthira, Bhíma, Ardžuna, Nakula a Sahadéva. Saňdžaja je tajemníkem slepého krále Dhrtaráštry. Sourozenci Purudžit a Kuntibhódža chrání zadní kola Ardžunova bojového vozu. Subhadrá je Ardžunovou manželkou. Bhíšma byl vychovatelem Dhrtaráštrovým i Pánduovým. Karna, jeden z nejlepších bojovníků, je synem Kuntí a Súrji a nevlastním bratrem pánduovců, ale bojuje na straně kuruovců. Krpa je švagr Drónův. Sómadatta je synem krále Sómadatty a Ašvattháman je synem Drónovým. Jujudhána je Ardžunův žák, patří k rodu jaduovců a je jedním z nejmocnějších bojovníků.\n\n\nDva základní filosofické přístupy komentářů jsou ty, které následují tradici bhakti neboli devocionálního monoteismu a ty, které vycházejí z advaita-védánty neboli filosofie jedné reality.\n\nNejstarší a nejvlivnější komentář se přisuzuje zakladateli advaita-védantské indické filosofické školy, Ádi Šankarovi, který žil v letech 788 až 820 n. l., a je také znám jako Šankaráčárja. Šankara komentoval většinu 700 veršů Bhagavadgíty (začíná od verše 2.10) a jeho komentáře byly přijaty všemi pozdějšími komentátory. Předním komentátorem školy višišta-advaita je Rámanudža, který žil v 11. století n. l. Rámánudžův komentář všeobecně ukazuje, že cesta k osvobození je oddaností k Bohu (bhakti jóga). Madhvův (také Madhváčárja) (1199 až 1276 n. l.) komentář, je založený na principech dvaita-védánty. Podle této školy je \"pět rozdílů\" (\"paňča bhéda\"): 1. mezi pánem, íšvarou (universální duší), a džívou (individuální duší), 2. mezi džívami vzájemně, 3. mezi íšvarou a hmotou (prakrti), 4. mezi džívou a hmotou, 5. mezi hmotou a hmotou Jedním z poměrně nových, ale velice populárních komentářů je od A. C. Bhaktivédánty Svámího Prabhupády, zakladatele ISKCONu (hnutí Haré Kršna), který shrnuje i komentáře Rámánudži, Višvanátha Čakravartího, Baladéva Vidjábhúšana a Bhaktivinóda Thákura.\n\nBhagavadgíta začíná ve chvíli, kdy slepý král Dhrtaráštra žádá mou­drého Saňdžaju, aby mu vyprávěl, co se děje na bitevním poli Kurukšétra. Saňdžaja (žák Vjásy) je jasnovidný a jeho vyprávění prolíná celou Bhagavad­­gítu.\n\nHlavním téma­tem je rozhovor mezi Ardžunou a Kršnou uprostřed bitevního po­le (\"Kurukšetra\"). \"Ardžuna\", přední bojovník pánduovců, zjišťuje, že v nepřátelské armádě je mnoho příbuzných a svěřuje se svému vozataji Kršnovi:\n\nKršnova odpověď na Ardžunovy pochybnosti je hlavní náplní celé Bhagavadgíty.\n\nMahariši Maheš Jógí doslova říká: „Ať každý člověk využije praktickou moudrost, kterou poskytuje verš 45, druhé kapitoly a tím vylepší všechny aspekty svého života a získá věčnou svobodu v božském vědomí“.\n\n\n\n\n\n\nArdžuna žádá Kršnu, aby zajel s bitevním vozem mezi oba znepřátelené rody. Když vidí své příbuzenstvo, začne pochybovat a říká: „Je možné spáchat tak velký zlo­čin a zničit své vlastní příbuzenstvo v touze po moci a slávě? Není pro mě lepší vzdát se bez boje a dát se zabít neozbro­je­ný, než zabíjet příbuzné se zbraní v ruce?“\n\nArdžuna se svěřuje Kršnovi se svými pochybnostmi. Kršna vysvětluje: „Jednej v souladu se svou vlastní dharmou a nepochybuj, protože pro váleč­níka není nic lepšího, než aby vedl spravedlivý boj. Vytrvej v józe, ó Ardžuno, konej svou povinnost, zůstaň ale neo­vlivněn úspěchem či neúspěchem.“\n\nArdžuna chce vědět, proč musí bojovat. Kršna vysvětluje: „Konej vždy svou přidě­lenou povinnost bez touhy po odměně. Mu­síš jednat s ohledem a ku pro­spěchu všech. Proto, nejlepší z potomků králů, zvládni nejprve své smysly a vyhlaď tužby, tyto zlovolné hubitele pozná­ní a rozlišení.“\n\nArdžuna se ptá: „V jaké tradici se toto vědění uchovalo?“ Kršna vysvětluje: „Toto prastaré vědění o józe, které bylo velmi dobře utajeno, nyní já sdě­­luji tobě, neboť jsi se mi oddal a jsi můj pří­tel. Proto, když jsi rozetnul ostřím poznání po­chy­by, zrozené z nevědomosti, jež sídlí v tvém srdci, najdi útočiště v józe, po­vstaň ó Bhárato.“\n\nArdžuna se ptá: „Co je lepší, zřeknutí se činnosti nebo být činný?“ Kršna vysvětluje:\n„Není rozumné mluvit o sánkhje a o józe ja­ko o odlišných (cestách). Jenom jógín jedná tělem, myslí, intelektem a smysly bez pout a pro očistu sama sebe. Jenom ten pro kterého je osví­cení nejvyšším cílem je navždy osvobo­zen.“\n\n„Jógín zastaví změny mysli poznáním její neprojevené podstaty. Dlouhodobě a v samotě ztiší mysl tím, že nic neočekává a nic nevlastní. Na čistém, chráněném místě si upraví pe­vné místo, ani vysoko, ani nízko a pokryje je kuša trávou, kůží a látkou jedno přes druhé. Na toto místo usedne a začne provádět jógu osvěcující mysl.“\n\nKršna vysvětluje: „Je osm vnějších projevů mé podstaty: země, voda, oheň, vzduch, éter, mysl, intelekt a jáství. Věz, že nejsem v ničem, ale všechno je ve mně. Věz, že jiná je má vyšší podstata – jívabhútám, která tvoří a udr­žuje svět. Ve mně je obsaženo to největší i to nej­menší.“\n\nArdžuna se ptá: „Co je brahma?“ Kršna vysvětluje: „Brahma je svrchovaný, nepomíjivý vesmírný princip a to, čemu se říká vnitřní pod­stata všeho. Karmy jsou důsledky (visargah) vzni­klé vývojem bytostí. Adhibhúta je pomíjivá příroda, adhidaiva je nepomíjivý věčný duch a adhijadžňa je osobní obětní jáství, ó nejlepší z vtě­lených.“\n\nKršna vysvětluje: „Všechny projevy tohoto světa existují ve mně v neprojevené podobě. Všechny by­tosti jsou mou součástí, ale já nejsem sou­částí nikoho. I když nejsem součástí nikoho, přesto obsahují všechny bytosti mojí božskou jógu a všechny bytosti sídlí ve mně.“\n\nArdžuna říká: „Jsi nejvyšší brahma, věč­ný příbytek nejvyššího věčného pu­ruša. Vyjev mi tedy celou svou božskou pod­statu, jíž jsi naplnil tento svět. Všichni svatí věštci to o tobě říkají; Nára­da, Asita, Dévala a také Vjása. Dokon­ce i ty sám to říkáš o sobě. Vím, ó Kršno, že všechno, co jsi řekl, je pra­vda.“\n\nKršna vysvětluje: „Nuže tedy, ó Pártho, pohleď na moji božskou podobu tisíce druhů, přerozličných barev a různých tvarů. Pohleď na áditje, vásy, rudry, ašviny a márutse; pohleď také na věci a divy nevídané, ó mocný králi. V mém těle je obsažen celý kosmos.“\n\nArdžuna se ptá: „Kdo je pokročilejší ve vědění jógy? Ti oddaní, kteří tě neustále uctívají, nebo ti, kteří tě vidí jako nepro­jeveného a nehynoucího boha.“ Kršna odpověděl: „Ti, kdo neustále následují tuto nesmrtel­nou dharmu, jsou obdařeni vírou ve mě a vidí ve mně nejvyšší cíl – tito od­da­ní jsou mi nejmilejší.“\n\nKršna vysvětluje: „Někteří dosáhnou (osvícení) meditací a zážitkem sama sebe, sama sebou (), jiní cestou poznání (sánkhja) a jiní cestou (dobrých) skutků (karma). Ale i jiní, kteří sami nepoznali (jógu), ale slyšeli o oddanosti jiných, i oni přemohou smrt oddaností tomu, co slyšeli.“\n\nKršna vysvětluje: „Vyjevím ti teď vědění, které je nejvyšší ze všech a jehož poznáním mnozí světci dosáhli na tomto světě nejvyšší dokonalosti. Tím, že dosáhli tohoto vědění a splynuli se mnou, nebudou zrozeni v době stvoření ani zničeni v době úpadku. Ve mně sídlí velké brahma; zárodek přinášející zrod všech živých bytostí, ó Bhárato.“\n\nKršna vysvětluje: „O stromu ašvattha se říká, že je nezhubitelný, protože má kořeny nahoře i dole a jeho listy jsou chvalozpěvy vědění. Ten, kdo to chápe, je znalcem véd. Je rozvětvený nahoře i dole a je vyživován gunami. Objekty smyslů jsou jeho pupeny a dole rozvětvené kořeny dávají vzniknout koloběhu příčin a následků lidského života.“\n\nKršna vysvětluje: „Jsou tři temné brány, které ničí átma; smyslnost, zloba a také chamtivost. Těmto se musíme vyhnout. Člověk, jenž je osvobozen od těchto tří temných bran, dělá to, co je dobré pro átma a tím dosáhne nejvyššího stavu (bytí), ó synu Kuntí.“\n\nKršna vysvětluje: „V souladu s podstatou každé (bytosti), ó Bhárato, záleží na životním přesvědčení, neboť každý člověk je to, v co věří. Sattvický člověk zbožňuje bohy, radžasický člověk uctívá polobohy a démony a tamasický člověk se klaní duchům a strašidlům.“\n\nKršna vysvětluje: „Opravdovým sebeobětováním – sannjása, rozumí světci činnost bez lpění na plodech a moudří tím rozumí ovládnutí tužeb.“ Saňdžaja praví: „Z Vjásovy milosti jsem vyslechl toto důvěrné tajemství o nejvyšší józe, jak ji osobně vyjevil Kršna, nejvyšší pán jógy.“\n\n\n\n\n"}
{"id": "124075", "url": "https://cs.wikipedia.org/wiki?curid=124075", "title": "Elrondova Rada", "text": "Elrondova Rada\n\nElrondova rada byla tajná rada, jejíž členové (nezávisle na sobě) navštívili Elronda Půlelfa v knize Pán Prstenů Společenstvo Prstenu J. R. R. Tolkiena\nRada se konala dne 25.10. roku 3018 Třetího věku v Roklince. Poselstvím Elrondovy rady bylo rozhodnout o osudu Jednoho prstenu. Proti návrhu poslat Prsten do Amanu či jej vhodit do Moře se postavili Gandalf a Elrond. Stejně tak proti Boromirově návrhu Prsten si ponechat a použít ho proti Nepříteli. Nakonec bylo odsouhlaseno, že Frodo Pytlík ponese Jeden prsten a pokusí se jej donést až do Hory osudu, kde jej vhodí do Puklin Osudu, neboť jen tam mohl být zničen. K Frodovi se připojilo osm společníků a spolu tvořili Společenstvo Prstenu, devět Pěších proti Devítce nazgûlů.\n\n"}
{"id": "124080", "url": "https://cs.wikipedia.org/wiki?curid=124080", "title": "Radio Beat", "text": "Radio Beat\n\nRadio Beat je česká rozhlasová stanice, která se specializuje na rockovou hudbu, především na žánry rock, hard & heavy apod. Jedná se hlavně o hudební styly v rozmezí 60. až 80. let 20. století.\n\nStanice začala vysílat 1. ledna 2002 jako lokální pražská rozhlasová stanice. I přesto, že je stanice poměrně ostře stylově i časově vyhraněná, během krátké doby získalo její vysílání velkou oblibu mezi posluchači. Stanice postupně rozšiřuje síť pozemních vysílačů a vysílání se rozšiřuje i na další místa České republiky. Svým signálem pokrývá Prahu, střední Čechy, část východních Čech, jižních Čech i Vysočiny. Vysílá také na internetu a v DAB+. Poslechovost stanice stále stoupá, má přes 410 000 posluchačů týdně.\n\n\nInternetové vysílání lze naladit na adrese play.cz (formáty WMA, MP3, OGG a AAC+) nebo abradio.cz (formát WMA).\n\n\n\n\nOd roku 2004 uvádí rádio Beat každoročně legendy české rockové hudby do Beatové síně slávy.\n\n500 fláků od beaťáků je žebříček 500 rockových písní, o jejichž výběru a pořadí rozhoduje hlasování posluchačů rádia.\n\n\nO víkendu 9. a 10. února 2019 bylo odehráno 22 nejlepších alb, které posluchači Beatu mohli vybrat do pátku 8. února.\n\n\n\n"}
{"id": "124082", "url": "https://cs.wikipedia.org/wiki?curid=124082", "title": "Josef Vondruška", "text": "Josef Vondruška\n\nJosef Vondruška (* 12. února 1948 Litoměřice) je český komunistický politik, za normalizace kontroverzní vězeňský dozorce, po sametové revoluci československý poslanec Sněmovny národů Federálního shromáždění, v letech 2005 až 2010 poslanec Poslanecké sněmovny PČR, v letech 2000 až 2008 a opět 2013 až 2016 zastupitel Libereckého kraje.\n\nPo studiu základní školy nastoupil jako dělník do Severočeských chemických závodů Lovosice. Po základní vojenské službě pracoval v jablonecké Preciose. V roce 1972 nastoupil jako vězeňský dozorce do věznice v Minkovicích, kde pracoval až do roku 1990. V roce 1975 si dodělal ve večerní škole maturitu a o dva roky později dokončil dálkové studium nástavby. V roce 1988 vystudoval Vysokou školu Sboru národní bezpečnosti v Praze – Fakultu Veřejné bezpečnosti a získal titul Doktor práv. Ve věznici v Minkovicích si své tresty odpykávali mnozí političtí vězni, jako například Petr Cibulka, Jiří Wolf či Vladimír Hučín.\n\nPo sametové revoluci byla věznice v Minkovicích zrušena a Vondruška se vrátil k práci zámečníka v Preciose. Poté se zapojil do politiky. Ve volbách roku 1992 byl za KSČM, respektive za koalici Levý blok, zvolen do české části Sněmovny národů Federálního shromáždění (volební obvod Severočeský kraj). Ve Federálním shromáždění setrval do zániku Československa v prosinci 1992.\n\nPozději pracoval v soukromém sektoru. Byl aktivní i v regionální politice. V krajských volbách roku 2000 byl zvolen do Zastupitelstva Libereckého kraje za KSČM. Mandát zde získal opětovně v krajských volbách roku 2004.\n\nV roce 2004 neúspěšně kandidoval do Senátu za senátní obvod č. 34 - Liberec, kde získal v 1. kole 14 % hlasů a ve druhém kole ho porazil občanský demokrat Přemysl Sobotka. Ve volbách v roce 2002 kandidoval do Poslanecké sněmovny Parlamentu České republiky za KSČM. Poslanecký mandát nabyl až dodatečně v prosinci 2005, když nastoupil jako náhradník. Poslanecké křeslo obhájil ve volbách roku 2006.\n\nSedmnáct let po sametové revoluci, v září 2006, tři z bývalých minkovických vězňů – Vladimír Hučín, Jiří Gruntorád a Jiří Wolf – Vondrušku obvinili, že je nepřiměřeně agresivně trestal.\n\nVladimír Hučín například tvrdil, že byl potrestán za to, že nosil místo tkaniček v botách gumičku, dvacetidenní samovazbou. Také říká že mu Vondruška dával rány hranou obušku přímo na solar. Hučín také tvrdí, že byl Vondruška zvláště zaměřen na politické vězně a na obyčejné kriminálníky agresivní nebyl. Ve spise dalšího politického vězně, Jiřího Gruntoráda stojí „Pracoval špatně a nevyužíval řádně pracovní dobu. V 03.00 hod. jsme jej přistihli, jak spí na pracovním stole“. Za to dostal Gruntorád od Vondrušky trest dvacetidenní izolace.\n\nVondruška prohlásil své chování za přiměřené, ctící tehdejší zákony a všechna obvinění za lživá. V případě Vladimíra Hučína bylo jeho obvinění zpochybněno – v době, kdy byl Hučín vězněn v Minkovicích, studoval Vondruška na Vysoké škole SNB. U soudu údajně vypověděl tehdejší Vodruškův kolega Miroslav Šimek, že studující příslušníci měli přístup do věznice, ale že nemohli vykonávat službu. Státní zástupce Mgr. Miroslav Mareš u soudu věc uzavřel s tím, že přítomnost JUDr. Josefa Vondrušky již dnes nelze zjistit, neboť Vězeňská služba ČR skartovala dokumenty o evidenci příchodů a odchodů.\nTvrzení dalších dvou vězňů se nedala tak snadno vyvrátit. Nakonec jej liberecký státní zástupce obžaloval v listopadu 2008 ze zneužívání pravomoci veřejného činitele pouze v případě Jiřího Wolfa.\n\nPo několikaletém čekání (podobně jako v případě bachaře Aloise Grebeníčka) se měl konečně uskutečnit soud s bachařem-poslancem Josefem Vondruškou ve středu 29. září 2010 (ovšem v září 2010 již šlo o bývalého poslance) v Liberci, č. dveří 16, první patro soudní budovy, č.j. 4 T 238/2008-304 – soud byl ovšem opět odročen. Nakonec jednání soudu probíhalo ve dnech 19. listopadu 2010, 21. ledna 2011, 13. dubna 2011 a 28. dubna 2011, kdy byl vynesen rozsudek a obžalovaný Josef Vondruška byl zproštěn obžaloby. Odvolací krajský soud v Hradci Králové začátkem prosince 2011 však rozhodnutí zrušil a vrátil je okresnímu soudu k novému projednání. Ten osvobození Vondrušky potvrdil.\n\nV krajských volbách v roce 2016 obhajoval za KSČM post zastupitele Libereckého kraje, ale neuspěl.\n\nObvinění Vladimíra Hučína:\n\nDopis Johna Boka:\n\nÚryvek z vyjádření samotného Josefa Vondrušky v komunistických Haló novinách:\nCo na to říci? Tvrzení odsouzených jsou z 80 % lež, z 20 % pololež. Proč? Jednoduchá odpověď. To mají v této době vyprávět, za co byli opravdu odsouzeni, co opravdu spáchali? Motivem páchání trestné činnosti těchto individuí je bezpracný zisk či získání jiných neoprávněných výhod, event. úchylka. Proto se dopouštěli krádeží, loupežných přepadení, pohlavního zneužívání či vražd. Příkladně: kdysi někdo z nich přepadl jakéhosi strýce, který šel z hospody, vzal mu peněženku a rozbil hlavu. A když po převratu vyšlo najevo, že přepadený byl předsedou uliční organizace KSČ, nebohý odsouzený tvrdí, že bojoval proti komunismu. Ať zkusí někdo dokázat, že nebyl příslušníkem třetího odboje. A co když za to kápne časem důchod nebo jiné všimné. Někteří, aby se vyhnuli plnění povinností uložených zákonem, zejména pracovních, sáhli i k drastických krokům. Znám jednoho, který si od spoluvězně nechal majzlíkem přetrhnout Achillovu šlachu, aby nemusel do práce a mohl ležet na ošetřovně. Co mu brání, aby teď vykládal, že ho zmrzačili komoušští bachaři. A co polykači tzv. kotviček… O tom by mohli své vyprávět lékaři z Vězeňské nemocnice v Praze-Pankráci.\n\nJá osobně i drtivá většina příslušníků SNV jsme se k odsouzeným chovali v souladu s tehdy platnými právními předpisy. My jsme je nevytvářeli, my jsme byli povinni vykonávat je a dodržovat. Konkrétně k osobě p. Gruntoráda. Obsah slova práce pro něj byl neznámý. Povýšenec, který si hrál na intelektuála, a tudíž nebyl oblíbený ani mezi spoluvězni.\n\n\n\n\n\n\n"}
{"id": "124083", "url": "https://cs.wikipedia.org/wiki?curid=124083", "title": "Silniční zákon", "text": "Silniční zákon\n\nSilniční zákon je zkrácené označení (do roku 1997 oficiální) pro zákon o pozemních komunikacích, jímž je v současné době v České republice zákon č. 13/1997 Sb., ve znění pozdějších změn.\n\nZákon definuje pozemní komunikace a jejich součásti a silniční pozemek, zavádí kategorie pozemních komunikací (dálnice, silnice, místní komunikace, účelová komunikace) a třídy silnic (I.-III.) a místních komunikací (I.-IV.) a stanoví, které kategorie má vlastnit stát, kraj nebo obec. Stanoví zásady pro stavební řízení, výstavbu, údržbu, provozování, ochranu, styk s dráhami a jinými vedeními a zajišťování sjízdnosti a schůdnosti (včetně „robotní“ povinnosti majitelů přilehlých nemovitostí). Upravuje pravomoci silničních správních úřadů a výkon státního dozoru. Stanoví právo obecného užívání dálnic, silnic a místních komunikací, mýtné či jiné poplatky za užívání, upravuje kontrolní vážení vozidel a pravidla pro uzavírky a zvláštní užívání komunikací. \n\nNěkteří novináři a politici často slovy \"„silniční zákon“\" chybně označují \n\nDalšími souvisejícími zákony jsou zákon č. 38/1995 Sb., \"o technických podmínkách provozu silničních vozidel na pozemních komunikacích\", a zákon č. 12/1997 Sb., o bezpečnosti a plynulosti provozu na pozemních komunikacích. \nV oblasti drah záležitosti obdobné obsahu těchto tří zákonů týkajících se silnic upravuje jediný zákon, Zákon o dráhách (266/1994 Sb.).\n\n\n\n\n\nDalší související zákony: \n\n\n"}
{"id": "124085", "url": "https://cs.wikipedia.org/wiki?curid=124085", "title": "Hluboký sval pažní", "text": "Hluboký sval pažní\n\nHluboký pažní sval (lat. musculus brachialis) je kosterní sval, který slouží jako ohybač loketního kloubu. Leží v rýze na pažní kosti pod dvojhlavým pažním svalem a v loketní krajině tvoří ohraničení loketní jamky.\n"}
{"id": "124087", "url": "https://cs.wikipedia.org/wiki?curid=124087", "title": "Hákový sval", "text": "Hákový sval\n\nHákový sval, nebo také vnitřní sval pažní (lat. musculus coracobrachialis) je malý kosterní sval, sloužící jako ohybač ramenního kloubu.\n\nHákový sval odstupuje společně s krátkou hlavou dvojhlavého svalu a velkým prsním svalem na hákovitém výběžku lopatky (processus coracoideus) a z těchto svalů je nejmenší. Upíná se pak na pažní kost mezi odstupy trojhlavého a hlubokého pažního svalu.\n\nProráží jím nervus musculocutaneus.\n"}
{"id": "124091", "url": "https://cs.wikipedia.org/wiki?curid=124091", "title": "Fritz Pregl", "text": "Fritz Pregl\n\nFritz Pregl (3. září 1869 Lublaň (tehdy Laibach) – 13. prosince 1930 Štýrský Hradec) byl rakouský chemik slovinského původu. Roku 1923 získal Nobelovu cenu za chemii za svůj objev metody mikroanalýzy organických látek. Je po něm pojmenovaná cena Fritze Pregla.\n\n\n"}
{"id": "124095", "url": "https://cs.wikipedia.org/wiki?curid=124095", "title": "Cena Fritze Pregla", "text": "Cena Fritze Pregla\n\nCena Fritze Pregla je ocenění které udělovala Rakouská akademie věd (\"Österreichische Akademie der Wissenschaften\") za důležité příspěvky v chemii.\n\nOcenění byla udílena v letech 1931 až 2006. Cena je pojmenována po rakouském chemikovi, nositeli Nobelovy ceny za chemii, Fritzu Preglovi.\n\n\nOficiální stránky ocenění\n"}
{"id": "124107", "url": "https://cs.wikipedia.org/wiki?curid=124107", "title": "Oppidum Závist", "text": "Oppidum Závist\n\nHradiště Lhota-Točná, obecně i když nesprávně nazývané hradiště Závist, bylo největší keltské oppidum v Čechách. Nacházelo se na kopcích po obou stranách Břežanského údolí na pravém břehu Vltavy při dnešním jižním okraji Prahy. Jeho pozůstatky jsou chráněny jako kulturní památka ČR.\n\nZávistské oppidum leželo na vrchu Hradiště nad bývalým soutokem Vltavy a Berounky u Zbraslavi. Vrch Hradiště se nachází jižně od Prahy, na pravé straně Vltavy naproti Zbraslavi a západně od vsi Lhota v katastru obce Dolní Břežany. Se svou nadmořskou výškou 391 metrů je vrch nejvyšším bodem a krajinnou dominantou viditelnou např. i z pražské Letné. Později se oppidum rozšířilo přes hluboce zaříznuté Břežanské údolí i na protější vrch Šance (v katastrálním území Točná v Praze). Výškový rozdíl mezi hladinou řeky a vrcholovou partií oppida je až 200 metrů.\n\nPlošina nad dnešní Zbraslaví byla osídlena už od doby bronzové, dále na přelomu doby halštatské a doby laténské v první polovině 6. století př. n. l., kdy se ve střední části vrchu usídlili první Keltové, a posléze v 2. a 1. století př. n. l..\n\nZdejší podmínky byly pro výběr opevněného sídla optimální – dobrá geografická poloha, úrodná půda, významná obchodní stezka, naleziště zlata. Nejstarší osídlení a následné opevnění obklopovalo především temeno návrší a mělo rozlohu přibližně 27 ha. Opevnění se skládalo především z takzvaných vlčích jam, následoval do skály vylámaný příkop a palisáda. Průchod zabezpečovala v této době brána „D“, položená 12,5 m vysoko nad dnem obrovského příkopu vylámaného do skály. Později však přišel úpadek a hradiště bylo na čas opuštěno. Po 200 letech přichází na toto místo další skupina keltských osadníků. V jihovýchodní části podhradí vybudovala silnou dubovou palisádu i další linie opevnění, jedná se o nejsilnější obranné valy na místě, které bylo nejpřístupnější. V období kolem poloviny 2. století př. n. l. byla Závist podruhé od základu vybudována a obyvatelé postupně zdokonalili a rozšířili oppidum. Poslední výstavba opevnění zcela změnila i konstrukční systém. Hradební linii tvořily strmé sypané valy, na jejichž koruně byla vybudována dřevěná palisádová hradba. Zcela se změnil také vstupní prostor a navíc sjednotila i protější kopec „Šance“ pod jeden ochranný štít.\n\nVe 2. století př. n. l. oppidum dosáhlo své maximální rozlohy 118 hektarů (v některých pramenech se uvádí až 170 hektarů). Nové refugium bylo schopno pojmout až 40 000 případných uprchlíků. V této době měla Závist přibližně 1500–3500 (toto číslo ale není úplně přesné vzhledem k tomu, že na oppidu nebyla tak hustá zástavba jak se předpokládalo) obyvatel, což není zanedbatelné množství, když vezmeme v úvahu, že ve starověku byly Čechy osídleny zhruba 75–100 tisíci lidmi. Domy byly většinou jednoprostorové, případně dělené jednoduchými příčkami. Mezi jednotlivými stavbami byla síť hlavních a vedlejších komunikací, nejčastěji měly formu štětovaných cest. Ty navazovaly na několik vstupních bran. Při archeologickém výzkumu v sedmdesátých letech 20. století byly objeveny zbytky tkalcovského stavu, kovářské dílny, kuchyňské keramiky a dokonce zbytky importovaného skla a bronzových nádob. Z uvedených nálezů vyplývá, že Závist byla jak na přelomu 6. a 5. stol. př. n. l., tak v posledních dvou stoletích př. n. l. důležitým mocenským centrem v Čechách, které mělo značný vliv na dění ve svém okolí. Nebylo pravděpodobně možné svépomocí postavit tak rozlehlý areál, jakým je závistská akropole. K tomu bylo zapotřebí značných finančních prostředků, materiálu i práceschopného obyvatelstva. Proto se archeologové shodují na faktu, že Závist byla sídlem keltské elity na českém území.\n\nPozději však došlo k dramatickým událostem. S největší pravděpodobností bylo oppidum v 1. století našeho letopočtu nenadále přepadeno germánskými válečníky a při následné bitvě, při které shořela hlavni brána D a malá boční brána A, bylo oppidum dobyto a obsazeno. Germánské obyvatelstvo využívalo toto strategicky výhodné místo v dalších letech. Sídlo ale postupně ztrácelo na svém významu a postupně zanikalo. Byly zde nalezeny i stopy po osídlení slovanského obyvatelstva kolem 7. století. Posledním důkazem o osídlení Závisti je nález malého slovanského pohřebiště z první poloviny 10. století.\n\n\nPoslední archeologický výzkum v Dolních Břežanech odhalil osídlení okolí už v eneolitu, tedy asi 3 000 let př. n. l.\n\n\n\n"}
{"id": "124110", "url": "https://cs.wikipedia.org/wiki?curid=124110", "title": "Pýr", "text": "Pýr\n\nPýr (\"Elytrigia\") je rod trav, tedy z čeledi lipnicovitých (\"Poaceae\"). Jedná se o vytrvalé byliny. Jsou trsnaté, často s oddenky. Stébla dorůstají výšek zpravidla 20–150 cm. Listy jsou ploché nebo svinuté, dosahují šířky 1,2–10 mm, na vnější straně listu se při bázi nachází krátký jazýček. Květy jsou v kláscích, které tvoří klas, klásky jednotlivé, zboku smáčklé nebo nikoliv, vícekvěté (zpravidla 3–7 květů). Na bázi klásku jsou 2 plevy, které jsou nestejné nebo téměř stejné, bez osin nebo osinaté. Pluchy jsou osinaté nebo bez osin, pokud jsou osinaté, je někdy osina velmi krátká, jindy až 20 mm délky. Plušky jsou dvoukýlné. Plodem je obilka. Celkově je známo asi 8 druhů, které najdeme na obou polokoulích, hlavně v mírném pásu, místy i adventivně.\n\nPojetí rodu není ustálené. Někteří autoři řadí druhy z rodu \"Elytrigia\" do rodu \"Agropyron\" v širším slova smyslu (společně s rodem \"Elymus\", česky pýrovník). Existuje i další pojetí, které uznává rody \"Elymus\" a \"Agropyron\" v užším slova smyslu (v tom případě česky žitňák), a do rodu \"Elymus\" pak řadí i druhy z rodu \"Elytrigia\". Např. řadí do rodu \"Elymus\" i pýr plazivý (\"Elytrigia repens\", \"Elymus repens\"). V pojetí tohoto článku jsou uznávány \"Agropyron\" s. str. a \"Elymus\" s. str. a \"Elytrigia\" jako samostatné rody.\n\nV České republice jsou domácí pouze 2 druhy z rodu pýr. Pýr plazivý (\"Elytrigia repens\", syn. \"Elymus repens\" (L.) Gould., \"Agropyron repens\" (L.) P. Beauv.) je velmi hojný a obtížný plevel. Pýr prostřední (\"Elytrigia intermedia\", syn. \"Agropyron intermedium\" (Host) P.B., \"Agropyron glaucum\" R. et Sch., \"Elymus hispidus\" (Opiz) Melderiz) je druh suchých strání a křovin teplých oblastí.\n\n\n"}
{"id": "124111", "url": "https://cs.wikipedia.org/wiki?curid=124111", "title": "Gudžarátština", "text": "Gudžarátština\n\nGudžarátština (gudžarátsky ગુજરાતી, \"Gujarātī)\" je indoárijský jazyk indoevropské jazykové rodiny.\n\nJe jedním z 22 úředních a 14 regionálních jazyků Indie a jedním z menšinových jazyků v sousedním Pákistánu. Celosvětově jej používá přibližně 46 milionů mluvčích, jde tedy o 23. nejpoužívanější jazyk světa. Ze zmíněného počtu žije 45,5 milionů mluvčích v Indii, 250 000 v Tanzanii, 150 000 v Ugandě, 50 000 v Keni a asi 100 000 v Pákistánu. Je hlavním jazykem indického svazového státu Gudžarát a sousedních svazových teritorií Daman a Díu a Dádra a Nagar Havélí.\n\nJe také jazykem velké gudžarátské komunity v Mumbaí (Bombaji). Významný počet mluvčích žije též v Severní Americe a Spojeném království.\n\nGudžarátština byla mateřským jazykem „otce Indie“ Mahátmy Gándhího, „otce Pákistánu“ Muhammada Alího Džinnáha, indického premiéra Naréndry Modího, nebo „železného muže“ Sardára Vallabhbháího Patéla.\n\nV rámci dialektů gudžarátštiny se především odlišuje nadregionální mluva náboženské komunity pársíů.\nNásledující členění se zakládá na klasifikaci dle Ethnologue.\n\n\nSem patří také mumbaiská (bombajská) gudžarátština.\n\nRegionální nářečí jsou:\n\n\n\nKačhský jazyk, jímž se mluví v oblasti Kaččh, se běžně považuje za dialekt gudžarátštiny, ale podle většiny jazykovědců má blíž k sindhštině.\n\nV oblastech, kde Gudžarátci žijí v diaspoře, jako je svahilsky mluvící pobřeží východní Afriky, charakterizují místní gudžarátštinu lexikální výpůjčky ze svahilštiny.\n"}
{"id": "124114", "url": "https://cs.wikipedia.org/wiki?curid=124114", "title": "Denis Sassou-Nguesso", "text": "Denis Sassou-Nguesso\n\nDenis Sassou-Nguesso (* 1943) je prezident Konžské republiky (od roku 1979 s přerušením v letech 1992–1997).\n\nNarodil se v Edou v oblasti Ojo a je příslušníkem kmene Mbošů. V roce 1960, těsně před osamostatněním země, vstoupil do vojska. Výcvik absolvoval v Alžírsku a ve Francii a po návratu byl zařazen do elitního výsadkářského pluku.\n\nDenis Sassou-Nguesso se přikláněl k socialistickým myšlenkám. V roce 1968 se účastnil vojenského převratu, který vynesl k moci Mariena Ngouabiho a stal se jedním z prvních členů Konžské strany práce (KSP) založené v prosinci 1969.\n\nV roce 1970 se Sassou-Nguesso stal ředitelem bezpečnosti a ministrem v nově vzniklé prezidentské radě. Když byl Ngouabi zavražděn, postavil se Sassou-Nguesso do čela Vojenského výboru strany, který řídil stát před nástupem plukovníka Joachima Yhombi-Opanga. Sasso-Nguesso byl poté povýšen na plukovníka a ujal se úřadu místopředsedy Vojenského výboru strany. V tomto úřadě setrval až do 5. února 1979, kdy byl Yhombi-Opango přinucen odstoupit kvůli obviněním z úplatkářství a zneužívání své funkce. 8. února vybral Vojenský výbor strany Sassou-Nguessa novým prezidentem – toto rozhodnutí bylo následovně potvrzeno třetím mimořádným sjezdem KSP.\n\nDenis Sassou-Nguesso překvapil mnoho zahraničních pozorovatelů, kteří v něm viděli jen vojenského diktátora využívajícího marxistickou ideologii. Dokázal totiž poměrně obratně vyjednávat s MMF a přilákat do země, především do lukrativního petrochemického průmyslu, zahraniční investory.\n\nV letech 1986–1987 předsedal Organizaci africké jednoty.\n\nKe konci 80. let postupně upouštěl od tvrdé marxistické linie. V roce 1989 omezil vliv státu na hospodářství země a z vězení nechal propustit své politické odpůrce. O rok později pak umožnil přechod k pluralismu. V parlamentních volbách roce byla 1992 nejprve poražena KSP a o měsíc později i sám Denis Sassou-Nguesso, jehož v úřadě nahradil Pascal Lissouba. Po postupné eskalaci napětí Lissouba zemi opustil v roce 1997. Do svého úřadu se Denis Sassou-Nguesso vrátil 25. října téhož roku.\n\n"}
{"id": "124115", "url": "https://cs.wikipedia.org/wiki?curid=124115", "title": "Christina Stürmer", "text": "Christina Stürmer\n\nChristina Stürmer (9. června 1982, Altenberg bei Linz u Lince) je populární rakouská zpěvačka.\n\n\n\n\n\n"}
{"id": "124116", "url": "https://cs.wikipedia.org/wiki?curid=124116", "title": "Helen Kellerová", "text": "Helen Kellerová\n\nHelen Kellerová, rodným jménem Helen Adams Keller (27. června 1880 – 1. června 1968) byla americká spisovatelka, aktivistka a lektorka. Byla také členkou Socialistické strany Ameriky. Před druhým rokem věku ztratila zrak i sluch. Jako první hluchoslepý člověk dokončila studium na Harvardově univerzitě.\n\nRodiče Helen Kellerové byli kapitán Arthur H. Keller, který byl důstojníkem u armády Konfederace a o dvacet let mladší Kate rod. Adamsová, jejíž babička byla sestřenicí generála Roberta E. Lee.\n\nHelen Kellerová se narodila jako zdravé dítě. V 19 měsících ji ale postihla tehdy neznámá meningitida, která ji připravila o zrak i sluch. Oční a ušní lékař rodiny seznámil její matku s Alexanderem Grahamem Bellem, jenž tehdy pracoval s neslyšícími dětmi. Díky jeho pomoci byla do rodiny Kellerů vyslána dvacetiletá lektorka Perkinsova institutu pro nevidomé, Anne Sullivan. Tato učitelka se stala naprosto klíčovou osobou života tehdy sedmileté Helen.\n\nAnne se ji snažila naučit prstovou abecedu. Příliš se jí nedařilo až do dne, kdy Helen přivedla k zahradní pumpě. Na jednu ruku jí pustila proud vody, na druhé jí prstovou abecedou stále dokola hláskovala slovo \"voda\". Když Helen pochopila, podnítilo to v ní obrovský zájem poznávat okolní svět. Nutila Anne, aby jí do ruky hláskovala názvy všeho, čeho se dotkla. Během několika hodin se tak Helen naučila prvních třicet slov svého života. Díky Anne se Helen také naučila mluvit.\n\nDalších šest let Helen navštěvovala Perkinsův institut pro nevidomé a od roku 1894 strávila společně s Anne dva roky v New Yorku studiem na dvou různých školách pro neslyšící. Po návratu se zapsala do Cambridgeské dívčí školy a následně na Radcliffovu univerzitu. Zde se setkala se svým velkým obdivovatelem Markem Twainem. Ten ji seznámil s magnátem Standard Oil, Henrym H. Rogersem, který pokryl veškeré výdaje za její studium.\n\nHelen Keller promovala v roce 1904 a stala se tak ve věku 24 let první osobností v dějinách, která s takovým smyslovým postižením vystudovala univerzitu.\n\nZ Helen se během několika let stala celosvětově uznávaná spisovatelka. Za svůj život napsala 12 knih. První z nich s názvem \"Příběh mého života\", která byla vydána již v době jejího studia v roce 1903, byla přeložena do mnoha světových jazyků. Nedlouho po jejím vydání následovaly další knihy psané v Braillově písmu: \"Optimismus\" (1904), \"Svět, v němž žiji\" (1908), \"Píseň o kamenné stěně\" (1908), \"Ze tmy\" a především \"Moje náboženství\" (1926), v níž se opírá o názory švédského mystika Emanuela Swedenborga.\n\nKřesťansky založená Helen se naučila kromě latiny a řečtiny také plynně francouzsky a německy. Sledovala dění ve světě, procestovala mnoho zemí a stýkala se se všemi americkými prezidenty, kteří působili v době její tvůrčí činnosti. Pomohla založit Americkou nadaci pro nevidomé se snahou poskytovat lepší životní podmínky pro zrakově postižené.\n\nDorozumívala se nejen dotekovou prstovou abecedou, měla i schopnost číst lidem ze rtů doteky konečky prstů. Tuto ojedinělou metodu, nazývanou Tadoma, tehdy ovládalo jen několik málo lidí na světě. Při užití této metody má hluchoslepý svou ruku položenou na tváři mluvčího tak, aby malíčkem vnímal vibrace hrdla, palcem pohyby rtů a ostatními prsty tvář. Přes absolutní ztrátu sluchu i zraku byla Helen Kellerová také nadšenou posluchačkou hudby, kterou vnímala celým povrchem těla.\n\nPo 1. světové válce vznikl z iniciativy Helen Kellerové Fond pro zámořské slepce. V roce 1925 byla pozvána na konvent Lions Clubs International. Celá její řeč trvala jen deset minut, ale stala se mezníkem v historii celého lionismu. V poslední větě totiž účastníky konventu vyzvala, aby se dali do boje proti slepotě a stali se tak „Rytíři slepců“. Program péče o zrak pod heslem „Sight first“' se tak stal hlavním zaměřením činnosti lionského hnutí.\n\nPo 2. světové válce uspořádala rozsáhlé přednáškové turné po Evropě i po zemích Blízkého a Dálného východu. Všude vzbudila velký zájem o výchovu nevidomých a neslyšících. U příležitosti 100. výročí narození Louise Brailla pronesla slavnostní projev na pařížské Sorbonně.\n\nV roce 1964 jí americký prezident Lyndon B. Johnson udělil Prezidentskou medaili svobody, obdržela také mnoho uznání od zahraničních univerzit. Řada organizací, které se zabývají problematikou smyslově postižených, převzala po smrti Helen Kellerové do svých názvů její jméno.\n\n\n"}
{"id": "124120", "url": "https://cs.wikipedia.org/wiki?curid=124120", "title": "Michal Cihlář", "text": "Michal Cihlář\n\nMichal Cihlář (* 16. září 1960, Praha) je český výtvarník. Kromě volné grafiky, kterou provádí téměř výhradně technikou vícebarevného nebo kolorovaného linorytu, se zabývá ilustrací, fotografií, autorskou knihou, koláží, návrhy tapet, papírovou plastikou a známkovou tvorbou. Je synovcem sochaře Karla Hladíka a manželem Veroniky Richterové.\nMichal Cihlář od dětství kreslil a již v sedmi letech uspěl v soutěži dětské kresby. Navštěvoval LŠU, vyráběl vlastní časopis \"Vločka\" a jako jedenáctiletý získal v celostátní soutěži 2. místo za kresbu temperou. V letech 1976-1980 absolvoval Střední odbornou školu výtvarnou. Soukromě se věnoval sbírání obalů žvýkaček a v sedmdesátých letech vytvořil jednu z největších českých sbírek, čítající 7,5 tisícovky kusů z 85 zemí. Z této sběratelské vášně se vyvinul sklon k pop-artu a vycházejí z ní i některá tématická díla z pozdější doby (\"Trojice\", 1983-2002, 3000 výstřižků sestavených jako koláž, \"962 brejlatejch\", \"Velká sbírka malých fragmentů\").\n\nJeho první pokus o přijetí na vysokou školu nevyšel a rok 1980 strávil ve Studiu kresleného filmu Bratři v triku. Roku 1981 byl přijat na Vysokou školu uměleckoprůmyslovou v Praze do ateliéru Knižní kultury a písma (prof. Milan Hegar, Přemysl Rolčík, Jan Solpera). Během studia poprvé vystavil své práce v Kulturním domě DP v Praze (1982). V letech 1984-1986 se zúčastnil čtyř neoficiálních výstav Konfrontace, které organizovali mladí výtvarníci AVU ze vznikajícího sdružení Tvrdohlaví. Koncem 80. let vystavoval sedmkrát také v nezávislé Galerii H bratří Hůlů v Kostelci nad Černými lesy. Během studia spolu s Alešem Najbrtem a Kryštofem Trubáčkem založil školní časopis ŠUM. Jeho diplomovou prací, se kterou roku 1987 dokončil studia na VŠUP, byla malba slona v životní velikosti a návrhy plakátů pro Pražskou zoologickou zahradu.\n\nRoku 1987 společně s Rudo Prekopem a Michalem Byckem inicioval založení Muzea moderného umenia rodiny Warholovcov v Medzilaborcích a navrhl pro něj interiéry. Spolu s R. Prekopem shromáždil množství neznámých materiálů a dokumentace o Andy Warholovi a roku 2011 vydali v nakladatelství Arbor vitae monografii \"Andy Warhol a Československo\". S Andy Warholem pojí Cihláře experimenty se zmnožováním motivů, které později vyústily v návrhy tapet (česká hospoda na Expo 1992 v Seville). V letech 1992-1996 byl redaktorem velkoformátového časopisu RAUT, který založil Aleš Najbrt.\n\nMichal Cihlář se oženil s výtvarnicí Veronikou Richterovou, se kterou má dvě dcery - Kiki (* 1993) a Noemi (* 1998). Roku 1997 v Galerii Pecka vystavoval grafické listy vytvořené podle privátních rodinných fotografií, mimo jiné i linoryt z roku 1995, nazvaný \"Narozeniny v zoo\". Ten předznamenal období, kdy se po devět let věnoval převážně užité grafice. V roce 1997 přijal nabídku vytvořit celý grafický image Pražské zoologické zahrady, včetně loga, plakátů a bilboardů, informačního systému, vstupenek, suvenýrů, letáků, vizitek, omalovánek pro děti, tašek nebo polepů autobusů, tramvají a služebních aut, celkem přes 900 děl. Vstoupil tím nepřehlédnutelným způsobem do veřejného prostoru a jeho dílo se stalo obecně známé. Spolupráci se Zoo Praha ukončil roku 2006 poté, co Zoo použila jeho díla v neautorizované formě a v nevhodných kontextech. Roku 2009 soud rozhodl v Cihlářův prospěch a zakázal dále užívat logo, které pro pražskou Zoo vytvořil. V roce 2015 nařídil vrchní soud pražské Zoo, aby se za napodobování Cihlářova výtvarného stylu autorovi omluvila. \n\nCihlář se nepřestal věnovat ani volné tvorbě a roku 2002 byl oceněn prestižní Cenou Vladimíra Boudníka. Byl jediným českým autorem, který byl na přelomu let 1999 a 2000 zařazen na zatím největší výstavu světového linorytu v Cobra Museu v nizozemském Amstelveenu.\n\nMichal Cihlář do doby před přijetím na VŠUP převážně kreslil. Rozhodnutí věnovat se grafické technice linorytu inicioval zážitek z výstavy sochaře Jana Štursy roku 1980, kde byly kromě Štursových soch vystaveny i jeho skici a drobné jednobarevné a expresivní linoryty. Cihlář pochopil, že výtvarná síla grafiky spočívá v řemeslné zručnosti i v živočišnosti projevu autora. Mezi svými vzory uvádí Maxe Švabinského pro jeho „zvrhlou brilantnost “, Josefa Váchala coby „pravého umělce - živočicha “, Jiřího Koláře „chirurga posedlého čistotou a přesností“ a Andy Warhola, „první zestetizovaný mýtus“.\n\nV kontextu vývoje českého umění 80. a 90. let dvacátého století zaujímá grafik Michal Cihlář zcela výjimečné místo. Již během studia se výrazně profiloval jako výtvarník, u něhož se přirozeně spojovala neobyčejná technická důkladnost s živým, ryze osobitým viděním světa. Podstatnou a přiznanou součástí vzniku díla je zdlouhavá a precizní práce, ale cílem je aby grafika dosáhla optimálního výsledku jako výtvarný celek, nikoli samoúčelná technická bravurnost. Cihlářovo hluboké zaujetí všudypřítomnou symbolikou jevů každodenního života přirozeně rezonuje s výpovědí některých osobností pop-artu, především s tvorbou Andy Warhola. Právě u něj mohl nacházet vzdálenou inspiraci ve způsobu vytváření nosné ikonografické řeči z prozaických prvků současné civilizace, z tvůrčího recyklování věcí, které by jinak nepovšimnutě zanikly. Autor s hlubokým zaujetím zkoumá technické, výtvarné a ideové hranice grafické řeči v rozpětí od důvěrného světa vlastního rodinného života až po ekologickou dimenzi a sféru společensko-politického dění. Technická náročnost barevného linorytu je i jistá forma Cihlářova protestu proti snadnosti a vyprázdněnosti některých konceptualistických a za postmodernizmus se vydávajících výtvarných projevů.\n\nCihlářova práce s vícebarevným linorytem se již během studia rozvinula od prvního drobného tříbarevného soutisku (\"Bez názvu (Motýl)\", 1981, 5,2x8,4 cm) přes čtyřbarevnou \"Sbírku motýlů\" (1982, 22,3x31 cm) k monumentálnímu osmibarevnému tisku \"Velká sbírka motýlů a můr\" (1983, 69x49 cm). Se zvláštním zaujetím se věnuje převedení předloh, pro které se technika linorytu zdánlivě příliš nehodí - např. celých stran časopisů (\"Heft 368\" - obálka Frankfurter Algemeine s portrétem Andy Warhola. 22barevný linoryt, 1989) nebo útržků novin (\"Cáry II\", 6barevný linoryt, 1986), černobílých fotografií (\"Konkrétní grafika\", 1985) a filmových okének (\"Muž z Honkongu\", 8bar. linoryt, 1992). Při převodu snímků popových hvězd si udržuje ironický nadhled (\"Gott\", 19barevný linoryt na dortovém papíře, 1993). Své vícebarevné linoryty tiskne po vzoru Picassa z jediné, postupně odrývané matrice. Podařil se mu tak soutisk až 42 barev (\"Autíčka\", 1997, 42barevný linoryt) .\n\nRoku 1989 vytvořil barevným linorytem návrh plakátu \"Šťastné Vánoce s Občanským fórem\" ve formátu A1 a A3, roku 1993 plakát pro pražský koncert The Velvet Underground.\n\nPro pražskou zoologickou zahradu vymyslel zcela nový styl vizuální a verbální komunikace, který vychází z dokonale osvojené techniky linorytu a který je navíc snadno zapamatovatelný a vstřícný a přátelský k návštěvníkům. Charakteristickým rysem Cihlářových grafik je individuálně ryté písmo, které autor odmítá digitalizovat, aby zůstala zachována jeho živelnost a expresivita. Cihlářova originální a jednotná forma propagačních materiálů byla oceněna na 5. marketingové mezinárodní konferenci 130 zoologických zahrad ze 36 zemí světa pořádané v červnu 2005 v německém Münsteru. Zoo Praha si ze soutěže díky Cihlářově grafice odnesla tři první ceny ze šesti: za billboard s gorilím mládětem Moja, za průvodce po ZOO \"Lexikon od A do Z\" a za časopiseckou reklamu k otevření pavilonu Indonéská džungle.\n\nOd 90. let jsou námětem jeho barevných linorytů originální zátiší (\"Zátiší s grafikou a kedlubnou\", v němž je reprodukován i lept Jaroslava Róny \"Ptáčátko\", 1992, \"Zátiší s pandou a žárovkou\", 1996) a také cyklus rodinných fotografií inspirovaný dcerou Kiki. Od druhé poloviny 90. let své autorské linoryty obvykle tiskne černobíle a potom je ručně koloruje (\"Havana 1993\" - podle fotografie Jana Šibíka, 2002-2003, \"Zátiší s kočičí konzervou\", 2003). Některé linoryty tiskne na neobvyklých materiálech (\"Ultrazvuk\", 1997, černobílý linoryt na vlizelínu). Téměř nikdy nepřekročí náklad jeho grafik počet deseti kusů. \nSvět zvířat byl v Cihlářově díle přítomen již od poloviny 80. let v různých formách - jako odlehčené asambláže z nezvyklých materiálů (\"Tůňka s krokodýly lidožrouty\", 1985, rohlíky, lepenka, barva) i jako existenciální téma (\"V letu\", 1989, \"Tryzna za ptáčka\", 1989, kolorovaná fotografie), kolorované plastiky z mačkané papírové hmoty (\"Tučňáci\", 1988, \"Kakadu\", 1995), barevný linoryt (\"Chocholatka Abbotova\", 14barevný linoryt, 1993) nebo barevný lept (\"Snímek z Antarktidy\", 1988). Cihlářovy barevné linoryty \"Tučňák Humboldtův\" (1996) a \"V džungli\" (1996) sloužily jako předlohy k tapiseriím, které utkala Moravská gobelínová manufaktura (\"Tučňák\", 1996, 185 x 250 cm, \"Papoušek\", 1996, 210 x 300 cm). Podle speciálně přepracovaného fragmentu ze \"Zátiší s andulkama\" (1989) vznikl o osm let později v manufaktuře i gobelín pro Parlament České republiky \"Hejno\" (220 x 400 cm). \n\nNavrhl a spolu se svou ženou Veronikou Richterovou realizoval Chodník slávy v pražské zoo, kde jsou po vzoru hollywoodských hvězd zvěčněny stopy 26 zvířat.\n\nMichal Cihlář v letech 1994-2000 spolupracoval s AB Barrandov. Je autorem výtvarné podoby šesti cenných akcií AB Barrandov a vytvořil také grafický design edice videokazet ze Zlatého fondu české kinematografie (190 titulů).\n\nRoku 1995 vydala Česká pošta jeho poštovní známku k 50. výročí OSN a v roce 1998 sérii známek, které vycházejí z linorytového stylu Michala Cihláře (František Palacký, František Kmoch, Rafael Kubelík). Poštovní známka je častou inspirací i v jeho volné tvorbě (\"Aršík (Modrý Mauritius)\", 1993). Autor překonává veškeré limity a je schopen navrhnout a vyrýt poštovní známku ve skutečné velikosti, tedy v poměru 1:1\n\nCihlářovy koláže jsou založeny na efektu multiplikace motivu a skládají se obvykle z velkého množství výstřižků umístěných v pravidelném rastru (\"Bílá koláž\", 1984, \"Trojice\", 1983-2004, konceptuální koláž na 42 arších 70x100 cm, \"Život fragmentů\", 1984, koláž 87x63 cm). Je zastoupen ve sbírce koláže Pražské plynárenské. Multiplikace byla i podkladem pro návrhy originálních tapet, např. kolekci jeho čtyř autorských tapet s pivními motivy pro českou restauraci na Expo Sevilla 1992. Formou koláže vytvořil také návrh obalu pro LP \"Na vařený nudli\" skupiny Nerez a je autorem obalu CD Nerezu a CD \"Moje smutné srdce\" Jaromíra Nohavici.\n\nJako fotograf se věnuje systematicky fotografování vybraných námětů jako jsou kanalizační poklopy, ručně malované cedule a poutače, lidové výrobky z PET lahví, mříže, vyobrazení zvířat, ale také dekadentním námětům jako hroby, sexshopy, erotické inzeráty, apod. Fotografie jsou podkladem podkladem pro grafické listy a připravované autorské knihy.\nV letech 1982-1986 vytvořil v počtu 18 kusů autorskou linorytovou knihu \"Nářek pro mě - William Melvin Kelley\", která obsahuje 11 tříbarevných ilustrací a na 92 stranách kolem 25 600 rytých liter. Roku 1991 dal výtvarnou podobu antologii podivuhodných příběhů z Ameriky 19. století \"\"Komu se to dostane do rukou\"\" a získal za ni dvě první ceny MK ČR v soutěži \"Nejkrásnější kniha roku 1992\" (za ilustrace a za grafickou úpravu). Roku 2003 vytvořil 40 ilustrací k fejetonům Jáchyma Topola podle titulních stran magazínu \"Pátek\", týdenní přílohy Lidových novin, v letech 2007-2009 celkem 116 titulních ilustrací sobotních příloh LN \"Orientace\" technikou kolorovaného linorytu. Toutéž technikou je i 15 ilustrací pro nové vydání \"Příběhů Odysseových\" Rudolfa Mertlíka (nakl. Albatros, 2014). Digitálně barvenými linoryty ilustroval dětskou knihu \"Kvik pluje na jih\" (nakl. Labyrint, 2004).\n\nMichal Cihlář ilustroval knihy Jáchyma Topola (\"Výlet k nádražní hale\", \"Anděl\") a Salmana Rushdieho (\"Východ, Západ\", \"Hárún a moře příběhů\", \"Luka a oheň života\", \"Satanské verše\", \"Dva roky, osm měsíců a osmadvacet nocí\") i knihy Andy Warhola (\"Od A k B a zase zpátky\", \"Popismus\"). Roku 2002 vychází monografie, kterou sestavil a napsal se svou tetou Věrou Hladíkovou Můj manžel sochař Karel Hladík, nakl. Gallery, 2002.\n\nCihlář také společně s Veronikou Richterovou pracuje na autorských knihách, které mapují fotosběrnou metodou vzdálené země. Dosud v nakl. Gallery vydali \"Cuba v detailech\", 2005 (oceněno titulem Fotografická publikace roku 2006), \"Kambodža v detailech\", 2006, \"Ostrov-dva kubánské deníčky\", nakl. Archa 2016.\n\nV polovině 80. let Cihlář náhodou objevil kolážované keňské deníky fotografa Petera Bearda, které se pro něj staly věčnou inspirací. Od své první zahraniční cesty roku 1989 dokumentuje všechny následující formou kapesních deníků, kam zapisuje dojmy, kreslí, vlepuje nalezené předměty a útržky tiskovin. Kresby a fotografie z cest se později staly předlohou pro některá grafická díla. Deníky byly samostatně vystaveny roku 1998 v pražském divadle Archa, 2013 v Boskovicích v Muzeu Boskovicka, 2015 v galerii U Mistra s palmou v Náchodě, 2016 v GU Karlovy Vary v Letohrádku Ostrov, roku 2018 pardubické galerii GAMPA a v Praze v galerii Millennium. Do roku 2019 takto vzniklo 96 samostatných notýsků, které se staly svébytnými konceptuálními díly\n\n\n\nPřehled společných výstav uvádí abART\n\n"}
{"id": "124121", "url": "https://cs.wikipedia.org/wiki?curid=124121", "title": "Žitňák", "text": "Žitňák\n\nŽitňák (\"Agropyron\") je rod trav, tedy z čeledi lipnicovitých (\"Poaceae\"). Jedná se o vytrvalé byliny. Jsou trsnaté, často s oddenky. Stébla dorůstají výšek zpravidla 15–150 cm. Listy jsou ploché nebo svinuté, dosahují šířky 1,2–10 mm, na vnější straně listu se při bázi nachází jazýček. Květy jsou v kláscích, které tvoří klas, často hřebenitý, klásky jednotlivé, zboku smáčklé, vícekvěté (zpravidla 3–8 květů). Na bázi klásku jsou 2 plevy, které přibližně stejné, bez osin nebo osinaté (osina do 3 mm délky). Pluchy jsou osinaté nebo bez osin, pokud jsou osinaté, dosahuje osina zpravidla maximálně 5 mm délky. Plušky jsou dvoukýlné nebo bez kýlu. Plodem je obilka. Celkově je známo asi 15 druhů, které lze nalézt na severní polokouli od Středomoří po východní Asii.\n\nNěkteří autoři řadí do rodu \"Agropyron\" také druhy z rodu \"Elytrigia\" (česky pýr) a z rodu \"Elymus\", (česky pýrovník). V pojetí tohoto článku jsou uznávány \"Agropyron\" s. str. a \"Elymus\" s. str. a \"Elytrigia\" jako samostatné rody.\n\nV České republice roste vzácně pouze 1 druh, žitňák hřebenitý (\"Agropyron cristatum\", syn. \"Kratzmannia cristata\" (L.) Opiz). Je rozšířen hlavně v jižní Evropě, nejblíže na jižním Slovensku. Do ČR je pouze vzácně zavlékán. Někteří autoři však uvažují o původnosti některých lokalit na Znojemsku.\n\n\n \n"}
{"id": "124126", "url": "https://cs.wikipedia.org/wiki?curid=124126", "title": "Karel Kovařovic", "text": "Karel Kovařovic\n\nKarel Kovařovic (9. prosince 1862 Praha – 6. prosince 1920 Praha) byl český hudební skladatel.\n\nNarodil se jako třetí syn v rodině \"Františka Pavla Kovařovice\" v Praze na Malé Straně. Otec (nar. 1805) byl gruntovníkem v Plánici u Klatov, a teprve na sklonku života se usadil v Praze. Karlovi bratři Tomáš a Alois se věnovali také hudbě, první hře na harfu, druhý hře na housle. . Rodina byla tradičně hudebně založená, a členové rodiny, spolu s okruhem známých, dokonce vytvořili malý orchestr.\n\nNa Pražské konzervatoři hudby se věnoval hře na harfu (u V. A. Staňka), na klavír (u J. Jiránka), a později i na klarinet (u J. Pisařovice); konzervatoř ukončil v roce 1879. Kompozici studoval u Z. Fibicha (1878–82), zpěv u J. L. Lukese, a později u F. Pivody . V roce 1881 měl příležitost si zahrát na klarinet při premiéře Smetanovy \"Libuše\" v Národním divadle. Do roku 1885 byl členem orchestru Prozatímního, resp. Národního divadla. V sezóně roce 1885/1886 byl kapelníkem u divadelní společnosti F. Pokorného, hrající v Národním divadle v Brně, a v sezóně 1886/1887 kapelníkem u společnosti J. Pištěka, působící tehdy v Městském divadle v Plzni. V roce 1895 byl O. Hostinským a F. A. Šubertem navržen za kapelníka 63- členného symfonického orchestru Národopisné výstavy . V letech 1900 až 1920 byl šéfem opery pražského Národního divadla, a zároveň dramaturgem a dirigentem opery .\n\nV letech 1890–1900 byl učitelem i ředitelem Pivodovy pěvecké školy, v sezóně 1894/1895 byl současně sbormistrem vinohradského \"Hlaholu\".\n\nDo svého nástupu do Národního divadla, v roce 1900, byl Kovařovic velmi činný jako skladatel, ovšem později se těžištěm jeho zájmu stala především dirigentská činnosti. Během svého působení v oblasti uměleckého vedení ND často upravoval později prováděná díla. Úpravy se týkaly především instrumentace, či dramaturgických škrtů apod. Svými úpravami děl často přispěl ke kvalitnější životnosti díla, byť někdy proti vůli autora (viz pražské uvedení Janáčkovy \"Pastorkyně\").\n\nZ dnešního pohledu lze obecně říci, že co do věhlasu, Kovařovice (jako skladatele i dirigenta) zastínili jeho současníci a nástupci, jako např. Otakar Zich, Josef Bohuslav Foerster, Otakar Ostrčil, Václav Talich. Kovařovicův dirigentský význam je však poměrně velký, neboť byl prvním dirigentem, který dokázal pozvednout interpretační umění a operní kulturu ND na světovou úroveň, a tím, jako jeden z prvních, propagovat české umělecké hodnoty ve světě.\n\nSkladatelská činnost Kovařovicova je poměrně rozsáhlá, přesto nepatří mezi příliš známé autory. Složil několik desítek písní a skladeb pro sbory, drobných instrumentálních a klavírních prací, melodramů. Dále psal skladby komorní i symfonické, balety, výpravné hry, scénickou hudbu k činohrám a rovněž několik oper. Čeští skauti jej znají jako autora melodie skautské hymny.\n\nRukopisy všech Kovařovicových skladeb byly dlouhou dobu uchovávány v soukromém archivu, spravovaném jeho synem, JUDr. Josefem Kovařovicem. Tento archiv, ve vzorném stavu, byl v roce 1971 odkoupen Muzeem české hudby (MČH), které veškerou pozůstalost spravuje dodnes.\n\nKovařovic významným způsobem upravil mnoho tehdejších skladeb pro potřeby Národního divadla. Úpravami se zabýval s rozvahou, a většinou je dlouho a důsledně promýšlel. Některé skici a náčrtky různých úprav jsou v současné době uloženy, jako téměř všechny rukopisy Karla Kovařovice, v Českém muzeu hudby v Praze.\n\nKorespondence úředního charakteru, z období Kovařovicova působení v ND (týkající se repertoáru, jednání se skladateli i zaměstnanci atd.), je dnes též uchovávána ve Státním ústředním archivu (SÚA). Významná je zejména korespondence Kovařovice s Leošem Janáčkem, která je uložená v Archivu Leoše Janáčka, a knižně vydaná A. Rektorysem v roce 1950, pod názvem \"Korespondence Karla Kovařovice a Leoše Janáčka a ředitelství Národního divadla\".\n\n\n\n\n\n\n\n\n\n"}
{"id": "124128", "url": "https://cs.wikipedia.org/wiki?curid=124128", "title": "Novska", "text": "Novska\n\nNovska je město v Chorvatsku, ležící mezi Kutinou a Novou Gradiškou, jihovýchodně od hlavního města Záhřebu. Město samotné má dle censu 2001 7270 obyvatel, celá samosprávná oblast jich čítá 14313.\n\nNovska leží zhruba uprostřed železniční trati Záhřeb-Vinkovci. Je známa především svojí ocelárnou Metaflex.\n\n"}
{"id": "124129", "url": "https://cs.wikipedia.org/wiki?curid=124129", "title": "Pskovská oblast", "text": "Pskovská oblast\n\nPskovská oblast () je jednou z oblastí v Rusku. Nachází se v severozápadní části evropské poloviny země.\n\nOblast hraničí s Běloruskem na jihu, s Lotyšskem a Estonskem pak na západě. Jejími východními sousedy jsou Novgorodská, Tverská a Leningradská oblast.\n\nOdhlédneme-li od enklávy Kaliningradské oblasti, je Pskovská oblast nejzápadnější ruskou administrativní jednotkou.\n\nHlavním městem je Pskov (202 000 obyvatel), podle něhož je oblast pojmenována; dalším velkým městem jsou Velikije Luki s 110 000 obyvateli. Největším jezerem je jezero Čudské, které tvoří západní hranici oblasti.\n\nKrajina je tu mírně zvlněná, hlavně v jižní části při hranicích s Běloruskem (nejvyšší bod dosahuje 328 m). Oblastí procházejí železniční tratě spojující Varšavu s Petrohradem a Rigu s Moskvou.\n\nPskovské oblasti se přezdívá \"centrum vylidňování Ruska\", protože patří k regionům nejcitelněji zasaženým úbytkem populace po rozpadu SSSR. V roce 1926 zde žilo 1,67 milionu lidí, v důsledku druhé světové války došlo ke snížení počtu obyvatel na 952,8 tisíc v roce 1959. V roce 1989 měla oblast 846,3 tisíc obyvatel, v roce 2002 760 tisíc a v roce 2011 už pouze 673 tisíc.\n\n Oficiální web Pskovské oblasti\n"}
{"id": "124131", "url": "https://cs.wikipedia.org/wiki?curid=124131", "title": "Lekenik", "text": "Lekenik\n\nLekenik je vesnice a opčina ve středním Chorvatsku, ležící mezi městy Sisak a Velika Gorica v nížinné oblasti Turopolje. Ve vesnici žije 1 857 obyvatel. V celé opčině žije 6 170 obyvatel, především ve vesnicích Pešćenica (915), Letovanić (539), Donji Vukojevac (468) a Dužica (395). V Lekeniku se nachází i jedna z SOS dětských vesniček.\n"}
{"id": "124132", "url": "https://cs.wikipedia.org/wiki?curid=124132", "title": "Norbert Wójtowicz", "text": "Norbert Wójtowicz\n\nNorbert Wójtowicz [vujtovič] (* 1. prosince 1972 Płock) je polský historik a římskokatolický teolog.\n\nPo dokončení střední školy začal studovat přírodní vědy nejprve na Papežské teologické fakultě (Papieski Fakultet Teologiczny) ve Vratislavi a posléze na Vratislavské univerzitě (Uniwersytet Wrocławski). V roce 2003 se stal doktorem filozofie („Stereotyp masona w polskiej myśli politycznej 1918–1939“). Absolvoval postgraduální studium na téma: Žurnalistika (1999), Řízení evropských fondů (2004), Oligophrenopedagogy (2006) a Resocializace (2009).\n\nPo ukončení studia pracoval na Vratislavské univerzitě, Vysoké škole Pawła Włodkowica (Szkoła Wyższa im. Pawła Włodkowica) v Płocku a Papežské teologická fakultě ve Vratislavi. V 2006 působí v Komisi vyšetřování zločinů proti polskému národu Ústavu národní paměti (Instytut Pamięci Narodowej – Komisja Ścigania Zbrodni przeciwko Narodowi Polskiemu). Člen představenstva \"Světová Rada pro Výzkum Polonia\" (pl. Światowa Rada Badań nad Polonią).\n\nNorbert Wójtowicz je znám jako historik svobodného zednářství a autor děl:\n\nLaureát ceny \"Zlaté Pero „Polského svobodného zednáře”\" (Złote Pióro „Wolnomularza Polskiego”) v 2005 \n\nNorbert Wójtowicz je členem Řádu svatého Lazara (Ordo Militaris et Hospitalis Sancti Lazari Hierosolymitani). Je nositelem francouzského vyznamenání \"Œuvre humanitaire\" a komandérem \"Missio Reconciliationis\".\n"}
{"id": "124133", "url": "https://cs.wikipedia.org/wiki?curid=124133", "title": "Zlatý lev", "text": "Zlatý lev\n\nZlatý lev (italsky: \"Leone d'Oro\") je název hlavní ceny předávané na Filmovém festivalu v Benátkách. Ocenění bylo představeno v roce 1949 a patří k nejprestižnějším evropským filmovým cenám. V letech 1947 a 1948 byly vítězné filmy oceněny Velkou mezinárodní cenou Benátek (italsky: \"Gran Premio Internazionale di Venezia\").\n\n\nv roce 1953 nebyla cena udělena\nv roce 1956 nebyla cena udělena\nv letech 1969–1979 nebyla cena udělena\n\n\nOficiální stránky festivalu v Benátkách (anglicky a italsky)\n"}
{"id": "124137", "url": "https://cs.wikipedia.org/wiki?curid=124137", "title": "Ječmenka", "text": "Ječmenka\n\nJečmenka (\"Hordelymus\") je rod trav, tedy z čeledi lipnicovitých (\"Poaceae\"). Jedná se o monotypický rod, jediným známým druhem je ječmenka evropská neboli ječmenka lesní (\"Hordelymus europaeus\", syn. \"Cuviera europaea\" (L.) Koeler, \"Elymus europaeus\" L., \"Hordeum sylvaticum\" Huds., \"Hordeum europaeum\" (L.) All.). Jedná se o vytrvalou bylinu. Je trsnatá s velmi krátkými oddenky. Stébla dorůstají výšek zpravidla 40–110 cm. Listy jsou ploché, dosahují šířky 4–14 mm, na vnější straně listu se při bázi nachází velmi krátký jazýček. Květy jsou v kláscích, které tvoří lichoklas, 4–10 cm dlouhý, klásky po třech, na zkrácených větvičkách, smáčklé zepředu-dozadu, nikoliv bočně, vícekvěté (zpravidla 3 květy, ale horní je sterilní). Na bázi klásku jsou 2 plevy, které jsou přibližně stejné nebo téměř stejné, osinaté. Pluchy jsou osinaté, osina 2-2,5 cm dlouhá. Plušky jsou úzké, dvoukýlné. Plodem je obilka, která je okoralá. Jediný druh ječmenka evropská je rozšířen v Evropě a Z Asii.\n\nJečmenka evropská roste především v listnatých lesích, zvláště květnatých bučinách sv. \"Fagion\", méně často i v jiných lesích. Vyhýbá se však suchým teplomilným lesům, spíše ji najdeme v oblastech s chladnějším a vlhčím klimatem. Můžeme ji potkat roztroušeně (místy hojně) po celém území od pahorkatin až po nižší horké polohy.\n\nKvětena ČR: 8 díl\n"}
{"id": "124143", "url": "https://cs.wikipedia.org/wiki?curid=124143", "title": "Velké stydké pysky", "text": "Velké stydké pysky\n\nVelké stydké pysky (: \"labia majora pudendi\") jsou párové kožní řasy (či valy), dlouhé zhruba 8 centimetrů o tloušťce 2–3 centimetry, které obloukovitě obklopují poševní vchod. Jsou součástí zevních rodidel ženy (vulva). Jejich vyklenutí kromě tuku tvoří také kavernozní tělesa, která při překrvení zduří. Vyplňují prostor mezi stydkým pahorkem (\"mons pubis\") vepředu a hrází (\"perineum\") vzadu, které jsou zároveň jejich součástí. Mezi nimi je pak stydká štěrbina (\"rima pudendi\") s malými stydkými pysky uvnitř. Kůže velkých stydkých pysků je zevnitř tenká a lesklá (podobá se sliznici), zvenku pak silná, pigmentovaná a porostlá chlupy (pubické ochlupení) .\n\n"}
{"id": "124149", "url": "https://cs.wikipedia.org/wiki?curid=124149", "title": "Rostislav Vojáček", "text": "Rostislav Vojáček\n\nRostislav Vojáček (* 23. února 1949, Křenovice) je bývalý československý fotbalový reprezentant a legenda klubu FC Baník Ostrava.\n\nZačínal v Sokolu Křenovice, za mládež pokračoval ve Slavoji Kojetín, během základní vojenské služby hrál za VTJ Dukla Kroměříž a Duklu Tábor. Po vojně nastoupil roku 1970 do Baníku Ostrava. Tam zůstal po celou svoji hráčskou kariéru, s výjimkou čtyřzápasového hostování v tehdy druholigové Zbrojovce Brno na jaře 1984. Kariéru ukončil v roce 1986.\n\nOdehrál na pozici obránce v klubu Baníku Ostrava 380 ligových zápasů, což je dosud klubový rekord. Za svoji kariéru vstřelil 27 ligových branek a třikrát získal mistrovský titul. Čtyřicetkrát nastoupil za Baník v evropských pohárových soutěžích. V reprezentaci odehrál za Československo 40 zápasů a vstřelil jeden gól. Ve 4 utkáních byl kapitánem reprezentace. Na mistrovství Evropy v roce 1980 nastoupil ve dvou zápasech a podílel se na zisku bronzových medailí. Zúčastnil se i mistrovství světa v roce 1982.\n\nZískal první trenérskou třídu, v devadesátých letech působil několikrát na pozici asistenta trenéra a v roce 2000 byl krátce trenérem A týmu Baníku. V roce 2005 trénoval SFC Opava.\n\n"}
{"id": "124150", "url": "https://cs.wikipedia.org/wiki?curid=124150", "title": "Hrvatska Kostajnica", "text": "Hrvatska Kostajnica\n\nHrvatska Kostajnica, často zmiňovaná pouze jako Kostajnica, je malé město s 1993 obyvateli ve středním Chorvatsku. Celkový počet samosprávné oblasti je 2746. Leží z větší části na pravém břehu řeky Uny v Sisacko-moslavinské župě, jižně od Petrinji a Sisaku. Na levém břehu Uny sousedí s Hrvatskou Kostajnicou bosenská Bosanska Kostajnica. V blízkosti nového mostu je hraniční přechod. Levobřežní části Hrvatske Kostajnice dominuje hrad.\n\nV Hrvatske Kostajnici se nacházejí dvě školy - jedna základní a jedna střední (Srednja škola Ivana Trnskoga), která je mezinárodní ekologickou školou. Ve městě je zdravotní středisko s nemocnicí. Mezi nejvýznamnější památníky Hrvatske Kostajnice se patří trosky kostela, zničeného v průběhu srbské okupace v devadesátých létech 20. století. V současné době se v obci každoročně pořádají ketenijady (slavnosti jedlých kaštanů).\n\n"}
{"id": "124153", "url": "https://cs.wikipedia.org/wiki?curid=124153", "title": "Petr Fejk", "text": "Petr Fejk\n\nPetr Fejk (* 1. září 1964 Most) je manažer, bývalý ředitel České národní budovy v New Yorku, známější však jako dlouholetý ředitel pražské zoologické zahrady, která pod jeho vedením prošla výraznou modernizací a podle časopisu Forbes se zařadila na místo 7. nejlepší zoo na světě.\n\nV roce 1982 maturoval na gymnáziu v Mostě, do roku 1988 studoval Filozofickou fakultu Univerzity Karlovy v Praze – obor český jazyk, literatura, historie a pedagogika.\n\nV letech 1990 až 1992 působil jako učitel literatury na Gymnáziu U Libeňského zámku v Praze, v letech 1992 až 1996 byl majitelem a manažerem hudebního rockového klubu Belmondo. \n\nVe funkci ředitele pražské zoo působil od 4. června 1997. Byl prvním „neodborníkem“ ve vedení zoologické zahrady. Do povědomí lidí se dostal výraznou modernizací zoologické zahrady a úsilím o její obnovení po ničivé povodni v roce 2002. Za jeho působení vytvořil pro zoo výtvarník Michal Cihlář vkusnou a kompletní grafickou prezentaci (vstupenky, obrazové mapy, billboardy, inzeráty atp.).\nV listopadu 2008 získal Cenu ministra životního prostředí.\n\nV srpnu 2009 potvrdil informaci, že má zájem o místo ředitele České národní budovy v New Yorku (znovuotevřené v říjnu 2008) a pokud je získá, opustí funkci ředitele pražské zoologické zahrady. (Nabídku stát se ředitelem Českých center v zahraničí dostal již v roce 2007, ale odmítl ji.) Ve výběrovém řízení zvítězil a z funkce ředitele zoo odešel k 31. říjnu 2009. Jeho nástupcem se stal zoolog a popularizátor vědy Miroslav Bobek, známý mj. diky rozhlasovému multimediálnímu projektu o životě goril v zajetí.\n\nOd 1. ledna do 31. prosince 2010 byl ředitelem Českého centra a České národní budovy v New Yorku. Měl v plánu centrum více otevřít veřejnosti a zároveň je komerčně využívat například k pronájmům. Spolupráci ukončil kvůli koncepčním nesouladům s vedením Českých center a nedostatku pravomoci k realizaci vizí, s nimiž vyhrál výběrové řízení. Původně měl smlouvu do ledna 2011.\n\nOd 1. března 2011 nastoupil do Českých drah na nově zřízenou funkce firemního ombudsmana kvality. Měl na starosti trénink zaměstnanců ve vstřícnosti k zákazníkům, projekt zvyšování kvality služeb ve vlacích EC a IC, vyřizování připomínek a stížností cestujících aj. Po zveřejnění, že bral plat 250 000 Kč a náhrady do výše 80 000 Kč měsíčně, 21. června 2011 na svou žádost spolupráci rozvázal. Podle svého vyjádření patřil k nejhůře odměňovaným členům managementu Českých drah.\n\nZhruba od roku 2015 stojí za záměrem zamýšleného pražského zábavního parku. Chodí po kancelářích nejrůznějších starostů, po úřadech, za architekty a jedná se společníky. V této fázi není v režimu stoprocentní výkonnosti, ale předpokládá, že až se začne opravdu stavět a přiblíží se provoz, stane se z něj zase workoholik. Podle rozhovoru z roku 2019 má projekt zpoždění, realizace není snadná, ale věří, že jednou zábavní park v Praze určitě vznikne.\n\nV 80. letech 20. století během studia filosofické fakulty na škole dělal divadlo jednoho herce, byl spíš performer, zaměřoval se na konceptuální umění a říkal tomu industriální divadlo. Sám si vyráběl scénu i kostýmy, odehrál vždy jedno představení ročně a hlavním obsahem celého sdělení byla prázdnota. Představení byla hodně destruktivní, takže prakticky všechno na scéně rozmlátil v přímém přenosu a destruoval i sebe. První představení bylo v roce 1987 ve vysokoškolském klubu Juridika na Petřinách. Trubky a skla, které potřeboval na scénu, nakradl ze staveniště motolské nemocnice a vozil na dvoukoláku. Vrcholné dílo předvedl v roce 1989 v Kulturním domě Barikádníků ve Strašnicích. Prázdnotu ztvárnil tancem nazývaným paluka, který se tančí tak pomalu, že není vidět pohyb, ale pouze změna stavu.\n\nNa jevišti se objevil např. s Davidem Vávrou nebo s Baletní jednotkou Křeč.\n\nV roce 2019 vystupoval v roli agenta 007 v představení Bond/Medea v divadle Studio DVA, pod režií bratrů Cabanových, po boku Ivany Chýlkové a Jana Krause.\n\nPíše knížku o zoo, také básničky pro děti a má v hlavě i pár divadelních námětů.\n\nMá dvě děti – nevlastního Olivera a Adélu. Jeho bývalá manželka Martina Nevařilová je módní návrhářka.\n\nFejkovo jméno se objevilo v písni bratrů Ebenů nezvané „Sloni“ z alba \"Chlebíčky\", kde se vyskytuje rým \"„Volám sousedově matce, že má slony na zahrádce, řekla že to ví, že jsou Fejkovi, že je má na hlídání“\".\n\n"}
{"id": "124156", "url": "https://cs.wikipedia.org/wiki?curid=124156", "title": "PMDD", "text": "PMDD\n\nPMDD () je receptura na domácí přípravu hnojiva pro akvarijní rostliny, vyvinutá v roce 1996 P. Searsem a K. Conlinem. Původní jméno receptury, které lze volně přeložit jako \"hnojivo Dupla pro nemajetné\", je referencí na firmu Dupla, značkového výrobce akvarijních hnojiv a techniky. V pozdějším užívání je zkratka PMDD někdy rozepisována bez této reference jako \"Poor Man's Dosing Drops\". Výhodou PMDD oproti většině komerčních akvarijních hnojiv je nejen nízká cena, ale také možnost úpravy složení podle individuálních potřeb konkrétního akvária.\n\nPůvodní složení od P. Searse a K. Conlina:\n\nPostup přípravy:\n\n"}
{"id": "124158", "url": "https://cs.wikipedia.org/wiki?curid=124158", "title": "ARTE", "text": "ARTE\n\nARTE nebo také arte (zkratka pro \"Association Relative à la Télévision Européenne\") je televizní stanice se sídlem ve Štrasburku, která se skládá ze stanic Arte France (sídlo v Issy-les-Moulineaux u Paříže) a Arte Deutschland se sídlem v Baden-Badenu. Jedná se o dvoujazyčnou stanici, která vysílá paralelně německy a francouzsky. Stanice byla založena roku 1992 smlouvou mezi Francií a německými spolkovými zeměmi; vysílání začalo 30. května 1992.\n\nVe Francii má stanice o něco vyšší sledovanost (tržní podíl 3,8 procent) než v Německu (jedno procento), což je ovlivněno větší konkurencí v Německu, kterou vytváří mj. podobně zaměřená německo-rakousko-švýcarská televizní stanice 3sat. Známost stanice a její prestiž v obou zemích je však daleko vyšší.\n\nSpecifikou stanice Arte jsou tematické večery (přibližně pět dní v týdnu), které jsou věnovány různým problémům, v rámci takového vysílání jsou pak ukazovány reportáže, rozhovory, filmy, komentáře a podobné pořady k danému tématu. Stanice Arte je zaměřena na kulturu v širokém slova smyslu, mj. na přenosy koncertů vážné hudby a operních představení, a je velmi seriózní.\n\nOd roku 1989 do května 1992 byl ve Francii vysílán předchůdce \"ARTE\", program La Sept (francouzsky \"Sedmička\"). Vysílal podobný program jako \"ARTE\". Jeho pořady byly také přebírány programem \"OK3\".\n\n"}
{"id": "124162", "url": "https://cs.wikipedia.org/wiki?curid=124162", "title": "Royal Air Force", "text": "Royal Air Force\n\nRoyal Air Force (RAF), , je vojenské letectvo britských ozbrojených sil.\n\nJde o nejstarší nezávislé vojenské letectvo na světě, které vzniklo 1. dubna 1918 sloučením Royal Flying Corps a Royal Naval Air Service. RAF od té doby hrálo významnou roli v britské vojenské historii, především během druhé světové války. Od července 1940 do října téhož roku probíhala takzvaná bitva o Británii. RAF se ubránila mnohonásobné přesile Luftwaffe a zabránila tak Hitlerovi podniknout operaci Lvoun - invazi do Británie. Bojovalo se víceméně nad jižní Anglií. V RAF byly za druhé světové války i československé perutě - 310. stíhací, 312. stíhací, 313. stíhací a 311. bombardovací. RAF se později zúčastnila i dalších konfliktů, jako byla např. korejská válka, válka o Falklandy či invaze do Iráku. RAF s 1114 letouny a 46 800 muži (v roce 2010) patří mezi největší letecké síly na světě. Je také jedno z technologicky nejvyspělejších, tuto pozici významně upevnilo nákupem 232 stíhaček Eurofighter Typhoon. Mezi jeho příslušníky v době vzniku patřil např. Henry Allingham, který zemřel v roce 2009 ve věku 113 let. Karel Janoušek byl jediným Čechoslovákem který získal v RAF hodnost maršála.\n\nV Britském královském letectvu sloužilo za druhé světové války celkem 2402 Čechů a Slováků. Pětina z nich se konce války nedočkala. Ne všichni ale byli piloty. Vedle známých mužů v modrém tam byl pozemní personál. Další muži působili na administrativních pozicích, jako styční důstojníci u královského letectva nebo ve výcvikových jednotkách. V RAF byli také letci z řady jiných zemí. Čechoslováci si ale u britského letectva vydobyli vynikající pověst stejně jako jejich polští kolegové. Mnozí letci se po únoru 1948 stali oběťmi komunistického režimu. Přicházeli ze Západu a mnozí z nich měli za manželky Angličanky. Dávno před komunistickým pučem dávali otevřeně najevo nespokojenost s tím, jak fungovala poválečná limitovaná demokracie. (Typickým příkladem za všechny může být známý protektorátní odbojář Jan Smudek.) Český personál sloužící u RAF připomíná pražský Památník Okřídleného lva. Padlé letce připomíná památník v Praze-Dejvicích. Dne 9. 11. 2015 byla v Kroměříži na budově bývalých kasáren odhalena pamětní deska věnovaná místním rodákům z řad RAF.\n\n! style=\"text-align: left; background: #aabccc; width:17%;\"|Letadlo\n! style=\"text-align: left; background: #aabccc; width:10%;\"|Foto\n! style=\"text-align: left; background: #aabccc; width:12%;\"|Země původu\n! style=\"text-align: left; background: #aabccc; width:15%;\"|Úloha\n! style=\"text-align: left; background: #aabccc; width:8%;\"|Verze\n! style=\"text-align: left; background: #aabccc; width:8%;\"|Ve službě\n! style=\"text-align: left; background: #aabccc; width:30%;\"|Poznámky\n!style=\"align: center; background: lavender;\" colspan=\"7\" | Bojové letouny\n! style=\"align: center; background: lavender;\" colspan=\"7\" | Transportní letouny\n! style=\"align: center; background: lavender;\" colspan=\"7\" | Letadla speciálního určení\n! style=\"align: center; background: lavender;\" colspan=\"7\" | Cvičná letadla\n! style=\"align: center; background: lavender;\" colspan=\"7\" | Vrtulníky\n! style=\"align: center; background: lavender;\" colspan=\"7\" | Bezpilotní letadla\n\n\n\n"}
{"id": "124163", "url": "https://cs.wikipedia.org/wiki?curid=124163", "title": "Předhradí (okres Chrudim)", "text": "Předhradí (okres Chrudim)\n\nObec Předhradí (do roku 1950 \"Rychmburk\") se nachází v okrese Chrudim, kraj Pardubický, asi 4 km jihovýchodně od Skutče. Leží na strmém ostrohu mezi údolími říčky Krounky a Lešanského potoka, na jehož konci stojí hrad Rychmburk. Žije zde obyvatel.\n\nPředhradí je také název katastrálního území o rozloze 8,327792 km.\n\nObec vznikla jako předhradí hradu Rychmburka patrně v 15. století, první písemná zmínka o obci pochází z roku 1468. Z téže doby pocházejí i hradby s baštami z lomového zdiva, do značné míry zachované. Původně nesla jméno hradu Rychmburk, k přejmenování došlo v padesátých letech 20. století.\n\n\nPředhradí leží na silnici II/358, na níž je také autobusová zastávka Předhradí se spoji do Skutče, Proseče, Poličky a Hradce Králové. Železniční zastávka Předhradí je asi 3 km jihozápadně od obce a leží na trati Žďárec u Skutče - Polička.\n\n\n\n"}
{"id": "124165", "url": "https://cs.wikipedia.org/wiki?curid=124165", "title": "Nový Jimramov", "text": "Nový Jimramov\n\nNový Jimramov () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1660, ale již před tímto datem obec existovala pod jménem Huty (Hutě). Obec Nový Jimramov tvoří tři původně samostatné vsi: Hutě (dnes Nový Jimramov), Paseky a Rabuňka (dnes Jimramovské Paseky) a Široké Pole. Ke spojení došlo kolem roku 1869. Hutě dostaly název po sklářské huti, která zde byla od poloviny 17. století. Počátkem 18. století se huť mění na papírnu, která funguje ještě po roce 1850, poté na přádelnu vlny. Mezi lety 1960–1990 je zde truhlárna (nejdříve výroba hrábí, pak nábytek – židle, stoly). Nyní je původní továrna prázdná.\n\n\n\n\n\n"}
{"id": "124166", "url": "https://cs.wikipedia.org/wiki?curid=124166", "title": "Hynčina", "text": "Hynčina\n\nObec Hynčina (německy \"Heinzhof\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1273.\n\nV katastru obce jsou evidovány tyto kulturní památky:\n\n\n\n"}
{"id": "124167", "url": "https://cs.wikipedia.org/wiki?curid=124167", "title": "Paseky nad Jizerou", "text": "Paseky nad Jizerou\n\nPaseky nad Jizerou jsou horská obec v okrese Semily, v Libereckém kraji, v západních Krkonoších na pomezí Jizerských hor, na pravé straně Jizerského dolu. Žije zde  obyvatel; množství chalup a dalších objektů slouží dnes rekreačnímu pobytu. Severní část území obce patří do Krkonošského národního parku, jižní část včetně hlavních sídelních celků do CHKO Jizerské hory.\n\nPrvní písemná zmínka o obci pochází z roku 1713.\n\nObec byla patrně založena v 16. století, nejstarší záznam pochází však až z roku 1654. Nejstarší částí byl Makov, kde byly již v té době sklářské hutě, a Havírna, kde se těžilo stříbro. Postupem času ustupovaly lesy v okolí lidské činnosti a na nových pasekách se objevovaly další chalupy, jejichž obyvatelé byli namnoze tkalci. Kameny z původně lesnatých ploch jsou soustředěny do dnes již zarostlých hromad.\nV roce 1789 byl postaven kostel a roku 1791 byla v Pasekách zahájena pravidelná školní výuka. V místní škole učili národní buditelé, kantor Josef Šimůnek a jeho pomocník Věnceslav Metelka, kteří se stali iniciátory bohatého hudebního, divadelního, literárního a vůbec kulturního života obce. Věnceslav Metelka se jako samouk vyučil houslařem a založil rodovou houslařskou tradici, z níž vzešla takzvaná krkonošská houslařská škola, dosud ve světě živá v rodech Pilařů, Špidlenů a Vedralů. Po druhé světové válce na čas oživil hudební tradici pasecký učitel houslí František Vedral, ale koncem padesátých let kapela i ochotnické divadlo zanikly. V sedmdesátých letech 20. století působil v obci a chrámu sv. Václava páter MUDr. Ladislav Kubíček. V roce 1980 vzniklo při kostele pěvecké sdružení Svatováclavský sbor, které má nyní přes 30 členů a od roku 1990 pořádá každoročně Pasecké hudební slavnosti; v orchestru sboru účinkují převážně profesionální hudebníci.\n\nObec je dějištěm realistického románu Karla Václava Raise \"Zapadlí vlastenci\". Jeho děj je zasazen do 40. let 19. století a Paseky jsou v něm přejmenovány na Pozdětín, Rais při tvorbě čerpal z Metelkových pamětí, ceněného díla lidového písmáctví.\n\nV největším rozkvětu byly Paseky v roce 1869, kdy zde bylo evidováno 212 domů s popisnými čísly a 1710 obyvatel. Poté osídlení pomalu opět ustupovalo. Přestože osídlení Pasek bylo vždy téměř výhradně české, po Mnichovské dohodě byly jako součást Sudet připojeny k Německu. I když se obyvatelů Pasek přímo nedotkl ani poválečný odsun Němců, došlo k masovému úbytku stálých obyvatel a většinu chalup skoupili rekreanti. Louky v péči státního statku byly zčásti poškozovány těžkou mechanizací, zčásti zanedbány. V roce 1979 byla v Pasekách zrušena i škola.\nTělocvičná jednota Sokol byla v Pasekách založena roku 1896. V letech 1936–1938 byla s pomocí družebního malostranského Sokola vybudována sokolovna, která se po druhé světové válce stala i místním kulturním střediskem. V lesíku u sokolovny bylo vybudováno i přírodní divadlo. Vyvrcholením činnosti byl první a zároveň poslední ročník týdenního hudebního a divadelního Paseckého festivalu v roce 1952, poté komunistický režim činnost Sokola zastavil a došlo k všeobecnému úpadku života obce. Sokolovna shořela roku 1967, kdy ji měla v pronájmu Československá armáda. V současné době (2008) má místní TJ Sokol přes 100 členů a zabývá se sportovními, hudebními i turistickými aktivitami, pořádá dětské letní tábory, podílí se na úklidu obce atd.\n\nOd roku 1888 v Pasekách působí také sbor dobrovolných hasičů. V minulosti místní hasiči pořádali bály a hráli i ochotnické divadlo v hospodě U Soukupů, později v hostinci U Houslařů. V roce 1931 utvořili hasiči z Havírny samostatný sbor.\n\nDále od roku 2010 působí v obcí občanské sdružení Paseky outdoor o.s., které organizuje místní sportovní a kulturní akce.\n\nOd roku 1976 do roku 1990 nebyly Paseky samostatnou obcí, ale součástí Rokytnice nad Jizerou. V roce 1991 se Paseky přihlásily do Programu obnovy venkova a v rámci tohoto programu byl vypracován a schválen Územní plán sídelního útvaru Paseky nad Jizerou.\n\nV obci se nachází podniky Dřevovýroba FUKNER s. r. o., výrobce kartonových a lepenkových obalů EMBA s. r. o. a ovčí farma Zvonice.\n\nMístní historii se věnuje Muzeum zapadlých vlastenců v budově bývalé fary, vedle kostela svatého Václava a naproti restauraci Na Buďárce. Muzeum se věnuje činnosti houslaře a písmáka Věnceslava Metelky i spisovatele Karla Václava Raise, životu zdejších horalů v 19. století, houslařství a tkalcovství. Památník byl zřízen roku 1958 v přízemních místnostech fary, roku 1975 byl rekonstruován podle scénáře PhDr. Jaromíra Jecha, znalce a vydavatele Metelkova díla. Roku 1978 byla expozice rozšířena do horního patra. Muzeum v současné době spadá pod Správu Krkonošského národního parku.\n\nObec je tvořena několika osadami a množstvím horských chalup rozesetých po stráních. Celou obec zahrnuje jedno katastrální území. Základní sídelní jednotky jsou v obci statisticky evidovány tři: Paseky nad Jizerou, Havírna a Makov. Havírna je pás osídlení v údolí Havírenského potoka, jižně od vrchu Hromovka a severně od vrchu Mechovice (803 m n. m.), a sestává ze sídelních lokalit Za Vrškem, Na Piavě, Lomička, Suchá atd. Makov je osídlení v jižní části obce, v údolí Makovského potoka. Severozápadní část obce, s několika lyžařskými vleky a sjezdovkami, se nazývá Hořensko, a seskupení chalup na východním úbočí kopce Javorníka (822 m n. m.) se jmenuje Tomšov. Při silnici nedaleko Tomšova stojí dávná hospůdka Na Perlíčku neboli Na Prdku. K obci patří i lesnatá oblast (s převážně smrkovými lesy) severně od Havírny, s kopci Hromovka (916 m n. m.), Bílá skála (nedaleký vrchol 957 m n. m., web obce udává 964 m n. m.) a Kapradník (910 m n. m.) a osadou Zabyly v údolí Jizery. Nejnižším bodem území obce je hladina Jizery, 476 m n. m.\n\nObec sousedí na západě s obcemi Zlatá Olešnice a Kořenov (k. ú. Rejdice, Příchovice a Polubný), na severozápadě Jizerou s územím města Harrachov, na východě Jizerou s územím města Rokytnice nad Jizerou (k. ú. Dolní Rokytnice), na jihu s územím města Vysoké nad Jizerou (k. ú. Sklenařice) a města Jablonec nad Jizerou.\n\n\nTradiční průmysl je již v Pasekách utlumen a hlavním předmětem podnikání je zimní i letní turistický ruch. Ubytování hotelového typu nabízejí pension U Sadílků,hotel Albert, penzion Na Buďárce (sídlo pošty a obecního úřadu), ubytovna TJ Sokol, ubytovna Pragovka a hostinec Na Perlíčku neboli Na Prdku, ale ubytování v soukromí nabízí na obecních stránkách i přes 15 majitelů chalup.\n\nNa území obce je 7 lyžařských vleků. Dva souběžné vleky (D1 a D2) o délce 1160 metrů (převýšení 220 až 240 metrů) vedou od parkoviště v údolí Makovského potoka do stráně Hořenska (červené sjezdovky Víťova a Strýčkova a modré Prdecká magistrála a Potůček), s nimi je souběžný další vlek (D4, Pizar s. r. o.) o délce 750 metrů, začínající ve vyšší poloze, u hostince U Hermíny, (s červenými sjezdovkami Jindrovka I a II a modrými Turistická a Superturistická; červená Strýčkova sjezdovka je společná všem třem vlekům). Dva krátké vleky (D5 a D7, délka 280 a 100 metrů) se nacházejí v sousedství Superturistické sjezdovky. Dva kratší vleky (D3 a D6, délka 232 a 120 metrů) obsluhují modrou sjezdovku Johanka.\n\nZ pěti veřejně inzerovaných vleků jsou tři (D1 až D3) obecní a dva (D4 a D5) vlastní Pizár, s. r. o.\n\nStaré cesty mají tradiční názvy: Planýrka vede po vrstevnici po úbočí Jizery a je značena modrou turistickou značkou, podél Planýrky se nacházejí skupinky chalup s názvy Na Kopci a Na Boře. Buďárka vede od Rokytnice do Hořenska a v části je značena zelenou turistickou značkou. Od Hvězdy ke Kapradníku vede Rovná cesta, od Rejdic ke Kapradníku Rejdická cesta, z Tesařova kolem Hromovky k Havírně cesta Farmberka, souběžně o něco níže Údolní cesta, od Hromovky k Zabylám Zabylská pěšina,\n\nPo tradiční cestě Planýrce prochází obcí zhruba severojižním směrem modře značená pěší trasa KČT č. 1823 z Vysokého nad Jizerou do Dolního Kořenova, z jihovýchodu na severozápad zčásti po cestě Buďárce zeleně značená trasa č. 4270 z Jablonce nad Jizerou k hostinci Na Perlíčku (Na Prdku). Po silničce na západním okraji obce vede od Jablonce nad Jizerou směrem do Příchovic kolem hostince Na Perlíčku žlutě značená trasa č. 7219. V severozápadní lesnaté části protíná území obce ještě zeleně značená trasa č. 3978 od Příchovic do Dolního Kořenova. Některé z pěších tras jsou na směrovkách a mapách označeny jako vhodné i pro běžkaře.\n\nDo obce zasahují dva systémy značení cyklotras, cyklotrasy KČT a cyklotrasy Správy KRNAP. Cyklotrasa KRNAP č. 3 prochází mohutným obloukem celé území Pasek: nejprve od Kořenova (Na Mýtě) po Planýrce a pak zpět kolem Perlíčku a Bosny a po Famberce do Kořenova. Cyklotrasa KČT č. 22 vede po Planýrce společně s cyklotrasou KRNAP č. 3, z Makova ale pokračuje údolím Makovského potoka směrem do Rokytnice. Zhruba souběžně se žlutou pěší trasou č. 7219 je červeným pásovým značením vybavena cyklotrasa KČT č. 3018 (dříve 4170). Z křižovatky Planýrky a Buďárky vede po Buďárce modré pásové značení cyklotrasy KČT č. 3085, nejprve souběžně se zeleně značenou pěší trasou č. 4270, pak po Famberce společně s trasou KRNAP č. 3.\n\n\n"}
{"id": "124168", "url": "https://cs.wikipedia.org/wiki?curid=124168", "title": "Jesenice (okres Praha-západ)", "text": "Jesenice (okres Praha-západ)\n\nJesenice je město, které se nachází v okrese Praha-západ ve Středočeském kraji, asi 16 km jihovýchodně od centra Prahy, jesenická část Zdiměřice s Prahou přímo sousedí. Město je tvořeno částmi Jesenice, Osnice s osadou Kocanda, Zdiměřice a Horní Jirčany, v jejichž katastrech probíhá rozsáhlá plošná výstavba nových rodinných domků. Roku 2015 byla obec povýšena na město. Žije zde obyvatel.\n\nJesenice byla založena před rokem 1088, což je rok, ze kterého pochází první písemná zmínka v listině vyšehradské kapituly o daru pěti poplužních dvorců a čtyř hrnčířů v Jesenici od krále Vratislava II. vyšehradskému proboštovi. Z archeologických nálezů, jež byly získány při výkopech základů obchodního střediska, bylo prokázáno, že osídlení obce je mnohem starší – z 12. století př. n. l., tj. z doby bronzové.\n\nPro svou výhodnou zeměpisnou polohu má město bohatou historii. Ve své historii je Jesenice spjata s husitstvím, dobou snažící se reformním hnutím vrátit církev na správnou cestu. Na jaře roku 1419 se na vyvýšenině \"„Na Křížkách“\" (6 km jihovýchodně od Jesenice) konal tábor lidu, \"„hromady, k níž se sešlo neobyčejné množství lidu husitského“\". Z Jesenice pocházel mistr Jan z Jesenice, který se po získání tehdy nejvyšší akademické hodnosti doktora všech práv v italské Bologni stal osobním zpovědníkem manželky krále Václava IV. a později žákem, přítelem a právním rádcem mistra Jana Husa. Panství v Jesenici měnilo vlastníky. Roku 1508 byla obec vypálena Jiřím Kopidlanským.\n\nVýznamné geografické položení obce již v dávných dobách potvrzuje ta okolnost, že v Jesenici byla zřízena poštovní přepřahací stanice již v roce 1571. Ta byla článkem pravidelného poštovního spojení mezi Prahou a Vídní, které trvalo celých 301 let. Od roku 1785 bylo poštovní spojení Prahy a Vídně rozšířeno i o dopravu osob.\n\nV době národního obrození se začaly v obci zakládat jednotlivé spolky. V roce 1883 byly v Jesenici a v Osnici založeny sbory dobrovolných hasičů. V témže roce byla v Jesenici založena tělovýchovná jednota Sokol, která byla až do února 1948 nejvýznamnější a největší spolkovou organizací v Jesenici.\n\nDalší významnou událostí bylo dokončení stavby školy v roce 1879, která byla zprvu jednotřídní a později trojtřídní. V roce 1893 byla v jesenické škole zřízena dvě oddělení průmyslové školy pokračovací, určené k teoretické výuce začínajících řemeslníků.\n\nNa podzim roku 1912 v jesenické škole přebýval spisovatel Jaroslav Hašek.\n\nBěhem 20. století a zejména po roce 1990 Jesenice zaznamenala prudký růst počtu domů i obyvatel. Podle Chytilova místopisu měla v roce 1921 samotná Jesenice 677 obyvatel, Horní Jirčany 60 obyvatel, Osnice 361 obyvatel a ve Zdiměřicích žilo 102 obyvatel, tj. na nynějším území obce tehdy žilo rovných 1200 obyvatel. Podle sčítání lidu v roce 2001 měla celá tehdejší obec celkem 769 domů a 2475 obyvatel, z toho v samotné Jesenici žilo 1469 obyvatel ve 399 domech, v Horních Jirčanech 412 obyvatel ve 165 domech, v Osnici 453 obyvatel ve 146 domech a ve Zdiměřicích 141 obyvatel v 59 domech. Od roku 1921 se počet obyvatel zečtyřnásobil, od roku 2001 dále roste, a jak naznačuje platný územní plán, tento trend bude zřejmě pokračovat. V roce 2002 tak zde bylo evidováno 2623 obyvatel, v roce 2006 to bylo již 4642, v závěru roku 2007 žilo v obci 5289 obyvatel, v srpnu 2010 bylo hlášeno 5827 trvalých obyvatel, počátkem roku 2012 jich bylo již 7036.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Jesenice u Prahy \"(786 obyvatel, poštovní úřad, telegrafní úřad, telefonní úřad, četnická stanice, sbor dobrovolných hasičů)\" byly v roce 1932 evidovány tyto živnosti a obchody: autodoprava, bednář, výroba cementového zboží, 2 cihelny, drogerie, hodinář, 2 holiči, 4 hostince, 2 koláři, 2 kováři, 3 krejčí, vodní meliorační družstvo, 3 obchody s mlékem, obchod s obuví Baťa, 3 obuvníci, 2 obchody s ovocem, pekař, 2 pokrývači, porodní asistentka, 3 rolníci, 6 řezníků, sedlář, 3 obchody se smíšeným zbožím, Okresní hospodářská záložna v Jesenici, Pozemkové úvěrní sdružení, obchod se střižním zbožím, trafika, 2 truhláři, 2 zahradnictví, obchod se zemskými plodinami, zednický mistr, obchod se zvěřinou a drůbeží.\n\nV obci Dolní Jirčany \"(přísl. Horní Jirčany, Štědřík, 562 obyvatel, katol. kostel, samostatná obec se později stala součástí Jesenice)\" byly v roce 1932 evidovány tyto živnosti a obchody: autodoprava, obchod s dobytkem, 3 hostince, 2 kapelníci, kovář, krejčí, pokrývač, porodní asistentka, 6 rolníků, 4 řezníci, 2 obchody se smíšeným zbožím, švadlena, tesařský mistr, trafika, velkostatek.\n\nV obci Osnice \"(361 obyvatel, samostatná obec se později stala součástí Jesenice)\" byly v roce 1932 evidovány tyto živnosti a obchody: družstvo pro rozvod elektrické energie v Osnici, 2 hostince, kolář, kovář, krejčí, obchod s mlékem, mlýn, obuvník, pekař, 2 rolníci, 2 řezníci, 5  obchodů se smíšeným zbožím, 2 trafiky.\n\nPo roce 1990 se obec intenzivně rozšiřuje novou developerskou zástavbou rodinných domků. V odborné literatuře je tento typ výstavby uváděn jako ukázkový příklad suburbanizace a tzv. sídelní kaše. Oblast Jesenice se dynamikou demografického vývoje vymyká celé České republice, počtem obyvatel patří mezi obce, které by se mohly stát městy, avšak skutečnému městu se nepodobá. Jesenice a Vestec společně vytvářejí v podstatě jednu suburbanizovanou plochu. Velký růst malých obcí, ve kterých dříve „nic nebylo“, považují Václav Cílek a Miroslav Baše spíše za negativní jev.\n\nZatímco v roce 2002 zde bylo evidováno 2623 obyvatel, v roce 2006 to bylo již 4642, k 1. lednu 2008 již 5289, k 1. lednu 2009 dosáhla podle evidence Českého statistického úřadu 5895 obyvatel, čímž předstihla Petrovice u Karviné a stala se tehdy nejlidnatější obcí v Česku, která není městem. Podle evidence ministerstva vnitra zde bylo ke dni 31. 8. 2010 hlášeno k trvalému pobytu 5827 obyvatel, k 1. lednu 2011 zde ministerstvo vnitra evidovalo 6636 obyvatel.\n\nV roce 2012 starosta Pavel Smutný pro iDnes.cz zmínil, že obec řeší, zda se stát městem, a dosud se k tomu nerozhodla proto, že k tomu nebyl důvod, změna formálního statusu by měla za následek pouze nutnost předělat cedule a dokumenty. V únoru 2014 podalo vedení obce žádost o povýšení statusu z obce na město z důvodu prestiže a 25. května 2015 návrh schválila vláda. Dne 17. července 2015 předseda Poslanecké sněmovny PČR Jan Hamáček stanovil, že se obec Jesenice k témuž dni stala městem. Potvrzující dekret přijala starostka města Radka Vladyková dne 10. září 2015. Po Dobřichovicích (2006) a Chlumci (2012) jsou Jesenice teprve třetí obcí, které byl podle podmínek stanovených novelou zákona o obcích z roku 2006 status obce nově udělen, nikoliv jen obnoven.\n\nStarostou, do 6. listopadu 2014, byl Pavel Smutný. Po komunálních listopadových volbách v roce 2014, vykonávala funkci starostky Radka Vladyková, zvolená za hnutí ANO. Od roku 2018 je starostou Jesenice opět Pavel Smutný.\n\nV části Jesenice byl v roce 2018 jako první v Česku nainstalován systém inteligetního osvětlení se speciálním filtrem modrého světla, regulací a koridorovým svícením.\n\nHlavní náves v Jesenici byla významnou křižovatkou venkovských silnic, dávná vídeňská výpadovka (na území Jesenice se jmenuje Budějovická) se zde křižovala s III. pražským okruhem (silnice II/101, ulice Zbraslavská a Říčanská). Hlavní jesenické třídě v roce 1971 dopravně ulevilo dokončení dálnice D1 a silnice z Mirošovic do Poříčí nad Sázavou (dnes část silnice I/3), která dálkovou trasu I/3 od Prahy na Benešov a České Budějovice stáhly do trasy přes Mirošovice a tah přes Jesenici a Horní Jirčany byl degradován na silnici II. třídy č. 603, která sem přichází od Vestce a pokračuje přes Horní Jirčany na Kamenici. Dne 20. září 2010 byl dokončen úsek Pražského okruhu, který má na území Jesenice nultý kilometr. Obchvatem mezi Osnicí, Jesenicí a obojími Jirčany spojuje (proti směru staničení) dálnici D5 s dálnicí D1 a přebírá tak funkci okruhu po silnici II/101. V budoucnu se má budějovická výpadovka k Jesenici vrátit v podobě stavebního úseku 0301 dálnice D3, který má zaúsťovat do Pražského okruhu na mimoúrovňové křižovatce Jesenice, která se má nacházet jihozápadně od Jesenice, mezi Jesenicí a Zlatníky. V souvislosti s otevřením Pražského okruhu kolem Jesenice byla také uvedena do provozu první část Vestecké spojky, 1,5 km dlouhý Vestecký přivaděč. Jižně od Jesenice se ze silnice II/603 odděluje silnice II/105 přes Dolní Jirčany směrem na Jílové u Prahy a Neveklov.\n\nKromě těchto silnic jsou na území obce i silnice III. třídy:\n\nSilniční spojení z Jesenice a Vestce do Prahy přestává v dopravních špičkách dostačovat a vytváří se tlak na výstavbu nových komunikací. Uvažovalo se o výstavbě tramvajové trati nebo autobusového koridoru (MetroBus Jižní Město – Jesenice). V současnosti (2016) je v plánu výstavba Vestecké spojky, která spojí dálnici D0 s dálnicí D1. Výrazně uleví přetíženým komunikacím v okolí Jesenice, jelikož bude plnit funkci obchvatu několika městských částí na jihovýchodě Prahy.\n\nVeřejnou dopravu do vesnic obce Jesenice zajišťují autobusové linky. Od 70. let 20. století jezdily z autobusového nádraží Pankrác, po prodloužení linky metra C na Jižní Město v 80. letech pak od stanice metra Roztyly. 22. ledna 1996 se dostala linka PID č. 326 do nedalekého Vestce, později byla prodloužená až do Jesenice. Prvními zaintegrovanými linkami v Jesenici byly od 1. dubna 1997 linka 327 z Opatov do Jesenice (Dopravní podnik hl. m. Prahy) a linka 332 z Budějovické do Jílového (ČSAD Praha-Vršovice), 31. května 1999 pak přibyly linky ČSAD Praha-Vršovice č. 334 a 335 do oblasti Jesenice a Kamenice, 2. září 2006 přibyla i noční linka 606. Slabší dopravní vazby má Jesenicko i přes Dolní Břežany směrem k Modřanům. 14. června 2009 převzal linky 326 a 327 od Dopravního podniku hl. m. Prahy dopravce, který provozuje většinu linek do Posázaví, zejména páteřní linku 332 do Jílového – Connex Praha, nyní Veolia Transport Praha, faktický nástupce někdejšího ČSAD Praha-Vršovice. Současně 14. června 2009 prošlo linkové vedení v oblasti mírnou reorganizací, například byla zrušena linka 334. Dopravní nabídku od 1. září 2011 doplňuje několik spojů na expresní lince 334 dopravce Martina Uhera ze Smíchova do Psár, využívající Pražského okruhu – provoz zpočátku zajišťoval minibus, s budoucí možností nasazení kapacitnějšího vozidla.\n\n5. září 2016 schválila rada Středočeského kraje záměr na zajištění investorské přípravy tramvajové trati od stanice metra Depo Písnice do Jesenice. Náklady včetně výkupu pozemků byly vyčísleny na cca 2,6 miliardy korun, kraj chtěl požádat o dotace ze Státního fondu dopravní infrastruktury a z Evropské unie s předpokladem dokončení trati v roce 2023. První etapou výstavby má být úsek o délce 2,1 kilometru do Vestce za 959 milionů korun, druhý úsek, do Jesenice o délce 3,4 kilometru, má stát 1,6 miliardy korun. \n\nNa začátku roku 2017 přišla středočeská hejtmanka Jaroslava Pokorná Jermanová na jednání s ředitelem Dopravního podniku hl. m. Prahy s návrhem, aby plánovaná linka D pražského metra byla povrchovou trasou prodloužena až do Jesenice. Podle ní by takové řešení bylo jednodušší než prodloužení tramvajové tratě, o němž uvažovalo předchozí vedení kraje. Hejtmanka se prý dohodla, že k technickému a finančnímu posouzení této možnosti vytvoří Středočeský kraj se zástupci Prahy pracovní skupinu. Zároveň by měla být posouzena možnost zřídit u Jesenice záchytné parkoviště s návazností na Pražský okruh.\n\n\nTuristicky zajímavými oblastmi v okolí Jesenice je průhonická obora u Zdiměřic a Osnice, západně od Jesenice, a jílovský lesní komplex, který zasahuje až do údolí Botiče u Kocandy v Osnici. Od Prahy vede přes Průhonický park, Osnici a Horní Jirčany k Jílovému červeně značená pěší turistická trasa č. 0013, z centra Jesenice na ni navazuje žlutě značená trasa, která ji u Horních Jirčan kříží a pokračuje do Velkých Popovic. Značené cyklotrasy se území obce Jesenice a jejím vesnicím vyhýbají, sousedními obcemi vede na severní a západní straně Pražské kolo (A50) a na východní straně Greenway Praha–Vídeň (cyklotrasa č. 11).\n\nMěsto Jesenice se skládá ze čtyř částí na čtyřech katastrálních územích:\n\n"}
{"id": "124169", "url": "https://cs.wikipedia.org/wiki?curid=124169", "title": "Všeň", "text": "Všeň\n\nObec Všeň ( \"\") se nachází v okrese Semily, kraj Liberecký. Žije zde  obyvatel.\n\nPrvní písemná zmínka o obci pochází z roku 1318.\n\n\n\n28. června 2008 byla podepsána dohoda o partnerství mezi Svazem obcí Valle di Ledro (sestávajícím z obcí: Molina di Ledro, Pieve di Ledro, Bezzecca, Concei, Tiarno di Sotto a Tiarno di Sopra; od roku 2010 jsou sloučeny do jedné obce s názvem Ledro) na straně jedné a osmi českými městy a obcemi (Příbram, Všeň, Milín, Buštěhrad, Nový Knín, Ptice, Chyňava, Doksy) na straně druhé.\n\nJihozápadně od obce je Letiště Všeň s kódovým označením ULVSEN. Letiště má travnatou dráhu použitelnou pro ultralehká letadla délky 450 m, orientace 13/31, nadmořská výška je 250 m. Využívána je Rogalo klubem Všeň a modeláři.\n\n"}
{"id": "124170", "url": "https://cs.wikipedia.org/wiki?curid=124170", "title": "Kočov", "text": "Kočov\n\nObec Kočov () se nachází v okrese Tachov, kraj Plzeňský. Žije zde  obyvatel.\n\nPrvní písemná zmínka o vesnici pochází z roku 1357. V roce 1921 v obci žilo v 90 domech celkem 532 obyvatel, z toho 523 Němců, dva Češi a zbytek příslušníci ostatních národností. Kolem kostela svatého Jan Křitele stávala rovněž osada \"Svatý Jan\" (), v níž v roce 1921 žilo v 18 domech 88 obyvatel vesměs německé národnosti a která zanikla po roce 1945.\n\n\n\n"}
{"id": "124171", "url": "https://cs.wikipedia.org/wiki?curid=124171", "title": "Podolanka", "text": "Podolanka\n\nObec Podolanka se nachází v okrese Praha-východ, kraj Středočeský. Rozkládá se asi sedmnáct kilometrů severovýchodně od centra Prahy a šest kilometrů jihozápadně od města Brandýs nad Labem-Stará Boleslav. Žije zde obyvatel.\n\nPrvní písemná zmínka o obci pochází z roku 1748. Později byla k obci přičleněna i část Cvrčovice.\n\nRoku 1950 byl název obce změněn ze Cvrčovice na Podolanka, zároveň byly názvy Cvrčovice, Kostomlátky a Podolánka zrušeny jako názvy osad a staly se názvy místních částí, přičemž název \"Podolánka\" byl zkrácen na Podolanka.\n\nKe dni 25. 2. 2008 zde žilo 518 obyvatel, z toho bylo 250 mužů a 268 žen.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Cvrčovice \"(přísl. Kostomlátky, Podolánka, 600 obyvatel)\" byly v roce 1932 evidovány tyto živnosti a obchody: výroba čerpadel, 4 hostince, kolář, kovář, 2 krejčí, výroba lihovin, mlýn, obuvník, pískovna, 2 rolníci, řezník, sadař, 2 obchody se smíšeným zbožím, studnař, 3 trafiky, velkostatek Spolkového rolnického cukrovaru ve Vinoři.\n\n\nDopravní síť\n\nVeřejná doprava\n\n"}
{"id": "124172", "url": "https://cs.wikipedia.org/wiki?curid=124172", "title": "Milhostov", "text": "Milhostov\n\nObec Milhostov (německy \"Mühlessen\") se nachází v okrese Cheb, kraj Karlovarský. Milhostov je součástí Svazku obcí Kamenné Vrchy. Žije zde  obyvatel.\n\nObec Milhostov podle historických pramenů vznikla už před rokem 1181 v době, kdy zde bylo slovanské osídlení. V historii Chebska je znám Milhostov z roku 1300 jako \"Miloz\", později \"Miloc\", \"Miloce\". První písemná zmínka o obci pochází z roku 1219.\n\nZdejší kostel sv. Mikuláše, zbytek dřívějšího hradiště (strážní věž) byl otevřen roku 1306. V době posledních Přemyslovců nastalo poněmčování českého pohraničí. Celé Chebsko postupně vzalo na sebe německý ráz. Na rozhraní 12. a 13. století byl Milhostov šlechtickým sídlem, měl jej majetkem Popo z Milhostova. V době Karla IV. byl Milhostov rozdělen na 24 hospodářství, a bylo poddané až do roku 1848 městu Chebu.\n\nPo druhé světové válce došlo v roce 1946 k vysídlení zdejšího německého obyvatelstva, do té doby tu žilo asi 600 obyvatel. Zůstaly tu jen tři německé rodiny. Obec dosídlili Češi, Slováci, Maďaři, Rumuni, Rómové, volynští Češi. Ke dni 29. 8. 2008 zde žilo 357 obyvatel.\nPrvní zmínku o škole lze zaznamenat kolem roku 1580. Byla to dřevěná stavba městského typu. Směrem k návsi byla jednoposchoďová, na opačné straně sahala střecha až k zemi. Tento dům však nebyl vystavěn pro školu, nýbrž byl farou. Stará fara s kostelem vyhořely při nájezdech Husitů na Chebsko. Roku 1861 byla na jejím místě vystavěna kamenná budova. Česká škola byla otevřena 3. září 1946. Škola fungovala dlouhá léta jako dvojtřídka, pak tři roky trojtřídka.\n\n\n\n"}
{"id": "124173", "url": "https://cs.wikipedia.org/wiki?curid=124173", "title": "Otročín", "text": "Otročín\n\nObec Otročín ( \"Landek\") se nachází v okrese Karlovy Vary, kraj Karlovarský. Žije v ní obyvatel.\n\nPrvní písemná zmínka o obci pochází z roku 1233.\n\n\n\n"}
{"id": "124174", "url": "https://cs.wikipedia.org/wiki?curid=124174", "title": "Křešice", "text": "Křešice\n\nObec Křešice se nachází v okrese Litoměřice v Ústeckém kraji asi šest kilometrů východně od Litoměřic. Rozkládá se na pravém břehu řeky Labe při ústí Blatenského potoka. Severozápadně od obce se zvedá vrch Křemín (244 m). Na počátku roku 2017 zde žilo obyvatel.\n\nPrvní písemná zmínka o obci pochází z roku 1057 ze zakládací listiny litoměřické kapituly.\n\n\nNa katastrálním území Křešice u Litoměřic a částečné též sousední obce Encovany se na ploše 37,3552 ha rozkládá přírodní rezervace Holý vrch. Vegetaci na chráněném území tvoří především dubohabřiny a křoviny se suchými travními porosty.\n\nSkrze Křešice vede silnice II/261, spojující mj. města Litoměřice a Štětí. Prochází zde též železniční trať 072 (Lysá nad Labem – Mělník – Litoměřice – Ústí nad Labem), na níž je při horním konci obce situována zastávka \"Křešice u Litoměřic\".\n\n\n\n"}
{"id": "124175", "url": "https://cs.wikipedia.org/wiki?curid=124175", "title": "Křesetice", "text": "Křesetice\n\nObec Křesetice () se nachází asi 2 km jižně od Kutné Hory v okrese Kutná Hora ve Středočeském kraji. Žije zde obyvatel. Součástí obce jsou i vesnice Bykáň, Chrást a Krupá. Na západním okraji Křesetic pramení potok Křenovka, který je levostranným přítokem řeky Klejnárky.\n\nPrvní písemná zmínka o obci pochází z roku 1327.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Křesetice \"(699 obyvatel, poštovní úřad, telegrafní úřad, telefonní úřad)\" byly v roce 1932 evidovány tyto živnosti a obchody: lékař, 3 obchody s dobytkem, družstvo pro rozvod elektrické energie v Křeseticích, holič, 4 hostince, 2 koláři, 2 kováři, 5 krejčí, mlýn, 4 obuvníci, 4 obchody s ovocem, pekař, 2 sklady piva, porodní asistentka, 2 rolníci, 4 řezníci, 2 sedláři, sladovna, 4 obchody se smíšeným zbožím, spořitelní a záložní spolek pro Křesetice, 2 trafiky, 2 truhláři, zámečník.\n\n\n\nDopravní síť\n\nVeřejná doprava 2011\n"}
{"id": "124176", "url": "https://cs.wikipedia.org/wiki?curid=124176", "title": "Křimov", "text": "Křimov\n\nKřimov () je obec v Ústeckém kraji v okrese Chomutov. Žije v ní obyvatel, samotný Křimov má však pouze kolem jednoho sta lidí. Vesnice stojí na náhorní planině Krušných hor v nadmořské výšce 725 metrů. Vznikla ve třináctém století, kdy ji získal řád německých rytířů a připojil ji k chomutovskému panství, u kterého zůstala až do zrušení poddanství. Potom se stala samostatnou obcí. Obyvatelé se živili především zemědělstvím, zejména chovem dobytka a v devatenáctém století také pěstováním a zpracováním lnu.\n\nKe Křimovu patří dalších osm obecních částí: Celná, Domina, Krásná Lípa, Menhartice, Nebovazy, Stráž, Strážky a Suchdol.\n\nNázev vesnice je odvozen z osobního jména \"Křima\" ve významu Křimův dvůr. V historických pramenech se jméno vyskytuje ve tvarech: Krimove (1281), Crymau (1352), Crimaw (1361), Crymow (1363), Kreymaw (1412), Crimow (1434), Krzimow (1571), Kryma (1595) nebo Krima (1787).\n\nKřimov patří mezi nejstarší sídla v Chomutovské části Krušných hor. Archeologické doklady svědčí o vzniku vesnice na přelomu dvanáctého a třináctého století. Vznikla na významné obchodní cestě zmiňované již v polovině dvanáctého století, která spojovala Chomutovsko se Saskem. Cesta měla několik větví, z nichž jedna vedla z Chomutova a druhá z Kadaně přes Vysokou. Z Křimova pokračovala přes Reitzenhain do Wolkensteinu.\n\nPrvní písemná zmínka o vesnici pochází z roku 1281. Nachází se v listině, ve které Chotěbor z Račic se svou manželkou odkázal řádu německých rytířů z chomutovské komendy vesnice v tzv. Křimovském újezdu. Kromě Křimova to byly Stráž, Strážky, Nebovazy, Suchdol, Menhartice, Lideň, Vysoká a dříve zaniklé Hoděvice. Ve čtrnáctém století se část vesnice dostala neznámým způsobem do majetku pánů z Alamsdorfu, kteří sídlili na hradě Najštejně, ale patřily jim také další vesnice v okolí a pravděpodobně také hrádek Hausberk. V roce 1363 nechali zřídit oltář svatého Erazima v březeneckém kostele a část vyhrazených peněz pocházela právě z jejich křimovského majetku. Vesnici spravovali rychtáři. K rychtě, která stála v těsném sousedství kostela, patřila kromě dalšího příslušenství také krčma.\n\nV roce 1411 využil král Václav IV. oslabení řádu a zabavil mu většinu majetku. Křimov však zůstal součástí chomutovského panství, v jehož držení se zpočátku střídala řada zástavních majitelů. Posledním šlechtickým majitelem se stal Jiří Popel z Lobkovic, jehož majetek zabavil v roce 1594 císař Rudolf II. Chomutov se potom v roce 1605 vykoupil z poddanství a zároveň si koupil jedenáct vesnic, mezi které patřil i Křimov. Tehdy v něm žilo 23 poddaných, kteří se museli podílet na platu rektora chomutovské jezuitské koleje.\n\nBěhem třicetileté války Křimov trpěl opakovanými průchody vojsk. Podle berní ruly z roku 1654 zde po jejím skončení žilo devět sedláků, šest chalupníků a šest řemeslníků (tkalců a nádeníků). Pěstovali žito a dohromady měli 29 potahů, přes 200 krav a další dobytek. Jeden ze sedláků provozoval krčmu. Významným zdrojem příjmů bylo formanství. O sto let později, v roce 1748, stál ve vesnici mlýn o dvou kolech, pracoval zde kovář, krejčí, tkalec, několik nádeníků a jeden forman. Z rychty se vyvinul svobodný statek a vesnici spravovali úředníci z městského statku v Krásné Lípě. Nadále však vesnici způsobovala škody vojska, která tudy procházela například v letech 1778 nebo 1813, kdy zde vznikl vojenský a vězeňský tábor pro 900 Francouzů.\n\nKromě zemědělství a formanství si lidé vydělávali také obchodem s dřevem a domácí výrobou pozamentů a později také zpracováním lnu, jehož pěstování se rozšířilo na konci devatenáctého století. Roku 1894 vzniklo společenstvo pro pěstování lnu a jihozápadně od vesnice byla postavena továrna na jeho zpracování.\n\nNa konci druhé světové války vesnicí v dubnu roku 1945 procházel pochod smrti z Reitzenhainu do Chomutova. Jeho oběti byly pochovány v celkem dvanácti společných hrobech, z nichž dva s celkem 31 mrtvými byly v Křimově.\n\nPo druhé světové válce došlo k vysídlení původních obyvatel a populace obce prudce poklesla.\n\nPo roce 1989 byl postaven vodovod a kanalizace. Část obyvatel pracuje v zemědělství, ale většina lidí dojíždí za prací do Chomutova nebo jsou nezaměstnaní. Před výstavbou silničního obchvatu zde bylo několik tržišť a rozvíjela se prostituce.\n\nVesnice leží 8,5 km severozápadně od Chomutova ve stejnojmenném katastrálním území o rozloze 5,91 km². Celková výměra obce, ke které patří dalších sedm katastrálních území však dosahuje 30,33 km². Sousedními obcemi jsou Kalek na severu, Blatno na východě, Chomutov na jihu, Málkov na jihozápadě a Výsluní a Hora Svatého Šebestiána na západě a severozápadě. V katastrálním území Křimov leží také Celná.\n\nVíce než polovinu rozlohy území obce v roce 2015 pokrývaly lesy (1 676 hektarů) a přibližně jednu třetinu tvořila zemědělská půda, ve které výrazně převládaly trvalé travní porosty (804 hektarů) doplněné 269 hektary orné půdy a šesti hektary zahrad. Na vodní plochy připadalo 27 hektarů. Zastavěné území a ostatní plochy zaujímaly celkem 251 hektarů. Koeficient ekologické stability byl 4,83, což území řadí mezi přírodě blízké oblasti s převahou ekologicky stabilních struktur a nízkým využitím krajiny člověkem.\n\nGeologické podloží katastrálního území Křimov tvoří prekambrické dvojslídné a biotitické ruly. Celá oblast leží v geomorfologickém celku Krušné hory, podcelku Loučenská hornatina a okrsku Přísečnická hornatina, pro který jsou charakteristické zbytky zarovnaných povrchů na vyzdvižené kře. Zarovnaný povrch s nadmořskými výškami okolo 720–740 metrů na severu prudce spadá do hlubokého údolí Křimovského potoka a na jihu ho narušuje méně výrazná sníženina údolí Hutné, která západně od vesnice pramení. Samotná vesnice stojí v nadmořské výšce 710–725 metrů. Z půd převažují podzoly, ale v oblasti mezi Křimovem a křimovským nádražím a jižně od Celné se vyskytuje také kambizem. Největším vodním tokem je Prunéřovský potok, který protéká podél západní hranice. Do severovýchodního cípu území zasahuje malá část vodní nádrže Křimov. Krajina severně od silnice z Dominy do Hory Svatého Šebestiána se nachází na území přírodního parku Bezručovo údolí a údolní svahy u Celné patří do přírodního parku Údolí Prunéřovského potoka.\n\nPři sčítání lidu v roce 1921 zde žilo 397 obyvatel (z toho 192 mužů) německé národnosti, kteří byli kromě jednoho evangelíka členy římskokatolické církve. Podle sčítání lidu z roku 1930 měla vesnice 407 obyvatel: 43 Čechoslováků a 364 Němců. Jeden byl evangelík, patnáct bylo bez vyznání, pět se hlásilo k československé a ostatní k římskokatolické církvi.\n\nKřimov leží v Ústeckém kraji v okrese Chomutov a patří k ORP Chomutov. Kromě samotného Křimova k obci patří dalších osm sídel: Celná, Domina, Krásná Lípa, Menhartice, Nebovazy, Stráž, Strážky a Suchdol. Z nich Menhartice, Nebovazy a Stráž jsou zaniklé vesnice.\n\nV místních volbách se volí sedm členů obecního zastupitelstva. Ve volbách do obecního zastupitelstva na funkční období 2014–2018 byla volební účast v obci 62,23 %. Pět zvolených zastupitelů bylo bez politické příslušnosti a po jednom byli členy ČSSD a KDU-ČSL. Starostou se stal Milan Váňa.\n\nPřímo Křimovem vede silnice III/25114, která byla až do výstavby obchvatu hlavním silničním tahem k hraničnímu přechodu u Hory Svatého Šebestiána. Obchvat silnice I/7 vesnici míjí z jihu. Podél severního okraje vesnice ve železniční trať Chomutov–Vejprty otevřená v roce 1872. V katastrálním území Křimova se na ní nachází dvě zastávky, ale v jízdním řádu 2015/2016 je obsluhovaly pouze dva páry vlaků o víkendech v období od května do září. Zastávka \"Křimov – zastávka\" stojí asi 500 metrů západně od vesnice a bývalé nádraží Křimov stojí téměř dva kilometry daleko. Obě stanice spojuje krátká zeleně značená turistická trasa. Přímo ve vesnici je také zastávka linkové autobusové dopravy. Podél železniční trati vede u vesnice žlutě značená turistická trasa, která vytváří okruh mezi Křimovem, vodní nádrží Křimov a Bezručovým údolím. U zastávky Křimov – zastávka začíná cyklotrasa č. 3008 k bývalému Třetímu Mlýnu v Bezručově údolí.\n\nVe vesnici funguje obecní knihovna, ale není v ní žádné školské zařízení. Škola však v Křimově vznikla nejpozději v roce 1592, kdy sem oficiálně dosazovali učitele chomutovští jezuité. Podle pramenů však první katolický učitel začal působit až v roce 1636 a do té doby byli učitelé protestanté. V roce 1796 byla postavena školní budova na místě pozdějšího domu čp. 38 a v roce 1860 ji nahradila nová budova pro dvě třídy. Křimovskou školu navštěvovaly také děti ze Stráže, Suchdola a Nebovaz.\n\nNejvýznamnější památkou v Křimově je původně gotický kostel svaté Anny ze čtrnáctého století. Jižně od něj stojí jednopatrová barokní budova fary z poslední třetiny osmnáctého století. K památkově chráněným objektům patří ještě smírčí kříž na kraji silnice u domu čp. 47.\n\nBývalé provozní budovy na křimovském nádraží využívá Společnost LOKO-MOTIV s cílem vybudovat zde železniční muzeum. Spolek kromě oprav nádražních budov rekonstruuje historická vozidla a pořádá jízdy historických vlaků. K technickým zajímavostem patří zrušená železniční trať z Křimova do Reitzenhainu, která od roku 1874 odbočovala z křimovského nádraží a jejíž těleso je v terénu z větší části zachováno.\n\n\n\n"}
{"id": "124178", "url": "https://cs.wikipedia.org/wiki?curid=124178", "title": "Borovnice (okres Trutnov)", "text": "Borovnice (okres Trutnov)\n\nObec Borovnice (něm. \"Groß Borowitz\") se nachází v okrese Trutnov, kraj Královéhradecký. Rozprostírá se v údolí v členité krajině Podkrkonoší, s okolními obcemi patří do regionu Podzvičinsko, který leží mezi Českým rájem a Babiččiným údolím. Žije zde obyvatel.\n\nV obci pramení Borecký potok, který protéká celou obcí a nakonec se vlévá přímo do Labe, a na vrcholu u bývalého mlýna pramení řeka Javorka. Kromě kostela sv. Víta, památníku větrného mlýna (s výhledem na celé Krkonoše), Zlatnice, Supího vrchu (vyhaslá sopka), roubených chalup, mnoha barokních soch a památných křížů, lákají k návštěvě nedaleké město Dvůr Králové s proslulou ZOO, město Lázně Bělohrad nebo Nová Paka se svým pivovarem a klenotnicí.\n\nPrvní písemná zmínka o obci pochází z roku 1382. Dle typu zástavby se jedná o lesní lánovou ves. Původ jména osady pochází dle pověsti od velkého borového lesa, kterým prý byla celá krajina zalesněna. „Borovice“ – dějinná borovice na vrchu proti jihu, statek Kaudela č. 154.\n\nMlýn se nachází v Třešňovce (nad vlakovou stanicí) GPS: 50°30'27.610\"N 15°36'9.725\"E\n\n\n"}
{"id": "124179", "url": "https://cs.wikipedia.org/wiki?curid=124179", "title": "Besednice", "text": "Besednice\n\nMěstys Besednice se nachází v okrese Český Krumlov, kraj Jihočeský. Obcí prochází silnice II/157 vedoucí z Českého Krumlova do Borovan. Žije zde  obyvatel.\n\nPrvní písemná zmínka o vesnici pochází z roku 1395, kdy patřila českokrumlovskému kostelu svatého Víta.\n\nOd 10. října 2006 byl obci vrácen status městyse.\n\nČást městečka východně od silnice II/157 leží na území přírodního parku Soběnovská vrchovina. Jeho součástí je také přírodní památka Besednické vltavíny na okraji města.\n\nV letech 2010–2014 byl starostou Petr Trajer, od roku 2014 do roku 2018 funkci vykonával Jaroslav Klein. Od roku 2019 je starostkou Alena Koukolová.\n\n\n\n\n"}
{"id": "124180", "url": "https://cs.wikipedia.org/wiki?curid=124180", "title": "Žalany", "text": "Žalany\n\nObec Žalany se nachází v okrese Teplice v Ústeckém kraji. Žije v ní obyvatel.\n\nPrvní písemná zmínka o obci pochází z roku 1400.\n\n\nÚzemím obce prochází lokální železnice Lovosice – Teplice se zastávkami \"Žalany\" a \"Žalany zastávka\". Osobní vlaky jezdí v dvouhodinovém intervalu.\n\n\n"}
{"id": "124181", "url": "https://cs.wikipedia.org/wiki?curid=124181", "title": "Oráčov", "text": "Oráčov\n\nObec Oráčov () se nachází v okrese Rakovník, kraj Středočeský, v mírném svahu po pravé straně Rakovnického potoka zhruba 5,5 km východně od Jesenice a 11 km západně od Rakovníka. Žije zde obyvatel. Při jižním okraji Oráčova prochází železniční trať 161 Rakovník - Bečov nad Teplou. Přibližně 1¾ km severně od Oráčova je v lokalitě \"Čížkov\" situována věznice Oráčov.\n\nNázev vesnice je odvozen z osobního jména \"Oráč\" ve významu Oráčův dvůr. V historických pramenech se jméno vesnice vyskytuje ve tvarech: de Orachow (1295), Oraczow (1352), de Oracziewa (1385), z Woračowa (1418), Woraczowie (1542), Woracziow (1595) Woratschen (1785) a Oráčov nebo Woratschen (1854).\n\nPrvní písemná zmínka o obci pochází z roku 1295, kdy zde sídlil Odolen z Oráčova (\"Odolenus de Orachow\"), který pravděpodobně bydlel na malém hradě jihozápadně od vesnice. Od roku 1375 byla vesnice rozdělena mezi dva majitele. Jedním z nich byli petrohradští Janovicové, kterým se roku 1414 podařilo získat zbytek vsi a připojili ji k petrohradskému panství.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Oráčov \"(něm. Woratschen, 569 obyvatel, poštovní úřad, telegrafní úřad, katolický kostel, evang.  kostel)\" byly v roce 1932 evidovány tyto živnosti a obchody: pekař, pokrývač, 4 řezníci, holič, 3 hostince, 3 obchody se smíšeným zbožím, malíř, velkostatek, 4 mlýny, sedlář, zámečník, kovář, 3 krejčí, 2 obuvníci, Spar- und Darlehenskassenverein für Woratschen, trafika, truhlář, 2 koláři.\n\n\nObec Oráčov se skládá ze dvou částí na dvou stejnojmenných katastrálních územích:\n\nDopravní síť\nVeřejná doprava 2011\n\n"}
{"id": "124182", "url": "https://cs.wikipedia.org/wiki?curid=124182", "title": "Mratín", "text": "Mratín\n\nObec Mratín, (něm. \"Mratin\") se nachází v okrese Praha-východ, kraj Středočeský. Rozkládá se asi sedmnáct kilometrů severovýchodně od centra Prahy a devět kilometrů západně od města Brandýs nad Labem-Stará Boleslav. Žije zde obyvatel (v roce 2006 jich bylo 760).\n\nPrvní písemná zmínka o obci pochází z roku 1379.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Mratín \"(711 obyvatel, četnická stanice)\" byly v roce 1932 evidovány tyto živnosti a obchody: autodoprava, biograf Sokol, cukrovar Schoeller, 2 holiči, 4 hostince, kolář, dělnický konsum, kovář, 2 krejčí, mlýn, obuvník, palivo, pekař, 9 rolníků, 2 řezníci, 6 obchodů se smíšeným zbožím, 2 trafiky.\n\n\n\nDopravní síť\n\nVeřejná doprava 2011\n\n"}
{"id": "124183", "url": "https://cs.wikipedia.org/wiki?curid=124183", "title": "Měcholupy (okres Louny)", "text": "Měcholupy (okres Louny)\n\nMěstys Měcholupy () se nachází v okrese Louny v Ústeckém kraji. Žije v nich obyvatel.\n\nHistorie osídlení Měcholup sahá až do doby kamenné. První písemná zmínka o obci pochází z roku 1295.\n\nV roce 1924 zde podle Stručného popisu politického okresu Žateckého žilo 1026 obyvatel, z toho 177 Čechů (17 %). Materiál dále zmiňuje přítomnost ústřední kanceláře Dreherova panství, jemuž patřil místní pivovar a zámek, v němž byla umístěna čtyřtřídní česká obecná škola. Obec byla jako mnoho dalších také stižena povodní v roce 1872, při níž zahynulo 5 místních obyvatel.\n\nOd 15. února 2017 jsou Měcholupy městysem\n\nPočátek židovského osídlení Měcholup se datuje ke konci 16. století a následně kontinuálně pokračuje až do druhé světové války. Svého vrcholu dosáhlo v polovině 19. století, kdy v obci žilo 121 židů. Židovské domy byly rozptýleny v křesťanské zástavbě, většina z nich se nacházela při hlavní silnici vedoucí z náměstí na Železnou a většina se v různých přestavbách dochovala do dnes. V obci postupně stávaly dvě synagogy, které se rovněž dochovaly. Stará synagoga neznámého stáří je dnes využívána jako stodola a nová synagoga z poloviny 19. století se dochovala v přestavbě jako rodinný dům s výrazným profilovým štítem. V obci je možné naleznout i židovský hřbitov z roku 1857, který byl zdevastován během války. Dochovalo se na třicet náhrobků a hřbitov je neudržovaný a opuštěný.\n\n\n\n"}
{"id": "124184", "url": "https://cs.wikipedia.org/wiki?curid=124184", "title": "Luštěnice", "text": "Luštěnice\n\nObec Luštěnice se nachází v okrese Mladá Boleslav ve Středočeském kraji. Rozkládá se 10 kilometrů jižně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1268.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Luštěnice s 965 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, telefonní úřad, četnická stanice, katolický kostel, autodoprava, velkoobchod s benzinem, výroba cementového zboží, cukrář, 2 holiči, 3 hostince, výroba hromosvodů, kolář, 2 kováři, 2 krejčí, výroba likérů, obchod s obuví Baťa, obuvník, 2 pekaři, pila, 2 pojišťovací jednatelství, porodní asistentka, 3 rolníci, 2 řezníci, sedlář, 5 obchodů se smíšeným zbožím, soustružník, spořitelní a záložní spolek, 3 obchody se střižním zbožím, švadlena, tesařský mistr, 2 trafiky, 2 truhláři, zahradnictví, 2 zámečníci, zednický mistr.\n\nVe vsi Voděrady s 283 obyvateli (v roce 1932 samostatné vsi, ale která se později stala součástí ) byly evidovány tyto živnosti a obchody: geometr, hostinec, kovář, 5 rolníků, 2 obchody se smíšeným zbožím, trafika, velkostatek.\n\n\n\nSilniční doprava\n\nObcí vedou silnice I/38 Kolín - Nymburk - Luštěnice - Mladá Boleslav - Doksy - Jestřebí a silnice II/275 Bezno - Brodce - Luštěnice - Jabkenice - Křinec.\n\nŽelezniční doprava\n\nObec Luštěnice leží na železniční trati 071 Nymburk - Mladá Boleslav. Jedná se o jednokolejnou celostátní trať, doprava byla na trati zahájena roku 1870. Přepravní zatížení tratě 071 mezi v roce 2011 činí obousměrně 5 rychlíků a 10 osobních vlaků. Na území obce leží dálkově ovládaná výhybna \"Luštěnice-Újezd\", železniční zastávka \"Luštěnice\" a železniční zastávka \"Voděrady\"; v obou zastávkách zastavují pouze osobní vlaky.\n\nAutobusová doprava\n\nV obci zastavovaly v květnu 2011 autobusové linky jedoucí do těchto cílů: Kolín, Liberec, Lysá nad Labem, Mladá Boleslav, Nymburk.\n\n"}
{"id": "124185", "url": "https://cs.wikipedia.org/wiki?curid=124185", "title": "Malé Hradisko", "text": "Malé Hradisko\n\nObec Malé Hradisko se nachází v okrese Prostějov v Olomouckém kraji. Leží v západní části prostějovského okresu a rozkládá se na východním okraji Drahanské vrchoviny, na komunikační silnici vedoucí z Prostějova do Boskovic. Žije zde obyvatel. Obec je situována v pahorkovitém a kopcovitém terénu, uprostřed smíšených lesů. Součástí obce je osada Okluky. Malé Hradisko je výchozím místem několika turistických tras.\n\nPrvní písemný doklad, vztahující se k osídlení katastru obce, je latinský záznam v olomouckých zemských deskách z roku 1358: „\"Bernard z Čech, syn pana Lučka, zaměnil majetky za majetky, totiž v Hradišti na horách svou čtvrtinu, dva lány v Ohrozimi a jeden menší dvorec, s panem Janem z Boskovic, za statky ve vsi Bačkov, držené právem alodním\"“. Od tohoto data až do počátku 20. století se vystřídalo v držení tohoto majetku přes 30 majitelů.\n\nMajetek, jenž je v určitý čas v obci zmiňován:\n\nParcelací dvora započatou v roce 1785 vznikla osada Lerchenfeld (Skřivánkov nebo Křivánkov), pojmenovaná po obročním na Malém Hradisku Janu Nepomukovi Skřivánkovi. Brzy po svém vzniku užívala vlastní pečeť.\n\n4. ledna 1888 v obci založen Sbor dobrovolných hasičů, v roce 1911 byla založena tělovýchovná jednota Sokol.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nZápadně těsně za obcí se dříve rozkládala přírodní památka Pod Panským lesem, ze které však kvůli nesprávné péči vymizely chráněné druhy. Mezi Malým Hradiskem, Lipovou a Bukovou se rozkládá přírodní rezervace Bučina u Suché louky, jenž však katastrálně náleží do poslední zmiňované obce.\n\nSeverně od obce údolím protéká říčka Zábrana, které se na jejím konci otáčí a z východního směru se vydává na sever. Tam se stéká s Oklukou a do katastru obce se vracejí ve stejnojmenné osadě, kterou protéká a zásobuje vodou tamější rybník.\n\n"}
{"id": "124187", "url": "https://cs.wikipedia.org/wiki?curid=124187", "title": "Třeština", "text": "Třeština\n\nObec Třeština (německy \"Trittschein\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1353. Od 1. ledna 1980 do 23. listopadu 1990 byla obec součástí města Mohelnice.\n\nV katastru obce jsou evidovány tyto kulturní památky:\n\nV katastru obce se nachází tři památné stromy (z toho dva tvoří skupinu):\nDříve také chráněný dub u hřbitova byl při vichřici 14. července 2009 zcela zničen.\n\n\n"}
{"id": "124188", "url": "https://cs.wikipedia.org/wiki?curid=124188", "title": "Mladé Buky", "text": "Mladé Buky\n\nMěstys Mladé Buky (něm. \"Jungbuch\") se nachází v okrese Trutnov, kraj Královéhradecký. Žije zde obyvatel. Kromě řeky Úpy protékají územím městyse potoky Kalná, Zlatý potok, Luční potok a Žabí potok. Část území Mladých Buků se nachází v Krkonošském národním parku, včetně jeho první zóny v Rýchorském pralese. Nejvyšší horou Mladých Buků je Kutná – jižní vrchol (1008 m n. m.).\n\nMěstysem procházejí silnice I/14, tvořící hlavně obchvat, silnice II/296 a železniční trať Trutnov - Svoboda nad Úpou se zastávkou Mladé Buky. Mezi největší turistická a sportovní zařízení patří Skipark Mladé Buky se sjezdovkami a bobovou dráhou, golfové hřiště s hotelem Grund resort a lesní koupaliště Retropark Sejfy.\n\nPrvní písemná zmínka o obci pochází z roku 1358. Název Mladé Buky pravděpodobně označoval osadu uprostřed mladého bukového lesa, který se na svazích Krkonoš původně rozléhal a jehož zbytky dodnes nalezneme v pralese na Rýchorách. Nicméně legenda praví, že obec byla založena rytířem Martinem Vitanovským již v roce 1008. Od roku 2008 si v září občané tuto legendu připomínají konáním tzv. Vitanovských slavností. Tyto slavnosti předchází soutěž v požárním útoku.\n\nMladé Buky jsou a vždy byly spíše průmyslovou obcí. Už na počátku průmyslové revoluce zde byla postavena první mechanická tkalcovna ve Střední Evropě, do druhé světové války tu již fungovaly čtyři textilky, ale dnes jsou v Mladých Bukách hlavně menší výrobní provozovny stavebních prvků a nábytku.\n\nOd 10. října 2006 byl obci vrácen status městyse.\n\nV roce 2017 se měla poblíž Mladých Buků konat „Zahradní slavnost“, menší hudební festival, který měl být náhradou za Trutnov Open Air Festival, který se v tomto roce neuskutečnil. Organizátoři plánovali omezit počet návštěvníků na přibližně 3000 lidí. Plán uskutečnit festival ale narazil na odpor místního zastupitelstva, které přijalo řadu vyhlášek, které konání akce znemožnily.\n\n\n\nMěstys se skládá z několika částí, samotných Mladých Buků a Kalné Vody, ležící v údolí řeky Úpy. Tyto dvě bývalé samostatné vesnice jsou stavebně propojeny nejen mezi sebou, ale i se sousedními městy Trutnov a Svoboda nad Úpou. Bez tabulí by řidič vůbec nepoznal konec a začátek mezi nimi. Další částí městyse je dříve samostatná obec Hertvíkovice, ležící v údolí Lučního potoka podél silnice I/14. Kromě Hertvíkovic byly k Mladým Bukům již po válce připojeny, po odsunu německých obyvatel vysídlené, vesnice Dolní Sejfy (označované česky Antonínovo Údolí), Bystřice a dnes již zaniklé Sklenářovice.\n\nMladé Buky se člení na čtyři evidenční části:\n\n"}
{"id": "124189", "url": "https://cs.wikipedia.org/wiki?curid=124189", "title": "Moravec (okres Žďár nad Sázavou)", "text": "Moravec (okres Žďár nad Sázavou)\n\nMoravec () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1374.\n\n\n\n\n"}
{"id": "124190", "url": "https://cs.wikipedia.org/wiki?curid=124190", "title": "Mistřice", "text": "Mistřice\n\nObec Mistřice se nachází v okrese Uherské Hradiště ve Zlínském kraji. Obec leží v přírodním parku Prakšická vrchovina, východně od Uherského Hradiště. Žije zde obyvatel.\n\nPrvní písemná zmínka o obci pochází z roku 1247. Název „Mistřice“ je odvozen od „ves lidí Mistrových“.\n\n\n\n\n\n\n\n"}
{"id": "124191", "url": "https://cs.wikipedia.org/wiki?curid=124191", "title": "Mnich (okres Pelhřimov)", "text": "Mnich (okres Pelhřimov)\n\nObec Mnich () se nachází 8 km západně od Kamenice nad Lipou v okrese Pelhřimov v Kraji Vysočina. Mnichem protéká Dírenský potok. Žije zde obyvatel.\n\nPrvní písemná zmínka o obci pochází z roku 1352.\n\n\n\n\n"}
{"id": "124192", "url": "https://cs.wikipedia.org/wiki?curid=124192", "title": "Hřebečníky", "text": "Hřebečníky\n\nObec Hřebečníky se nachází v okrese Rakovník, kraj Středočeský, zhruba 13 km jižně od Rakovníka. Žije zde obyvatel.\nPrvní písemná zmínka o Hřebečníkách pochází z roku 1399, kdy je spravoval krakovecký purkrabí Sulek z Hřebečník (\"Sulko de Hrzyebecznyk\"). Ves byla služebná ke královskému hradu Křivoklátu a její obyvatelé měli za úkol pro tento hrad chovat hřebce; název tedy patří do skupiny obyvatelských jmen, odvozených od péče o vrchnostenská zvířata, jako např. Kobylníky, Sokolnice či Psáry. Existenci jízdárny v Hřebečníkách potvrzuje i z roku 1409 dochovaná Sulkova žádost o příspěvek na její úpravu a provoz. V letech 1415–1419 byl týž Sulek purkrabím hradu Krakovce, žil ještě roku 1427. Roku 1615 držel ves Kryštof Koc z Dobrše a na Řebečnicích.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hřebečníky \"(přísl. Šlovice, 364 obyvatel, četnická stanice)\" byly v roce 1932 evidovány tyto živnosti a obchody: elektrárna, Družstevní pastvina, 2 hostince, družstevní lihovar, obuvník, obchod s lahvovým pivem, sadař, 2 obchody se smíšeným zbožím, spořitelní a záložní spolek pro Hřebečníky, trafika, truhlář.\n\n\nObec Hřebečníky se skládá z pěti částí na čtyřech katastrálních územích:\n\nZ hlediska římskokatolické správy obec spadá do farnosti Petrovice u Rakovníka, ale její část Týřovice do farnosti Zbečno.\n\nDopravní síť\n\nVeřejná doprava 2011\n\n\n\n"}
{"id": "124193", "url": "https://cs.wikipedia.org/wiki?curid=124193", "title": "Ktiš", "text": "Ktiš\n\nObec Ktiš se nachází v okrese Prachatice, kraj Jihočeský. Žije zde  obyvatel.\n\nPrvní písemná zmínka o obci pochází z roku 1310, kdy je zde připomínána plebánie. Jako kaplan a později farář zde působil Antonín Jaroslav Puchmajer.\n\nMezi Ktiší a Smědčí (800 m od Ktiše) se nachází jediné ložisko granátických migmatitů v Evropské unii. V lomu se těžilo v 90. letech 20. století, pak však těžba ustala. V roce 2010 si firma Garnet Group nechala zpracovat studii, podle níž má ložisko 817 tisíc m³ zásob a plocha dobývacího prostoru umožňuje vytěžit 470 tisíc m³. Při roční těžbě 50 tisíc t by životnost ložiska byla 27 let. Nerost, který se používá v průmyslu jako brusivo, by se na místě nahrubo nadrtil a odvezl k dalšímu zpracování. O povolení těžby budou rozhohodovat obyvatelé Ktiše v referendu v roce 2011.\n\nV Ktiši se nachází datacentrum společnosti FORPSI. Budova má kapacitu přes 5000 fyzických serverů a je postavena z armovaného betonu. Datacentrum je možné po rezervaci navštívit.\n\n\n\n\n"}
{"id": "124194", "url": "https://cs.wikipedia.org/wiki?curid=124194", "title": "Hošťálková", "text": "Hošťálková\n\nHošťálková je obec ležící v okrese Vsetín ve Zlínském kraji. Žije zde obyvatel.\n\nObec Hošťálková leží v kopcovitém terénu Hostýnských vrchů, v údolí potoka Ratibořky zhruba 10 km západně od Vsetína. Její počátky spadají do 14. století a v současnosti je to rozvíjející se obec, která je se svou rozlohou 2 644 ha a počtem obyvatel něco okolo dvou tisíc řazena mezi větší obce.\n\nHošťálková byla pravděpodobně založena ve 14. století avšak první písemná zpráva o ní je až z roku 1505. Byla také zpočátku součástí Vsetínského panství až do roku 1678, kdy kvůli velké zadluženosti Vsetínského panství byla předána věřitelům a stala se samostatným panstvím.\n\nOd 16. století v důsledku růstu obyvatelstva docházelo ke snaze o rozšíření orné půdy na úkor lesů, které patřily vrchnosti. Tento proces je označován jako pasekářská kolonizace a trval až do 18. století. Důsledkem tohoto procesu bylo rozptýlené pasekářské osídlení, které je pro Hošťálkovou typické.\n\nMimo pasekářskou kolonizaci docházelo také k valašské kolonizaci, jejíž podstatou bylo využívání lesů k chovu koz a ovcí. S touto kolonizací vzniklo také označení „Valach“, kterým však bylo původně označováno obyvatelstvo starající se o tento dobytek. Pro panské úředníky byl Valach to samé co rebel (nespokojenec, vzbouřenec…)\n\n\nHošťálková má mateřskou a základní školu, zdravotní středisko, dětské zdravotní středisko a zubní ordinaci. Je zde volejbalový areál, fotbalové hřiště a lyžařské vleky na nedalekém Trojáku.\n\n"}
{"id": "124195", "url": "https://cs.wikipedia.org/wiki?curid=124195", "title": "Lanžov", "text": "Lanžov\n\nObec Lanžov se nachází v okrese Trutnov, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1542.\n\n\n\n"}
{"id": "124196", "url": "https://cs.wikipedia.org/wiki?curid=124196", "title": "Kotopeky", "text": "Kotopeky\n\nObec Kotopeky se nachází v okrese Beroun v kraji Středočeském, asi 3 km severovýchodně od města Hořovice. Žije zde obyvatel.\n\nPrvní písemná zmínka o obci pochází z roku 1320, Kotopeky 1320: „ves lidí, kteří koty pekli“ (Pf. II, 336).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kotopeky \"(246 obyvatel)\" byly v roce 1932 evidovány tyto živnosti a obchody: hostinec, kovář, mlýn, obchod se smíšeným zbožím, trafika, velkostatek.\n\nObec Kotopeky se skládá ze dvou částí na katastrálním území \"Kotopeky\":\n\n\nDopravní síť\nVeřejná doprava 2011\n\n"}
{"id": "124197", "url": "https://cs.wikipedia.org/wiki?curid=124197", "title": "Verušičky", "text": "Verušičky\n\nVerušičky () jsou obec v okrese Karlovy Vary, kraj Karlovarský. Žije v ní obyvatel.\n\nNázev vesnice je zdrobnělinou jména blízkých Verušic. V historických pramenech se jméno vesnice vyskytuje ve tvarech: na Věrušičkách (1572), na Werussiczkach (1589), Werussicze (1601), Verušičky (1605) nebo (1682).\n\nVerušičky jsou v historických záznamech uváděny poprvé roku 1556 spolu s tvrzí, sídlem Volfa Štampacha ze Štampachu. Po roce 1572 se majitelé rychle střídali, krátce vlastnili statek i Šlikové (1605–1608). Mezi další majitele patří například baroni z Breidenbachu (1758–1775) nebo hrabata z Nostic (1775–1799). Místní tvrz, uváděnou ještě v roce 1709, dali Nosticové koncem 18. století přestavět na barokní zámek. Někdy ve druhé polovině 19. století došlo k pseudogotické přestavbě tohoto objektu. Současný vzhled však získal ještě později – patrně v době, kdy statek patřil Josefu Hetzelovi z Helldorfu a jeho manželce, tedy v letech 1884–1908.\n\n\n\nPodle záměru zmenšení vojenského újezdu Hradiště a zákona č. 15/2015 Sb. bylo od 1. ledna 2016 k obci Verušičky připojeno katastrální území \"Albeřice u Hradiště\" s osadami Albeřice a Malý Hlavákov.\n\n"}
{"id": "124199", "url": "https://cs.wikipedia.org/wiki?curid=124199", "title": "Nahořany (okres Náchod)", "text": "Nahořany (okres Náchod)\n\nObec Nahořany () se nachází v okrese Náchod, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1415.\n\n\n\n"}
{"id": "124200", "url": "https://cs.wikipedia.org/wiki?curid=124200", "title": "Nosálov", "text": "Nosálov\n\nObec Nosálov (dříve \"Nosaadel\", \"Nossadel\", též \"Nosáhlov\", něm. \"Nosadl\") se nachází v okrese Mělník, kraj Středočeský. Rozkládá se při jihovýchodním okraji Ralské pahorkatiny asi 20 km severovýchodně od Mělníka a 18 km zsz. od Mladé Boleslavi; probíhá jí východní hranice CHKO Kokořínsko. Žije zde obyvatel.\n\nPrvní písemná zmínka o obci \"Nosaleis\" pochází z roku 1324. Také k roku 1399 se připomíná Ješek s příjmením Nossal, od dvora tohoto rodu bylo odvozeno označení Nosálův,které přešlo na název celé obce.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\nDopravní síť\nVeřejná doprava 2012\n\n\n\n"}
{"id": "124201", "url": "https://cs.wikipedia.org/wiki?curid=124201", "title": "Otovice (okres Karlovy Vary)", "text": "Otovice (okres Karlovy Vary)\n\nObec Otovice () se nachází v okrese Karlovy Vary, kraj Karlovarský, zhruba 3 km severně od Karlových Varů (katastr obce sousedí s karlovarskou částí Bohatice). Žije v ní obyvatel.\n\nPrvní písemná zmínka o obci pochází z roku 1325. Okolí obce je poznamenáno historickou povrchovou těžbou uhlí a kaolínu. Na jihu katastru se nachází bývalá hlubina důl Excelsior, kde se těžil kaolin. Dnes lze už jen nalézt pozůstatky v podobě mělký zaplavených lomů.\n\nV letech 1975–1990 byla součástí města Karlovy Vary.\n\nOkolí obce tvoří zemědělsky využívaná krajina na severu přecházející v lesy. Na západě obce se nachází bývalý zaplavený lom po historické těžbě. Dnes je veřejností využíván jako přírodní koupaliště a mezi lidmi nazýván Jáma. Obec se v posledních letech rozrůstá o nové rodinné domy.\n\nJediný dnes provozovaný lom kde se těží kaolín se nachází severně od obce jedná se o lom Katzenholz. K pokusům obnovit těžbu kaolinu jižně od vesnice vydala obec záporné stanovisko, a také obyvatelé se postavili na odpor. Firma, která žádala o otevření ložiska, je Sedlecký kaolin. V roce 2008 byly plány těžby nejasné.\n\n"}
{"id": "124202", "url": "https://cs.wikipedia.org/wiki?curid=124202", "title": "Pšov", "text": "Pšov\n\nObec Pšov () se nachází v okrese Karlovy Vary, kraj Karlovarský, zhruba 4,5 km jižně od Žlutic a 28 km jihovýchodně od Karlových Varů. Žije v ní obyvatel.\n\nPrvní písemná zmínka o obci pochází z roku 1513. Vesnice ležela na pomezí rabštejnského a žlutického panství, přičemž často měnila majitele. Původně se jednalo o čistě německou obec, původ prvních usedlíků není jasný. Do roku 1526 se Pšov postupně bohemizoval, na samém konci třicetileté války (1648) pak byl zcela vypálen švédskými vojáky. Nově založená obec dostala čistě německé obyvatelstvo, jehož potomci zde žili až do roku 1945. Místní Němci byli až na nepatrné výjimky odsunuti do Německa roku 1946.\n\n\n\n"}
{"id": "124203", "url": "https://cs.wikipedia.org/wiki?curid=124203", "title": "Svatý Mikuláš (okres Kutná Hora)", "text": "Svatý Mikuláš (okres Kutná Hora)\n\nObec Svatý Mikuláš () se nachází zhruba 8 km severovýchodně od Kutné Hory, v okrese Kutná Hora, kraj Středočeský. Žije zde obyvatel. Obec se rozkládá na dvou nesousedících územích. Jedno z nich je tvořeno částmi Svatý Mikuláš a Svatá Kateřina, druhé částmi Lišice a Sulovice.\n\nPrvní písemná zmínka o obci pochází z roku 1307.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Svatý Mikuláš \"(637 obyvatel)\" byly v roce 1932 evidovány tyto živnosti a obchody: 3 hostince, 2 kováři, krejčí, 2 obuvníci, řezník, 2 obchody se smíšeným zbožím, 2 trafiky, truhlář, velkostatek Thun-Hohenstein.\n\nV obci Svatá Kateřina \"(523 obyvatel)\" byly v roce 1932 evidovány tyto živnosti a obchody: 3 hostince, 2 koláři, 2 kováři, krejčí, obuvník, obchod s ovocem a zeleninou, rolník, 2 řezníci, 4 obchody se smíšeným zbožím, spořitelní a záložní spolek pro obec sv. Kateřinu, 2 trafiky.\n\n\nObcí prochází silnice I/2 v úseku Kutná Hora - \"Svatý Mikuláš\" - Přelouč a silnice II/327 v úseku Kutná Hora - Svatá Kateřina - Záboří nad Labem.\nDále tudy vedou silnice III. třídy:\n\nŽelezniční trať ani stanice na území obce nejsou.\n\nZ obce vedou v roce 2017 autobusové spoje do Bernardova a Kolína , do Čáslavi, Chvaletic, Kutné Hory, Semtěše, Týnce nad Labem . O víkendu je obec bez dopravní obsluhy.\n\n"}
{"id": "124204", "url": "https://cs.wikipedia.org/wiki?curid=124204", "title": "Vysoká Pec (okres Chomutov)", "text": "Vysoká Pec (okres Chomutov)\n\nObec Vysoká Pec () se nachází v okrese Chomutov, kraj Ústecký. V obci žije obyvatel.\n\nNázev vesnice byl odvozen od zdejší železárny. V historických pramenech se jméno vyskytuje ve tvarech (1787) nebo (1846).\n\nPrvní písemná zmínka o obci pochází z roku 1693.\n\nVe vesnici měla stát vysoká pec, jejíž existenci se však nepodařilo doložit. U Hamerního rybníka však stál hamr. Ve padesátých letech 19. století byl mezi Vysokou Pecí a Podhůřím otevřen hnědouhelný důl Karel se štolou Natálie. Později byla na jeho dolovém poli otevřena nová těžná šachta se strojním pohonem. Pracovalo zde dvacet až třicet horníků, kteří denně vytěžili až dvacet tun uhlí, které se dodávalo do textilních továren v Jirkově a Červeném Hrádku. Koncem padesátých let 19. století byl důl těžce poškozen průvalem vody.\n\nPři sčítání lidu v roce 1921 zde žilo 586 obyvatel (z toho 280 mužů), z nichž bylo jedenáct Čechoslováků, 553 Němců a 22 cizinců. S výjimkou 35 evangelíků a osmnácti lidí bez vyznání patřili k římskokatolické církvi. Podle sčítání lidu z roku 1930 měla vesnice 714 obyvatel: 38 Čechoslováků, 649 Němců a 27 cizinců. Kromě římskokatolické většiny se jich 28 hlásilo k evangelickým církvím a 55 lidí bylo bez vyznání.\n\nDo Vysoké Pece vede silnice třetí třídy č. 0135, která odbočuje ze silnice I/13 a místní komunikace z Drmal. V Jirkovské ulici se nachází zastávka autobusové linkové dopravy. Nejbližší železniční stanice a zastávky jsou \"Jirkov\" na trati Chomutov–Jirkov a \"Jirkov zastávka\" na trati Ústí nad Labem – Chomutov vzdálené 3,5–4 kilometry. Ve vesnici končí modře značená turistická trasa z Jirkova a začíná žlutě značená turistická trasa k zámku Jezeří. Podél jihovýchodního okraje je značená cyklotrasa č. 3106 v úseku od Jezeří do Vrskmaně. Poblíž vodní nádrže Újezd se na ni napojuje cyklotrasa č. 3107 do Mostu.\n\nVysoká Pec se člení na tři místní části ležící na pěti katastrálních územích:\n\n\n"}
{"id": "124205", "url": "https://cs.wikipedia.org/wiki?curid=124205", "title": "Hrobčice", "text": "Hrobčice\n\nObec Hrobčice (německy \"Hrobschitz\") se nachází v okrese Teplice v Ústeckém kraji. Žije v ní obyvatel.\n\nPrvní písemná zmínka o obci pochází z roku 1240.\n\n\n\nK obci příslušejí i tři katastrální území po vesnicích, zlikvidovaných při zřízení Radovesické výsypky: Radovesice u Bíliny, Dřínek a Hetov.\n\n\n\n"}
{"id": "124206", "url": "https://cs.wikipedia.org/wiki?curid=124206", "title": "Tuchoměřice", "text": "Tuchoměřice\n\nObec Tuchoměřice se nachází v okrese Praha-západ v Středočeském kraji, v mělkém údolí horního toku Únětického potoka zhruba 11 km severozápadně od centra hlavního města Prahy. Na jihovýchodě sousedí s pražskou městskou částí Přední Kopanina. Žije zde obyvatel.\n\nObec Tuchoměřice má jedinou část, která leží ve dvou katastrálních územích – Tuchoměřice a Kněžívka.\n\nPrvní písemná zmínka o vsi (\"Tuchmeritz\") pochází z roku 1301.\n\nNalézá se v místě dřívějšího farního kostela sv. Linharta, který zanikl v době husitských válek. První zmínka o tomto kostele je z roku 1352 a nachází se v papežských registrech. V roce 1573 zakoupila Staroměstská jezuitská kolej Klementinum statek Kopaninu, kam každý týden vysílala svého kněze, aby zde sloužil mši a kázal. Tak začalo působení jezuitů v oblasti Tuchoměřic.\n\nV roce 1667 se začíná na náklady majitele Tuchoměřic Zikmunda Sluzského (zemřel 1618) se stavbou nového kostela – kostela sv. Víta; současně se začíná s výstavbou kaple sv. Rozálie. V roce 1615 byly Tuchoměřice koupeny Otou Jindřichem z Wartemberka, ten je v roce 1623 prodal staroměstským jezuitům, pro které byla koupě výhodná, neboť Tuchoměřice sousedily s jejich statkem Kopaninou. O koupi rozhodl P. Valentin Coronius a jako první působil v Tuchoměřicích P. Adam Kravarský, známý misionář.\n\nNa místě starého kostela a původně gotické tvrze, Sluzskými přebudované na renesanční sídlo, byl zbudován nový kostel s přiléhající rezidencí. Stavba kostela byla dokončena k roku 1668 a postupně byl vybavován oltáři, z roku 1778 je iluzivní architektonická malba hlavního oltáře, jejímž autorem je malíř a jezuitský laický bratr Josef Kramolín. Po zrušení jezuitského řádu v roce 1773 byl kostel nadále používán jako farní, rezidence byla používána jako fara. V roce 1898 zde byl zřízen ústav pro rekonvalescenty nadací Pislingovou a spravován řádem milosrdných sester sv. Karla Boromejského. Po zrušení řádu v 50. letech ústav připadl nemocnici Motol. Od roku 1998 řeholní dům Institutu Komunity Chemin Neuf.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Tuchoměřice \"(přísl.Pazderna, 741 obyvatel, poštovní úřad, četnická stanice, katol. kostel)\" byly v roce 1932 evidovány tyto živnosti a obchody: zvěrolékař, výroba cementového zboží, cihelna, družstvo pro rozvod elektrické energie v Tuchoměřicích, 2 holiči, 8 hostinců, kolář, kovář, 3 krejčí, léčebný ústav pražské všeobecné nemocnice, 3 mlýny, 2 obuvníci, 2 pekaři, pumpař, 4 rolníci, řezník, 5 obchodů se smíšeným zbožím, tesařský mistr, 2 trafiky, truhlář, 2 zahradníci, zámečník.\n\nVe vsi Kněžívka \"(540 obyvatel, samostatná ves se poté stala osadou Tuchoměřic, později zanikla)\" byly v roce 1932 evidovány tyto živnosti a obchody: zubní lékař, družstvo pro rozvod elektrické energie v Kněživce, 2 hostince, kolář, 2 konsumy, kovář, krejčí, 2 mlýny, 3 obuvníci, pekař, pohřební úatav, 3 rolníci, 2 řezníci, 2 sedláři, 3 obchody se smíšeným zbožím, 2 trafiky, truhlář, velkostatek Řádu premonstrátů na Strahově, zednický mistr.\n\n\n\nDopravní síť\n\nVeřejná doprava 2011\n\n\n"}
{"id": "124207", "url": "https://cs.wikipedia.org/wiki?curid=124207", "title": "Zdiby", "text": "Zdiby\n\nObec Zdiby (něm. \"Zdib\") se nachází zhruba 9 km severně od centra hlavního města Prahy, jen několik desítek metrů od hranice městské části Praha-Dolní Chabry. Leží tak již v okrese Praha-východ, ve Středočeském kraji. Žije zde obyvatel. Součástí obce jsou i vesnice Brnky, Přemyšlení a Veltěž.\n\nPrvní písemná zmínka o obci pochází z roku 1266, místní kostel je doložen ve 14. století. Do husitských válek patřily Zdiby klášteru sv. Kateřiny v Praze na Novém městě. V 17. století byly vlastníci Radečtí z Radče, z nichž rytíř Přimyslav Ferdinand Radecký z Radče, pán na Přemyšlení a Zdibech, zemřelý 1676, je pochován ve zdejším kostele a má zde náhrobní desku. Později se zde vystřídalo více majitelů a koncem 18. století byla původní tvrz přestavěna na zámeček.\n\nKolem roku 1875 koupili zdibský zámeček a další pozemky manželé Martin a Marie Stejskalovi ze Smíchova. Ti zde vařili pivo v pivovaru, který je doložen již k roku 1717. Mezi lety 1948 a 1989 byl zámek s hospodářstvím postupně převeden na různé státní instituce, značně chátral a nakonec byl určen k demolici. K té však nedošlo a majetek byl v restituci navrácen potomkům rodiny Stejskalových. Na stavbách byly provedeny záchranné práce a úpravy pro nové využití: kulturní centrum, litografická dílna Petra Korbeláře, projekt penzionu.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zdiby \"(přísl. Brnky, Přemyšlení, Veltěž, 949 obyvatel, poštovní úřad, četnická stanice, katolický kostel)\" byly v roce 1932 evidovány tyto živnosti a obchody: biograf Sokol, 2 cihelny, družstvo pro rozvod elektrické energie, 6 hostinců, 2 koláři, 3 kováři, 3 krejčí, 10 obchodů s mlékem, mlýn, 3 obuvníci, pekař, obchod s lahvovým pivem, porodní asistentka, 11 rolníků, sedlář, velkoobchod semeny, 6 obchodů se smíšeným zbožím, spořitelní a záložni spolek, 2 švadleny, 3 trafiky, 2 truhláři, 4 velkostatky.\n\n\"Zdiby na Seznamu kulturních památek v okrese Praha-východ.\"\n\nDopravní síť\n\nVeřejná doprava 2011\n\n\n"}
{"id": "124208", "url": "https://cs.wikipedia.org/wiki?curid=124208", "title": "Vrchoslavice", "text": "Vrchoslavice\n\nObec Vrchoslavice se nachází v okrese Prostějov v Olomouckém kraji. Žije zde obyvatel. Součástí obce je i vesnice Dlouhá Ves.\n\nPrvní písemná zmínka o obci pochází z roku 1351.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nÚzemím obce prchází dálnice D1 a silnice I/47 v úseku Vyškov - Kroměříž. Dále zde vedou silnic eIII. třídy:\n\n\n\n"}
{"id": "124209", "url": "https://cs.wikipedia.org/wiki?curid=124209", "title": "Kokašice", "text": "Kokašice\n\nObec Kokašice se nachází v okrese Tachov, kraj Plzeňský. Žije zde  obyvatel.\n\nPrvní písemná zmínka o obci pochází z roku 1227.\n\n\n\n"}
{"id": "124210", "url": "https://cs.wikipedia.org/wiki?curid=124210", "title": "Lenora", "text": "Lenora\n\nObec Lenora (německy Eleonorenhain) se nachází v okrese Prachatice v Jihočeském kraji, zhruba 7 km západně od Volar. Leží na Šumavě (na rozhraní geomorfologických okrsků Hornovltavická brázda a Boubínský hřbet) pod vrchem \"Ptáčník\" (868 m) na levém břehu řeky Teplé Vltavy, při ústí Kaplického potoka a naproti ústí Řasnice. Lenorou probíhá silnice I/39. Žije zde  obyvatel.\n\nObec vyrostla kolem slavné sklárny, založené Janem Meyrem v roce 1834, jež ve druhé polovině 19. století patřila mezi největší a nejmodernější sklárny Rakouska-Uherska. Dodnes jsou zachovány původní dělnické domky, postavené u sklárny, jako cenný soubor německé lidové architektury. Šest let po založení zde již stálo 20 domů a žilo 102 obyvatel. Obec rostla i nadále – před první světovou válkou již poskytovalo zdejších 47 domů přístřeší 779 obyvatelům, z nichž se osm hlásilo k českému jazyku.\n\nPůvodně šlo o osadu obce Horní Vltavice, až v roce 1950 vznikla samostatná obec, ke které se od Horní Vltavice připojily také osady Kaplice a Zátoň a od obce Řasnice osada Houžná.\n\n\n\nObec vyrostla kolem sklárny, založené Janem Meyrem v roce 1834. Jméno (Eleonorenhain) dostala podle Eleonory (1812–1873), manželky majitele zdejšího panství Jana Adolfa II. ze Schwarzenbergu. Jan Meyr byl synem Josefa Meyra, zakladatele sklárny ve Vimperku. Jeho manželkou byla Kateřina Abelová, příslušnice dalšího slavného šumavského sklářského rodu. Sklárna vyráběla zejména velmi kvalitní křišťálové sklo. V roce 1841 Jan Meyr zemřel a jeho podnik zdědili synovci Vilém Králík a Josef Taschek. V roce 1862 se po smrti společníka stal jediným majitelem sklárny Vilém Kralik.\n\nTypickým výrobkem bylo sklo lenorské zeleně. V Lenoře působil sklář Pavel Meyr, bratr zakladatele lenorské huti, který dostal za znovuobjevení postupu výroby rubínového skla od tehdejšího panovníka zlatou medaili. U lenorské sklárny fungovala také malířská dílna, ve které od roku 1869 pracoval slavný malíř Jan Zachariáš Quast. Zajímavostí je, že Quast přišel na Šumavu z Prahy, kde pracoval v letech 1863–66 v chrámu svatého Víta. Zhotovil tam v šesti oknech první novodobé vitráže. Ve své práci chtěl pokračovat, ale neshodl se s vedením Jednoty pro dostavění chrámu na odměně. Pražané dali přednost malířům skla z Innsbrucku a zhrzený Quast se odstěhoval do Lenory.\n\nSklo z Lenory sbíralo četné medaile na evropských výstavách. Na světové výstavě v Paříži v roce 1867 získalo sklo firmy Viléma Kralika nejvyšší ocenění, úspěch slavilo i na světové výstavě ve Vídni v roce 1873. Lenorská sklárna přečkala přelom století i první světovou válku. Až devadesát procent své produkce sklárna v meziválečném období vyvážela, zejména do Spojených států, ale také do Indie, Anglie, Belgie.\n\nPo druhé světové válce se sklárna zaměřila na výrobu foukaného skla, uvedla na trh i nový druh uměleckého skla, zvaného lenoár. V roce 1968 byla lenorská sklárna modernizována. Produkovala výrobky z olovnatého křišťálu i čiré, bohatě broušené sklo. V roce 1996 vyhasla poslední sklářská pec v Lenoře.\n\nV centru obce stojí zámeček – původně sídlo majitelů skláren Kraliků – v současné době přestavěný na hotel. Za pozornost stojí také chata KČST, postavená v roce 1924 podle projektu architekta Davida Hrobaře z Prahy. Po druhé světové válce vystřídali turisty vojáci Pohraniční stráže, po nich družstevníci z vimperské Jednoty. V roce 1986 byla chata rekonstruována.\n\nCennou technickou památkou je zděná obecní pec na chleba z první poloviny 19. století, která se používala ještě po druhé světové válce a dodnes se v ní od dubna do listopadu poslední sobotu v měsíci veřejně peče chléb.\n\nPod silnicí směrem na Volary stojí přes Vltavu krytá dřevěná lávka z roku 1870, zvaná rechle. Sloužila k zadržování, počítání a postupnému vypouštění dřevěných polen, které se plavily po řece do papíren ve Větřní.\n\nNa návrší nad sklárnou je památník skladatele písně Na krásné Šumavě (Tief drinn im Böhmerwald) Andrease Hartauera (1839–1915). Byl odhalen v roce 1937. Na jeho realizaci byla vypsána veřejná sbírka. Památník navrhl Ernst Blumentritt z Českých Budějovic, práce provedl vimperský kameník Kurt Leiprt.\n\n\n\n"}
{"id": "124211", "url": "https://cs.wikipedia.org/wiki?curid=124211", "title": "Libochovany", "text": "Libochovany\n\nObec Libochovany se nachází v okrese Litoměřice v Ústeckém kraji, necelých osm kilometrů severozápadně od Litoměřic na pravém břehu řeky Labe, která se v těchto místech prořezává masívem Českého středohoří. V obci žije obyvatel.\n\nNázev vesnice je odvozen z osobního jména Liboch ve významu ves lidí Libochových, nebo z přídavného jména libochovský odvozeného z místního jména Libochovic ve významu ves založená z Libochovic. V písemných pramenech se jméno objevuje ve tvarech: Lubohovaz a Liubohovass (okolo 1057), Liubochwan (1115), in Lubochowan (1186), de Lubochowani (1251), de Lvbochowan (1282), Lybchova (1352), Lybochan (1369), Lybochowan (1384), Libochowan (1385), w Libochowanech (1547), v ves Libochowany (1623), Libochowany (1638), Lybochowany (1654), Libochowan (1720), Libochowan a Libochowany (1787) a Libochovany nebo Libochowann (1854).\n\nPrvní písemná zmínka o vesnici z roku 1057 (1056–1058) se nachází v zakládací listině litoměřické kapituly. V první polovině třináctého století části vesnice patřily kladrubskému a doksanskému klášteru, od poloviny téhož století zde také sídlil vladycký rod zastoupený roku 1251 Vlkem z Libochovan a roku 1276 je uváděn Předslav z Újezda. Z roku 1395 pochází první zmínka o zdejší tvrzi. Vesnice byla stále rozdělena na více dílů, které patřily vladykům ze Sebuzína, Vchynickým z Vchynic, kladrubskému a doksanskému klášteru. Z období husitských válek jsou v Libochovanech uváděni roku 1420 Drlík z Libochovan a v letech 1423 a 1427 Vaněk Nos z Kvítkova. Na konci patnáctého století zde bez dědiců zemřel Mikuláš ze Sebuzína, a král Vladislav Jagellonský odúmrť věnoval Buškovi Milešovskému ze Sulevic a Bohuslavovi z Újezdce. Roku 1498 však král majetek znovu věnoval Václavu Bezdružickému z Kolovrat a ten ho o rok později postoupil Vojtěchu Tvochovi z Nedvídkova.\n\nPo roce 1499 Libochovany získali Kaplířové ze Sulevic. Při dělení dědictví v roce 1541 jsou zmiňováni bratři Jan Kunát a Fridrich, z nichž první získal tvrz s poplužním dvorem a několik vesnic. Fridrich svůj díl, který tvořily mimo jiné některé libochovanské dvory, roku 1548 prodal Václavu Kaplířovi ze Sulevic na Milešově a ten o dva roky později Vilému Kamýckému ze Žernosek. Po smrti Jana Kunáta prodal poručník jeho potomka panství Frycalu Klusákovi z Kostelce. Po něm se v držení Libochovan vystřídal jeho bratr Ondřej Klusák z Kostelce, od roku 1563 Zdislav Abdon Bezdružický z Kolovrat, od roku 1578 Jan Šlejnic ze Šlejnic, od roku 1587 Kryštof z Roupova na Vildštejně a Poříčí a jeho synové, kteří panství prodali Vilémovi Kamýckému ze Lstiboře.\n\nVilém Kamýcký tak spojil dvě části libochovanského panství a starou tvrz nechal přestavět na pozdně renesanční zámek. Jeho syn Jan Všebor Kamýcký ze Lstiboře se zúčastnil stavovského povstání, a za trest byly jeho statky (Libochovany, Prackovice nad Labem a Velké Žernoseky) převedeny v léno. Janovi bratři odmítli přestoupit ke katolictví, a když Jan roku 1625 zemřel, bylo jim panství zabaveno a o rok později ho koupil mincmistr Vilém z Vřesovic za 65 379 kop míšeňských grošů. Roku 1667 libochovanské panství získali Nosticové a připojili je k Velkým Žernosekám, ke kterým Libochovany patřily až do konce devatenáctého století.\n\n\n\n"}
{"id": "124212", "url": "https://cs.wikipedia.org/wiki?curid=124212", "title": "Horní Dubenky", "text": "Horní Dubenky\n\nObec Horní Dubenky () se nachází v okrese Jihlava v Kraji Vysočina. Žije zde obyvatel. Obec se skládá jednak z původní vsi a jednak ze sídliště Janštejn při stejnojmenné sklárně.\n\nNázev se vyvíjel od varianty \"Dubenky\" (1386, 1678), \"Ober Dubenky\" (1718), \"Horni Dubenky\" (1720), \"Ober Dubenky\" (1751), \"Ober Dubenky\" a \"Hornj Dubenky\" (1846) až k podobám \"Ober Dubenky\" a \"Horní Dubenky\" v roce 1872. Místní jméno je odvozeno od slova Dubenka a přídavných jmen dubná a dubová, znamená ves, hora, říčka.\n\nPrvní písemná zmínka o obci pochází z roku 1385. Dne 17. listopadu 1423 byly poblíž obce přepadeny vojskem Menharta z Hradce husitské vojenské jednotky vracející se tudy z obléhání Telče. V boji proti přesile zahynulo kolem 300 mužů včetně jednoho z husitských vojevůdců Havla Pinty, přežil druhý z vojevůdců Jan Hvězda z Vicemilic, který se zbytky jednotek odtáhl do Pelhřimova, kde se spojil s ostatním Žižkovým vojskem. Na břehu rybníka Bor 0,5 km z obce po červené turistické značce směr Jihlávka stojí pomník této bitvy.\n\nObec má dlouholetou reformační tradici. Již ve 14. století působili v okolí valdenští. V 16. století v obci působil bratrský sbor, o němž se však zachovaly pouze útržkovité zprávy. Pobělohorská rekatolizace zde byla vedena jezuity z Telče a Jindřichova Hradce. Tajní evangelíci se tehdy scházeli v lesích, mj. u Studánky Páně nedaleko vrcholu Javořice. Po vyhlášení Tolerančního patentu v roce 1781 se velká část obyvatel přihlásila k augsburskému vyznání a zažádala o zřízení evangelického sboru a.v. Telčská vrchnost tehdy nevyhověla s tím, že v témž panství působí sbor a. v. ve Velké Lhotě. Teprve v roce 1783 se podařilo sbor ustavit a povolat z Uher prvného faráře Ondřeje Lazányiho. V roce 1786 byl vybudován kostel s farou.\n\nZ roku 1809 pochází první písemná zmínka o janštejnské sklárně, i když historie sklářství zřejmě sahá do starších dob. Roku 1827 byla sklárna rozšířena a byl tak položen základ dnešní osady Janštejn. Roku 1838 vznikla zdejší škola, a to jako škola evangelická, v době, kdy v sousední Jihlávce byla ustavena škola katolická. Od roku 1889 působí v obci pošta. V roce 1898 byla ustavena zdejší záložna. V roce 1908 byl založen zdejší lihovar, který fungoval až do roku 1961.\n\nOd roku 1951 v obci funguje mateřská škola, původně jednotřídní, po roce 1975 dvoutřídní, nyní 1,5 třídy.\n\nHorní Dubenky leží v okrese Jihlava v Kraji Vysočina. Nachází se 9 km jižně od Horní Cerekve, 9 km jihozápadně od Batelova a 4 km od Nové Vsi, 1 km severně od Janštejna, 2,5 km severovýchodně od Kaliště, 7,5 km východně od Počátek a 3 km od Jihlávky. Geomorfologicky je oblast součástí Česko-moravské subprovincie, konkrétně leží na rozmezí Křižanovské vrchoviny na severu a Javořické vrchoviny na jihu a jejich podcelků Brtnická vrchovina a Jihlavské vrchy, v jejichž rámci spadá pod geomorfologické okrsky Třešťská pahorkatina a Řásenská vrchovina. Průměrná nadmořská výška činí 669 metrů.\n\nNejvyšší bod, Skelný vrch (787 m n. m.), leží východně od obce. Vasilkův kopec (707 m n. m.) stojí severně od Horních Dubenek. Obcí protéká Hamerský potok, na němž se rozkládají rybníky Nadýmač, Kuchyňka, Růžičkův rybník, Drápalův rybník. Na bezejmenném potoce, který teče západně od obce, se nachází rybník Bor. V severní části území teče bezejmenný potok, která se u Horní Vsi vlévá do řeky Jihlavy. Katastrem prochází hlavní evropské rozvodí Severní / Černé moře, vesnice samotná leží v úmoří Severního moře. Jižní hranici katastru tvoří bezejmenný potok s Talpovským rybníkem, ten se pak vlévá do Hamerského potoka. Jihovýchodní hranici pak tvoří Třešťský potok. Na území Horních Dubenek se v prameništi Švábovského potoka nachází přírodní památka Ještěnice\n\nPodle sčítání 1930 zde žilo ve 100 domech 830 obyvatel. 817 obyvatel se hlásilo k československé národnosti a 11 k německé. Žilo zde 537 římských katolíků, 210 evangelíků a 5 příslušníků Církve československé husitské.\n\nObec se nečlení na místní části, má jediné katastrální území pojmenované Horní Dubenky, na němž se nacházejí 3 základní sídelní jednotky – Horní Dubenky, Janštejn a Olší. Horní Dubenky jsou členem Místní akční skupiny Via rustica.\n\nObec má devítičlenné zastupitelstvo, v jehož čele stojí starosta Jan Lapeš.\n\nV obci sídlí firmy EUREST, spol. s r.o., Sklárna Janštejn, s.r.o., LERYO spol. s r.o., V V sat s.r.o., IMBAU, spol. s r.o., VYSOČINA, spol. s r.o., D.P.E. – Technology Glass Furnace – Italy s.r.o., pobočka České pošty a obchod Jednota, spotřební družstvo v Kamenici nad Lipou. V obci je rodinný minipivovar Kozlíček a francouzská restaurace Bistrot de Papa. Obcí prochází silnice II. třídy č. 134 z Batelova do Panských Dubenek a komunikace III. třídy č. 13420 do Janštejna a č. 13418 do Jihlávky. Dopravní obslužnost zajišťuje dopravce ICOM transport. Autobusy jezdí ve směrech Počátky, Horní Vilímeč, Studená, Jihlávka, Třešť, Jihlava, Rohozná, Batelov a Lovětín. Obcí prochází cyklistické trasy Greenway ŘV z Kaliště, č. 5126 do Řásné a č. 5128 do Batelova a červeně značená turistická trasa z Jihlávky do Řásné a Naučná stezka Otokara Březiny.\n\nMateřskou školu navštěvovalo ve školním roce 2012/2013 25 dětí. Základní škola má dvě třídy pro 1.–5. ročník. Školu ve školním roce 2012/2013 navštěvovalo 17 žáků. Druhý stupeň děti absolvují v základní škole v Počátkách. V roce 2002 zde byla zřízena místní knihovna. Chadimův mlýn (čp. 33) slouží jako mlynářské muzeum. V obci působí Sbor dobrovolných hasičů Horní Dubenky a Honební společenstvo Horní Dubenky, v obci se také nachází fotbalové a volejbalové hřiště.\n\n\n\n"}
{"id": "124213", "url": "https://cs.wikipedia.org/wiki?curid=124213", "title": "Lipová (okres Cheb)", "text": "Lipová (okres Cheb)\n\nObec Lipová (německy \"Lindenhau\") se nachází v okrese Cheb v Karlovarském kraji, přibližně 10 km jihovýchodně od Chebu. Žije zde obyvatel.\n\nPrvní písemná zmínka o obci pochází z roku 1785. Ke dni 29. srpna 2008 zde žilo 669 obyvatel.\n\n\nKolem obce vede železniční trať Plzeň – Cheb se zastávkou \"Lipová u Chebu\".\n\n\n"}
{"id": "124214", "url": "https://cs.wikipedia.org/wiki?curid=124214", "title": "Kostelecké Horky", "text": "Kostelecké Horky\n\nObec Kostelecké Horky () se nachází v okrese Rychnov nad Kněžnou, kraj Královéhradecký, která se nachází necelých 7 km severně od Chocně a 9 km jižně od Kostelce nad Orlicí. Žije zde  obyvatel. Obec má katastrální výměru 13,25 km². Kostelecké Horky jsou nejjižnější obcí v Královéhradeckém kraji. Obec je členem dobrovolného svazku Orlice a mikroregionu Brodec.\n\nHistorické osídlení v oblasti pochází již ze středověku, kdy zde stávala vodní tvrz Těšnov. První písemná zmínka o obci pochází z roku 1342. V obci se dochovalo několik staveb lidové architektury – venkovské chalupy, selský dvůr, dvě roubené sýpky a náboženské i přírodní památky. Stojí zde také zvonička se zvonkem a mariánský pomník obětem první světové války. Další pomník obětem první světové války se nachází na návsi.\n\nVýznamné okamžiky v historii obce:\n\nPro spodní část vsi je typická rozptýlená dvorcová zástavba v krajině, navazující kontinuálně na raný středověk.\n\nV obci se nachází venkovské informační centrum s malým muzeem, jehož expozice je věnována zajímavostem na Podorlické naučné stezce. Přímo naproti stojí Kozí dům, který byl rekonstruován pro potřeby Střediska ekologické výchovy Modrého domu v Kosteleckých Horkách.\n\n\nKostelecké Horky mají možnost přímého autobusového spojení směr Choceň (Kostelecké Horky > Choceň) .\n\n\n"}
{"id": "124215", "url": "https://cs.wikipedia.org/wiki?curid=124215", "title": "Vyšehořovice", "text": "Vyšehořovice\n\nObec Vyšehořovice (dříve \"Vyšerovice\", ) se nachází při potoce Výmola v okrese Praha-východ, kraj Středočeský. Rozkládá se 25 km východně od Prahy a 5 km jižně od Čelákovic. Žije zde obyvatel. Jihovýchodně od obce se nachází přírodní památka U skal.\n\nPrvní písemná zmínka o obci pochází z roku 1178, tedy z doby posledního roku vlády českého knížete Soběslava II., jenž ještě stihl darovat vyšehradské kapitule zdejší popluží, které dříve patřilo jinak blíže neznámému Vratišovi.\n\nZ následujícího 13. století se sice žádné zmínky nedochovaly, ale dle románských a gotických prvků dodnes patrných na zachovalém presbytáři původního kamenného kostela sv. Martina se lze domnívat, že někdy v této době byl tento kostel vystavěn. Stalo se tak pravděpodobně přičiněním právě vyšehradské kapituly, která zde ve středověku držela patronátní právo, tj. právo jmenovat faráře.\n\nPoměrně nebývale velké množství písemných pramenů se v souvislosti obcí začíná objevovat hned od století čtrnáctého. Z počátku se vážou k nejstarším doloženým majitelům zdejší tvrze, rodu vladyků z Vyšehořovic, kteří ve svém erbu nosili dubovou větev. Prvním známým členem tohoto rodu byl Havel z Vyšehořovic. Jeho syn Budislav působil v tehdy velmi vážené funkci veřejného notáře a byl rovněž klerik při svatovítské kapitule. Svou církevní kariéru dotáhl až na kaplana prvního pražského arcibiskupa Arnošta z Pardubic.\n\nKromě tvrze a kostela se dochovala v obci ještě jedna středověká stavba – je jí goticko-renesanční zvonice.\nDnes jsou tyto objekty v neutěšeném stavu, což platí zejména o zvonici a tvrzi, která se však postupně začíná opravovat. Loď starého kostela byla zbořena až v souvislosti s výstavbou nového barokního kostela v letech 1769–1770. Staré náhrobní kameny nacházející se v původním kostele však byly otesány a znovu použity jako stavební kámen při stavbě současného kostela.\n\nVyšehořovice bývaly slavné zejména díky těžbě. Již přinejmenším v době Karla IV. se západně od obce v prostoru mezi Vyšehořovicemi, Horoušany a Nehvizdy těžil kámen používaný na významných pražských stavbách jako chrám sv. Víta na Pražském hradě, Karlův most, mostecké věže, měšťanské domy, atd. Kamenictví zde živě žilo ještě v 19. století, kdy se odsud vozil kámen např. na mostní stavby v Poděbradech, Nymburce či Kralupech nad Vltavou, v roce 1869 bylo užití vyšehořovického pískovce zvažováno pro nosnou část obloukovité chodby Národního divadla, ale ve zkoušce relativní pevnosti se nakonec ukázal lepší pískovec žehrovický. V první polovině 20. století pak zde kamenické řemeslo již jen dožívalo. Zato ale v období mezi první a druhou světovou válkou proběhl obrovský boom těžby jílů, jejichž ložiska se zde exploatují dodnes.\n\nV místních lupcích se při těžbě kamene často odkrývaly význačné zkameněliny zejména pravěké flory, která zdejší naleziště mezi odborníky proslavila široko daleko. Do místních lomů jezdili již v 19. století „lovit“ nejvýznamnější vědci (včetně těch z ciziny). Dnes některé tyto zdejší fosílie lze obdivovat v expozicích Národního muzea i jinde.\n\nJeště v 19. století se ve vsi nacházely dva rybníčky. Menší na návsi, který se do dnešní doby dochoval ve své vybetonované podobě požární nádrže, a ve kterém místní sedláci v dobách, kdy byl přístup do vody ještě pozvolný, plavívali své koně. Větší při dnešní „ulici“ Na Ohradě, který však byl zrušen. Oba rybníky byly propojeny stružkou, která dále odtékala podél silnice dolů směrem k Župavě, kde se vlévala do Výmoly.\n\nMezi světovými válkami se zde lidé živili krom povolání spojených s těžbou kamene či jílu zejména zemědělstvím a taktéž někteří provozovali různé živnosti – např. kovář, pekař, řezník, kolář, obuvník, holič, apod. Uživily se tu tři malé krámky se smíšeným zbožím a dvě hospody (Kubrychtova a Novákova).\n\nTaké Vyšehořovice jako kterákoli jiná obec má své pověsti a příběhy se vztahem k její historii a životu. Nejznámější místní pověst, která se mezi lidmi vypráví z generace na generaci, je příběh o „loupeživém rytíři Vyšehořovi“. Toto vyprávění má skutečný reálný podklad v postavě majitele zdejší tvrze z počátku 16. století Jaroše z Vyšehořovic, který využíval svých kontaktů v Praze, kde získával informace o plánovaných cestách pražských kupců se zbožím a penězi skrze zdejší kraj, a prostřednictvím svého spojení s jinými peněz a majetku chtivými osobami, se podílel na jejich okrádání a loupežných přepadech. Pražští měšťané však Jaroše nakonec lapili a popravili. V myslích zdejších lidí ovšem povědomí o této postavě zůstalo, i když ve zkreslené romantizované představě.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vyšehořovice \"(530 obyvatel, katolický kostel)\" byly v roce 1932 evidovány tyto živnosti a obchody: 2 hostince, kapelník, 2 kováři, 3 lomy, 2 obchody s ovocem a zeleninnou, 3 rolníci, řezník, 3 obchody se smíšeným zbožím, Spořitelní a záložni spolek, 2 trafiky, truhlář.\n\nVe vsi Kozovazy \"(200 obyvatel, samostatná ves se později stala součástí Vyšehořovic)\" byly v roce 1932 evidovány tyto živnosti a obchody: výroba brusů, hostinec, kovář, mlýn, obchod s ovocem a zeleninou, pekař, 6 rolníků, sadař, 2 obchody se smíšeným zbožím, trafika, truhlář.\n\n\n\nDopravní síť\n\nVeřejná doprava 2011\n\n"}
{"id": "124216", "url": "https://cs.wikipedia.org/wiki?curid=124216", "title": "Loukovec", "text": "Loukovec\n\nObec Loukovec se nachází v okrese Mladá Boleslav, kraj Středočeský. Rozkládá se asi dvacet kilometrů severovýchodně od Mladé Boleslavi a šest kilometrů severovýchodně od města Mnichovo Hradiště. Žije zde obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Loukovec s 448 obyvateli v roce 1932 byly evidovány tyto živnosti a obchody: brusírna drahokamů, holič, 3 hostince, kovář, krejčí, 2 obuvníci, 3 velkoobchody s ovocem a zeleninou, řezník, výroba skleněného zboží, 2 obchody se smíšeným zbožím, spořitelní a záložní spolek, obchod s hospodářskými stroji, trafika, truhlář, velkostatek.\n\n\n\nSilniční doprava\n\nObcí prochází silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice \"Loukov u Mnichova Hradiště\" ve vzdálenosti 3 km ležící na trati 070 v úseku z Mladé Boleslavi do Turnova.\n\nAutobusová doprava\n\nV obci zastavovaly v pracovních dnech května 2011 autobusové linky Mnichovo Hradiště-Loukovec,Hubálov \"(1 spoj tam)\" a Mnichovo Hradiště-Loukov-Příšovice \"(5 spojů tam i zpět)\" , Turnov-Mnichovo Hradiště \"(2 spoje tam, 3 spoje zpět)\" .\n\n"}
{"id": "124220", "url": "https://cs.wikipedia.org/wiki?curid=124220", "title": "Nová Ves u Mladé Vožice", "text": "Nová Ves u Mladé Vožice\n\nObec Nová Ves u Mladé Vožice () se nachází v okrese Tábor v Jihočeském kraji. Žije v ní obyvatel. Obcí protéká Novoveský potok, který je levostranným přítokem řeky Blanice.\n\nPrvní písemná zmínka o obci pochází z roku 1257.\n\n\n\n"}
{"id": "124221", "url": "https://cs.wikipedia.org/wiki?curid=124221", "title": "Strašín", "text": "Strašín\n\nObec Strašín (, zastarale a lidově \"Strašeň\") se nachází v okrese Klatovy v Plzeňském kraji. Žije zde obyvatel.\n\nPrvní písemná zmínka o obci pochází z roku 1254.\n\nVe vsi se nachází pět kulturních památek:\nDalší památky:\nPři jižním okraji obce leží přírodní památka Mrazové srázy u Lazen, severozápadně od obce se nachází přírodní památka Strašínská jeskyně a severovýchodně přírodní rezervace Na Volešku.\n\nMadoně Strašínské byla zasvěcena 38. kaple Svaté cesty z Prahy do Staré Boleslavi, která byla založena v letech 1674 – 1690.\n\n\n\"Základní sídelní jednotky\"\n\n"}
{"id": "124222", "url": "https://cs.wikipedia.org/wiki?curid=124222", "title": "Smilovy Hory", "text": "Smilovy Hory\n\nObec Smilovy Hory () se nachází v okrese Tábor, kraj Jihočeský. Žije zde obyvatel.\n\nPrvní neděli po 15. červenci se zde koná pouť. Autobusové spojení je ve směru do Mladé Vožice a do Pacova.\n\nPrvní písemná zmínka o obci pochází z roku 1334.\n\n\nAreál ve Smilových Horách nabízí ubytování v turistické ubytovně a penzionu. Penzion nabízí 21 lůžek a ubytovna 28 lůžek.\n\n\n"}
{"id": "124223", "url": "https://cs.wikipedia.org/wiki?curid=124223", "title": "Chvalatice", "text": "Chvalatice\n\nObec Chvalatice (německy \"Chwalatitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1498.\n\nDo roku 2014 zastával funkci starosty Petr Bartes, od roku 2014 je starostou Mojmír Adam.\n\n\n\n"}
{"id": "124224", "url": "https://cs.wikipedia.org/wiki?curid=124224", "title": "Orlovice", "text": "Orlovice\n\nObec Orlovice se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1328.\n\nV obci k počátku roku 2016 žilo celkem 322  obyvatel. Z nich bylo 163  mužů a 159 žen. Průměrný věk obyvatel obce dosahoval 42,6% let. Dle Sčítání lidu, domů a bytů provedeném v roce 2011, kdy v obci žilo 310  lidí. Nejvíce z nich bylo (15,8%) obyvatel ve věku od 0 do 14  let. Děti do 14 let věku tvořily 15,8% obyvatel a senioři nad 70 let úhrnem 11,9%. Z celkem 261  občanů obce starších 15 let mělo vzdělání 39,1% střední vč. vyučení (bez maturity). Počet vysokoškoláků dosahoval 5,4% a bez vzdělání bylo naopak 0,4% obyvatel. Z cenzu dále vyplývá, že ve městě žilo 133 ekonomicky aktivních občanů. Celkem 88,7% z nich se řadilo mezi zaměstnané, z nichž 75,9% patřilo mezi zaměstnance, 3,8% k zaměstnavatelům a zbytek pracoval na vlastní účet. Oproti tomu celých 53,5% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 105 obyvatel obce (což je 33,9%), se hlásilo k české národnosti. Dále 100 obyvatel bylo Moravanů a 2 Slováků. Celých 136 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "124225", "url": "https://cs.wikipedia.org/wiki?curid=124225", "title": "Valtrovice", "text": "Valtrovice\n\nObec Valtrovice (dříve \"Valtrubice\", německy \"Waltrowitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1307.\n\nV roce 1948 byla ke katastrálnímu území Valtrovic přičleněna většina plochy zrušeného katastru Moskovice Pustina, která tvoří severozápadní část dnešního valtrovického katastru. Název Moskovice (též Mostkovice) pochází od středověké vesnice, která se v těchto místech nacházela a která později zanikla (jako pustá je uváděna v 16. století). Jméno však zůstalo zachováno v označení polní tratě a v josefinské době přešlo na nově vzniklé katastrální území.\n\n\n\n"}
{"id": "124226", "url": "https://cs.wikipedia.org/wiki?curid=124226", "title": "Hostěrádky-Rešov", "text": "Hostěrádky-Rešov\n\nObec Hostěrádky-Rešov se nachází v okrese Vyškov v Jihomoravském kraji. Žije zde obyvatel. Původně se jednalo o dvě samostatné obce, Malé Hostěrádky a Rešov.\n\nPrvní písemná zmínka o Malých Hostěrádkách pochází z roku 1270. Rešov vznikl v jejich těsné blízkosti v důsledku raabizace roku 1787 parcelací pozemků hostěrádeckého dvora olomouckého arcibiskupství. Vznikla zde osada, pojmenovaná podle posledního správce dvora, pana Resche, z níž se později stala samostatná obec s vlastním katastrálním územím. Podle indikačních skic z roku 1826 byla zástavba obou obcí urbanisticky naprosto spojená již tehdy.\n\nV roce 1913 se obě obce sloučily v jednu s názvem Hostěrádky-Rešov. Ke 31. květnu 2011 nabyla účinnosti změna katastrální hranice s městem Újezd u Brna, uskutečněná na základě společné dohody obou obcí ze dne 13. července 2010.\n\nV obci k počátku roku 2016 žilo celkem 848  obyvatel. Z nich bylo 419  mužů a 429 žen. Průměrný věk obyvatel obce dosahoval 42,1 % let. Dle Sčítání lidu, domů a bytů provedeném v roce 2011, kdy v obci žilo 813  lidí. Nejvíce z nich bylo (16,5 %) obyvatel ve věku od 30 do 39  let. Děti do 14 let věku tvořily 12,4 % obyvatel a senioři nad 70 let úhrnem 8 %. Z celkem 712  občanů obce starších 15 let mělo vzdělání 39 % střední vč. vyučení (bez maturity). Počet vysokoškoláků dosahoval 8,6 % a bez vzdělání bylo naopak 0,7 % obyvatel. Z cenzu dále vyplývá, že ve městě žilo 406 ekonomicky aktivních občanů. Celkem 91,4 % z nich se řadilo mezi zaměstnané, z nichž 70 % patřilo mezi zaměstnance, 2,5 % k zaměstnavatelům a zbytek pracoval na vlastní účet. Oproti tomu celých 46,5 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 367 obyvatel obce (což je 45,1 %), se hlásilo k české národnosti. Dále 235 obyvatel bylo Moravanů a 5 Slováků. Celých 355 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "124227", "url": "https://cs.wikipedia.org/wiki?curid=124227", "title": "Horní Břečkov", "text": "Horní Břečkov\n\nObec Horní Břečkov (německy \"Ober Fröschau\") se nachází 12 km zsz. od Znojma, v okrese Znojmo v Jihomoravském kraji. Žije zde obyvatel.\n\nPrvní historická zmínka o Horním Břečkově pochází z 28. září 1323.\n\n\n\n\n"}
{"id": "124228", "url": "https://cs.wikipedia.org/wiki?curid=124228", "title": "Křídlůvky", "text": "Křídlůvky\n\nObec Křídlůvky (německy \"Klein Grillowitz\") se nachází v okrese Znojmo, v Jihomoravském kraji. Žije zde obyvatel.\n\nPrvní písemná zmínka o obci pochází z roku 1255.\n\nDo roku 2014 zastával funkci starosty Antonín Pacík, od roku 2014 vykonává funkci starostky Blanka Fučíková.\n\n\n\n"}
{"id": "124230", "url": "https://cs.wikipedia.org/wiki?curid=124230", "title": "Kubšice", "text": "Kubšice\n\nObec Kubšice (německy \"Gubschitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1353.\n\n\n\n"}
{"id": "124231", "url": "https://cs.wikipedia.org/wiki?curid=124231", "title": "Němčičky (okres Znojmo)", "text": "Němčičky (okres Znojmo)\n\nObec Němčičky () se nachází v okrese Znojmo v Jihomoravském kraji. Obec se rozprostírá v údolí plném zeleně. Zdobí jí především listnaté stromy, přes náves protéká malý potok. V současné době je rozloha katastru obce 495 ha a žije zde obyvatel.\n\nPravěké osídlení je doloženo v neolitu. První písemná zmínka o obci pochází z roku 1350. V roce 1911 byl v obci založen sbor dobrovolných hasičů.\n\nZajímavými kulturními památkami v obci je kaplička se sochou sv. Václava a socha sv. Vendelína v parku. U lesíka 1½ km východně od obce se nachází pomník posádce sestřeleného letounu RAF.\n\n\n"}
{"id": "124232", "url": "https://cs.wikipedia.org/wiki?curid=124232", "title": "Krhovice", "text": "Krhovice\n\nObec Krhovice (německy \"Gurwitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1294.\n\n\n\n"}
{"id": "124233", "url": "https://cs.wikipedia.org/wiki?curid=124233", "title": "Hrabětice", "text": "Hrabětice\n\nObec Hrabětice (německy \"Grafendorf\") se nachází na jihovýchodě okresu Znojmo při hranici s rakouskou spolkovou zemí Dolní Rakousko, poblíž železniční trati do nedalekého Hevlína. Okrajovou částí katastru obce protéká řeka Dyje. Žije zde obyvatel. Uprostřed obce, která je rovinatá, se nachází obecní úřad i zdejší kostel sv. Antonína, naopak na západě katastru obce při katastrální hranicí se sousedním Šanovem se nachází místní hřbitov.\n\nPrvní písemná zmínka o obci pochází z roku 1417. Na přelomu let 1974 a 1975 byla k obci připojena moderní parcela č. 6181, patřící do té doby k Dolním Rakousům.\n\nV obci se každoročně v měsíci červnu pořádají tradiční \"Hrabětické hody\".\n\n\n\n"}
{"id": "124235", "url": "https://cs.wikipedia.org/wiki?curid=124235", "title": "Podbřežice", "text": "Podbřežice\n\nPodbřežice (dříve Pobeřice) jsou obec ležící v jihozápadní části okresu Vyškov v Jihomoravském kraji. Nacházejí se 12 km jihozápadně od města Vyškov u silnice z Komořan do Dražovic pod kopcem Křibem v nadmořské výšce 250–270 m. n. m. Obec je půdorysně protáhlá náves otevírající se směrem na jihozápad, protéká jí Podbřežický potok ústící do potoka Dražovického. V roce 1964 byly k obci připojeny Komořany. Od roku 1990 jsou Podbřežice opět samostatnou obcí.\n\nObec je poprvé připomínána v listinách o patronátu nad kostelem sv. Petra a Pavla z roku 1348. V Podbřežicích stojí novogotický filiální kostel sv. Petra a Pavla z roku 1907. Dnešní obec je součástí mikroregionu Rakovec. Žije zde obyvatel. V obci je několik podnikatelských subjektů zaměřených převážně na zemědělství a řemeslné práce.\n\nPrvní písemná zmínka o obci pochází z 28. května a 14. června roku 1348, kdy se v listinách mluví o patronátu nad kostelem sv. Petra a Pavla, který přešel na olomouckou kapitulu. Ves se ve 14. století nazývala Pobeřice. Roku 1387 Majnuš z Melic vložil vlastnické právo obce Mikšíkovi z Ojnic. Jeho nástupce a dědic Znata z Ojnic zemřel roku 1406 a statek tak připadl odúmrtním právem markrabímu Joštovi, jenž Podbřežice přenechal Ješku Lajlochovi ze Štítovic a ten roku 1407 Hanušovi z Divic. Biskupské léno v Podbřežicích drželi od roku 1365 postupně Majnuš z Melic, Jan Bílý a Dětoch z Lilče. Roku 1437 držel léno podbřežické Beneš ze Zvonovic a po něm Přeclav z Petrovic. Dalším lenním pánem byl roku 1527 Ctibor Vranovský z Vranova, jenž je prodal roku 1535 Hynkovi z Počenic a poté Václav z Počenic prodal celé léno olomoucké kapitule. Roku 1568 byly Podbřežice již v majetku olomouckého biskupství a roku 1572 byly navráceny zpět olomoucké kapitule.\n\nPodbřežice byly državou olomoucké kapituly až do 18. století. Starý gotický kostelík byl roku 1773 zbořen (stával nad obcí uprostřed hřbitova) a roku 1800 byl postaven kostel sv. Petra a Pavla zbořený roku 1905 (trpěl sesuvy půdy). Nový novogotický filiální kostel sv. Petra a Pavla byl postaven v roce 1907 (stojí uprostřed obce). Roku 1834 převážná část vsi vyhořela. V roce 1866 obyvatele obce postihla cholera, na kterou jich 41 zemřelo. 24. května 2007 vyhořel zemědělský objekt (původní kravín). Elektrifikace obce proběhla roku 1921, v roce 1957 bylo založeno zemědělské družstvo. Základní škola je v obci od roku 1877, předtím děti chodily do školy v Dražovicích. Nová modernější škola byla postavena v letech 1914 až 1924 (stavba byla přerušena kvůli válce). Od roku 2003 má obec nový obecní znak a prapor, jenž vychází z církevních dějin obce a vztahu ke kapitule olomoucké.\n\nV obci k počátku roku 2016 žilo celkem 249 obyvatel. Z nich bylo 120 mužů a 129 žen. Průměrný věk obyvatel obce dosahoval 40,3% let. Dle Sčítání lidu, domů a bytů provedeném v roce 2011, kdy v obci žilo 235 lidí. Nejvíce z nich bylo (15,3%) obyvatel ve věku od 0 do 14 let. Děti do 14 let věku tvořily 15,3% obyvatel a senioři nad 70 let úhrnem 10,2%. Z celkem 199 občanů obce starších 15 let mělo vzdělání 47,7% střední vč. vyučení (bez maturity). Počet vysokoškoláků dosahoval 3,5% a bez vzdělání bylo naopak 0,5% obyvatel. Z cenzu dále vyplývá, že ve městě žilo 101 ekonomicky aktivních občanů. Celkem 81,2% z nich se řadilo mezi zaměstnané, z nichž 60,4% patřilo mezi zaměstnance, 1% k zaměstnavatelům a zbytek pracoval na vlastní účet. Oproti tomu celých 52,8% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 124 obyvatel obce (což je 52,8%), se hlásilo k české národnosti. Dále 31 obyvatel bylo Moravanů a 2 Slováků. Celých 108 obyvatel obce však svou národnost neuvedlo. Z celkového počtu obyvatel se jich k víře hlásí 118 – k římskokatolické církvi 102 věřících.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je součástí Jihomoravského kraje a svou polohou náleží k okresu Vyškov. V místních volbách je voleno 7 členů obecního zastupitelstva, kteří poté ze svých řad vybírají pětičlennou obecní radu, která je ze své činnosti odpovědná celému obecnímu zastupitelstvu. Ti pak dále volí ze svého středu starostu a místostarostu. Při volbách do obecního zastupitelstva na funkční období 2006–2010 ve dnech 20. a 21. října 2006 byla v Podbřežicích volební účast 66,29% s následujícími výsledky (obecní radu později vytvořili zástupci Nezávislých kandidátů):\n\nŠkola (česká jednotřídka) byla založena a první školní vyučování započato v roce 1877, do té doby děti navštěvovali školu v Dražovicích. Tuto starou školu v Podbřežicích navštěvovalo až 80 dětí a přestala svou kapacitou stačit, proto obecní zastupitelstvo rozhodlo postavit školu novou. Se stavbou se započalo roku 1914. Během první světové války byla stavba školy přerušena a dokončení se dočkala až v roce 1924. Školní výuka v obci byla ukončena v roce 1974. Dnes již v Podbřežicích škola nefunguje. Mateřská škola v obci není, proto děti předškolního věku dojíždí do Komořan, popř. do Rousínova.\n\nV obci je filiální kostel svatého Petra a Pavla. Obec je tak přifařena do farnosti Rousínov u Vyškova. Kostel se nachází v centrální části obce.\n\nPro konání kulturních akcí je možné využívat malý sál v bývalé podbřežické škole, která též slouží jako sídlo obecního úřadu a místní lidové knihovny. V obci není žádný sportovní areál. Ke sportovnímu vyžití slouží malá tělocvična v bývalé škole a malé travnaté hřiště.\n\nV obci se nachází areál bývalého zemědělského střediska, jenž v dnešní době zemědělským účelům již neslouží a je využíván firmou na zpracování a využití odpadů.\n\nKatastrem obce prochází krátký úsek dálnice D1. Dopravní napojení je zajištěno silnicí III/0479, která spojuje silnici III/0478 (Komořany–Dražovice) s obcí. V obci je vybudována jedna autobusová zastávka. Autobusovou dopravu zajišťuje jeden linkový spoj z Brna do Bučovic. Tento spoj je součástí Integrovaného dopravního systému Jihomoravského kraje.\n\nNa katastrálním území Podbřežic se nalézá celkem 35 podnikatelských subjektů. Z této hospodářské činnosti převládá obchod, průmysl a stavebnictví.\n\n\nObec je též spojena s narozením řady významných osobností. K nejznámějším patří zasloužilý lékař a generálmajor MUDr. Václav Burian, pedagog Matěj Chládek, malíř Ondřej Vítek (jenž míval pod původním kostelem kryptu), autor přírodovědných učebnic Antonín Grác či Václav Haizler-Havlíček, rotný jenž v roce 1943 padl v bitvě u Sokolova poblíž Kyjeva.\n\nObec Podbřežice není díky zemědělskému charakteru s velkými plochami polí příliš turisticky atraktivním místem. Krátkodobým cílem v obci jsou zejména památkově hodnotné prostory a církevní objekty. Přes obec nevede žádná turistická značka. Na území katastru se nachází geologická a paleontologická lokalita Mechovkový útes (\"Štogrunty\"). Lze zde nalézt fosílie mechovek, řas a mlžů z prehistorických dob.\n\nSvazek obcí mikroregionu Rakovec byl zaregistrován 12. března 2003 a tvoří jej celkem 6 obcí: Habrovany, Komořany, Olšany, Podbřežice, Rousínov, Tučapy. Předmětem činnosti tohoto svazku obcí je vzájemná pomoc při řešení samosprávných, kulturních, environmentálních i hospodářských problémů a získávání finančních prostředků na podporu cestovního ruchu a projektů v regionu. Sídlem svazku obcí byl ustanoven Městský úřad v Rousínově. Nejvyšším orgánem svazku obcí je valná hromada, poté správní rada, dozorčí rada a nakonec jednatel.\n\n\n\n"}
{"id": "124236", "url": "https://cs.wikipedia.org/wiki?curid=124236", "title": "Žerotice", "text": "Žerotice\n\nObec Žerotice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1253.\n\n\n\n"}
{"id": "124238", "url": "https://cs.wikipedia.org/wiki?curid=124238", "title": "Branišovice", "text": "Branišovice\n\nBranišovice (německy \"Frainspitz\", případně \"Frainspitz-Weinberg\") jsou obec v okrese Brno-venkov v Jihomoravském kraji. Nacházejí se v Dyjsko-svrateckém úvalu asi 7 kilometrů jihozápadně od Pohořelic. Žije zde obyvatel. Sousedními obcemi jsou Vlasatice, Pohořelice, Šumice v okrese Brno-venkov a Olbramovice a Trnové Pole v okrese Znojmo. Součástí Branišovic je také původně samostatná vesnice Vinohrádky, k jejich sloučení došlo roku 1848. Jedná se o vinařskou obec ve Znojemské vinařské podoblasti (viniční trať Vinohrady).\n\nPrvní písemná zmínka o Branišovicích pochází z roku 1222. Prvním doloženým majitelem vsi byla staroboleslavská kapitula, která ji odprodala dolnokounickému klášteru Rosa Coeli. Kounický probošt následně roku 1326 prodal ves královně Elišce Rejčce pro nově založený starobrněnský klášter. V jeho vlastnictví zůstaly Branišovice až do roku 1782.\n\nPřed třicetiletou válkou přešla většina obyvatelstva k protestantskému náboženství, v průběhu války však ves úplně zpustla a nežil tam nikdo. Nové osídlování (na přání kláštera coby majitele) začalo až o téměř třicet let později. Z této doby jsou také známy nejstarší dochované obecní pečetě s vodním ptákem, jež se staly předlohou současnému znaku. Nové osídlování skončilo v roce 1749, v této době jsou všechny staré domy osazeny a jedenáct nově vystavěno. Od té doby je obyvatelstvo opět většinově katolické. Nově byl také vystaven válkou poničený kostel svatého Vavřince a socha Jana Nepomuckého. V roce 1773 byla v obci založena první škola. Na významu obci dodala i výstavba císařské silnice na počátku 19. století, vedoucí v těsné blízkosti vsi (dnes silnice I/53).\n\nKdyž Josef II. zrušil v roce 1782 starobrněnský klášter, ustavilo se z jeho majetku malé branišovické panství, po nějž spadaly i některé okolní obce. Celý soubor statků koupil v roce 1807 Karel Josef Lichtenstein. Už dříve je na jižním okraji obce vystavěn malý zámeček sloužící jako správní budova místního statku.\n\nV roce 1783 vznikla v těsném sousedství západně od Branišovic nová malá osada Vinohrádky (\"Klein Weinberg\"). Vinohrádky byly vždy spjaté s Branišovicemi, byly k nim od počátku přiškoleny i přifařeny. Původní osídlenci byli Češi. V důsledku postupné germanizace se i branišovické obyvatelstvo poněmčilo a na konci 19. století bylo téměř kompletně německé. Českou menšinu tvořili především zemědělští dělníci velkostatku přicházející z českojazyčných částí Moravy.\n\nPo vzniku politických a soudních okresů v roce 1850 spadaly Branišovic nejprve pod Moravský Krumlov. Když v roce 1901 vznikl soudní okres Pohořelice, přešly Branišovice společně s dalšími obcemi pod něj a pod politický okres Mikulov, k němuž příslušely až do konce čtyřicátých let 20. století.  \n\nBěhem první světové války odešlo mnoho místních mužů na frontu a čtyřicet se jich už nevrátilo. Po skončení bojů spadly Branišovice na krátkou dobu do území protestního německého státu Deutscheböhmen a byly součástí jedné z provincií. V meziválečné době přišel největší rozkvět vesnice, vzniklo a fungovalo mnoho spolků, byla založena česká škola a školka. Klidné německo-české soužití narušil až vznik Heinleinovy Sudetoněmecké strany a radikalizace. Po podepsání Mnichovské dohody spadly Branišovice do oblasti Sudet zabraných Třetí říší. Většina Čechů ze vsi v té době odešla.\n\nBranišovice velmi utrpěly v závěru druhé světové války. Během bojů bylo vybombardováno a zcela zničeno mnoho domů, včetně kostela svatého Vavřince, který téměř kompletně vyhořel. Vážně poškozena byla také budova školy. Německé obyvatelstvo bylo ze strany sovětských vojáků i českých partyzánů ponižováno a týráno. Brzy na to začali do obce přicházet novoosídlenci z různých koutů Moravy a také čeští reemigranti z Volyně. Ti často žili ve společné domácnosti s Němci, kteří pro ně pracovali, než byli vysídleni.\n\nPůvodní německé obyvatelstvo bylo vysídleno v průběhu roku 1946 mikulovskými transporty. První léta po válce se nesla ve znamení nejnutnějších oprav, ať už kostela, školy nebo vlastních domů. Až později se dařilo obec znovu rozvíjet – bylo vybudováno nové fotbalové hřiště, zemědělské družstvo, budovy Jednoty, Šlechtitelské stanice a kulturního domu.\n\nModerní osídlení obce bylo většinově německé, respektive se jednalo o poněmčené Čechy, o čemž svědčí vysoký výskyt původních českých příjmení. Ke germanizaci došlo zřejmě vlivem okolního prostředí, ves ležela na hranici českého a německého etnického prostoru. Germanizace byla na sklonku 19. století takřka úplná – v roce 1900 se k české národnosti ze 473 obyvatel Branišovic přihlásilo jen 61 lidí. Českou menšinu tvořili především nově příchozí dělníci z různých částí Moravy (ale i Slovenska), kteří pracovali na zdejších statcích. Tito Češi žili jen v Branišovicích, Vinohrádky byly kompletně německé. Vyznáním byla většina obyvatel katolická. Počet Čechů se zvýšil až po vzniku Československé republiky, kdy v obci vznikly české instituce jako škola a školka. Po mnichovské krizi většina českých obyvatel odešla. V souvislosti s poválečným vysídlením československých Němců přišli do Branišovic noví osídlenci z Moravy a také reemigranti z Volyně. Vysídlením téměř sedmi set Němců počet obyvatel obce značně klesl a pozvolna začal stoupat až koncem 20. století.\n\nBranišovice jsou typickou jihomoravskou zemědělskou vsí (86 % katastru tvoří zemědělská půda) s velmi malým zalesněním a mají také dlouholetou šlechtitelskou stanici, kde se kříží nové druhy obilí. Šlechtitelská stanice je v současné době součástí francouzské firmy RAGT. Vinařství a ovocnářství je zastoupeno méně. V katastru obce se nacházejí celkem tři rybochovné rybníky – Horní rybník, Dolní rybník, obnovené po druhé světové válce, a malý rybníček Kačák. Všechny napájí Olbramovický potok protékající středem obce a tvořící přirozenou hranici mezi bývalými obcemi Branišovice a Vinohrádky.\n\nOd roku 2015 má obec kompletní splaškovou kanalizaci a čističku odpadních vod společně s Olbramovicemi a Bohuticemi.\n\nV obci se nachází jeden hostinec, obchod s potravinami, ubytovna a zážitková středověká krčma s hotelem. Dále pošta a díky blízkosti silnice I. třídy i čerpací stanice. Podle registru ekonomických subjektů je v Branišovicích celkem 59 podnikatelských subjektů. Největším je kamionová spediční firma. Branišovice nemají stálou lékařskou ordinaci, místní musejí dojíždět do okolních měst.\n\nObec leží u silnice I/53 a prochází jí silnice II/396. Hromadná doprava v obci funguje prostřednictvím autobusů, obec má frekventované přímé spojení se Znojmem a Brnem.\n\nJedinou vzdělávací institucí je mateřská škola, základní škola byla v obci zrušena v roce 1983 a místní školáci od té doby dojíždějí do školy v sousedních Olbramovicích nebo Pohořelicích. Školka sídlí v budově obecního úřadu, kam se před počátkem 21. století přestěhovala z budovy bývalé fary.  \n\nV obci působí mnoho místních spolků a sdružení – dobrovolní hasiči, myslivci, chovatelé, rybáři, vinaři Sokol, sdružení maminek, klub důchodců a folklórní sdružení Branišovická chasa, které organizuje místní svatovavřinecké hody, konající se na začátku srpna. Z dalších akcí lze jmenovat lampionový průvod, oslavy Dne osvobození, setkání jubilantů, masopust nebo vánoční koncert.\n\n\n\n\n"}
{"id": "124239", "url": "https://cs.wikipedia.org/wiki?curid=124239", "title": "Sobůlky", "text": "Sobůlky\n\nSobůlky ( ) jsou obec v okrese Hodonín v Jihomoravském kraji, 3 km západně od Kyjova. Žije zde obyvatel. Obcí protéká Sobůlský potok. Od roku 2001 je členem Sdružení obcí Severovýchod, od roku 2002 Mikroregionu Babí lom. Každoročně kolem 11. listopadu na sv. Martina jsou v obci pořádány hody.\n\nÚzemí dnešní obce bylo osídleno nejpozději v 6. tisíciletí př. n. l. lidem tzv. Kultury s lineární keramikou. Archeologické nálezy dokládají osídlení i v následujících obdobích. První písemná zmínka o obci pochází z roku 1131, kdy je uváděna pod názvem \"Sobolkovici\". Od roku 1664 obec používala vlastní pečeť. V roce 1884 byl zřízen hřbitov. V letech 1894-1896 byla vybudována silnice ze Sobůlek k okresní silnici ze Strážovic do Kyjova. V roce 1899 byla přestavěna škola z roku 1794. Během první světové války zahynulo 18 občanů. V legiích bojovalo 15 mužů. V letech 1932–1936 byla v obci zavedena elektřina, a v roce 1935 znovu rozšířena škola. Ve druhé světové válce bojovali v zahraniční tři občané. Sobůlky byly osvobozeny rumunskou armádou 28. dubna 1945. V roce 1947 byla otevřena mateřská škola a zaveden místní rozhlas. Roku 2010 byla postavena tělocvična, která má sloužit i kulturním potřebám obce.\n\nZastupitelstvo obce má 9 členů. Voleb do zastupitelstva v říjnu 2010 se účastnilo 506 (tj. 69,6 %) voličů. Ve volbách zvítězilo místní uskupení \"Pro občany Sobůlek\" které získalo 26,44 % hlasů a 3 mandáty v zastupitelstvu, dále Sdružení nestraníků (24,8 %, 2 mandáty), Sdružení nezávislých kandidátů (20,67 %, 2 mandáty), KDU-ČSL (15,18 %, 1 mandát) a KSČM (12,9 %, 1 mandát). Starostou byl zvolen Zdeněk Pantlík a místostarostou Ing. František Svoboda, oba za Sdružení nestraníků.\n\nObec náleží do senátního obvodu č. 79 - Hodonín. Do roku 1960 patřila do okresu Kyjov.\n\nPři sčítání lidu v roce 2001 se 80 % obyvatel přihlásilo k české národnosti, 17,3 % k moravské. 64,7 % se hlásilo k Římskokatolické církvi, 26,6 % bylo bez vyznání a 7,3 % obyvatel vyznání neuvedlo. Průměrný věk byl 37,5 let.\n\nSobůlkami prochází autobusová linka č. 729660 z Kyjova do Uhřic a Dambořic. V roce 2013 ze dvou autobusových zastávek v obci jezdilo do Kyjova 17 přímých spojů v pracovní dny a 5 spojů přes víkend. Z Kyjova je přímé železniční spojení s Brnem po trati č. 340 (tzv. Vlárská dráha).\n\nSamotná obec se rozkládá kolem silnice III/0549, jižní neobydlenou části prochází silnice I/54 z Kyjova do Brna. V obci je začátek žlutě značené turistické cesty vedoucí přes Kyjov a Čeložnice do Koryčan (19 km) a je vhodnou cestou pro pěší do pohoří Chřiby. Zeleně značená trasa vede spíše polními cestami po obcích v Kyjovské pahorkatině.\n\n\n\nSobůlky jsou bohaté také, co se týče kultury. Kromě každoročních hodů, které se konají, kolem poloviny listopadu jsou pořádány plesy jako je Fotbalový ples, Školní ples a plesovou sezónu uzavírají \"ostatky\". Další kulturní akcí, která se koná, je košt vína. Můžete zde ochutnat nejrůznější vzorky vín od místních vinařů. Na začátku léta je pořádána akce Fotbalové slavnosti, kde se konají pouliční turnaje.\n\nNejvětší akcí, která se v této obci koná, jsou tradiční Martinské hody s věncem a káčerem. Tato událost trvá čtyři dny. Hody začínají povolením hodů od starosty, poté následuje hodová zábava. V sobotu jako tradičně stárci chodí po dědině a večer následuje hodová zábava s věncem. V neděli je uskutečněná Mše svatá a opět se chodí po dědině tentokrát s káčerem. Celé hody uzavírá další sobotu dozvuková zábava. Při této události jsou stárci a stárky oblečeny do tradičního kyjovského kroje.\n\n\n"}
{"id": "124240", "url": "https://cs.wikipedia.org/wiki?curid=124240", "title": "Pavlice", "text": "Pavlice\n\nObec Pavlice () se nachází v okrese Znojmo v Jihomoravském kraji. Žije zde obyvatel.\n\nOkolí Pavlic bylo osídleno už od pravěku. V roce 1930 zde objevil archeolog František Vildomec osídlení lidu kultury s lineární keramikou.\n\nPrvní písemná zmínka o obci pochází z roku 1252, kdy patřila k panství hradiště sv. Hypolita.\n\n\n\n\n"}
{"id": "124241", "url": "https://cs.wikipedia.org/wiki?curid=124241", "title": "Jiřice u Moravských Budějovic", "text": "Jiřice u Moravských Budějovic\n\nObec Jiřice u Moravských Budějovic () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1349. V roce 1964 byla obec sloučena se sousedním Hostimem. K 1. lednu 1991 se opět osamostatnila.\n\n\n\n"}
{"id": "124242", "url": "https://cs.wikipedia.org/wiki?curid=124242", "title": "Vranovská Ves", "text": "Vranovská Ves\n\nObec Vranovská Ves (německy \"Frainersdorf\") se nachází v okrese Znojmo v Jihomoravském kraji. Žije zde obyvatel.\n\nV obci se nachází hotel a u odpočívadla je motorest \"Ham-Ham\". V současnosti se na přilehlých pozemcích buduje velká, nová fotovoltaická elektrárna, která by měla přinést obci budoucí rozvoj a zvýšit zaměstnanost.\n\nTato malá obec je rozložena přímo u silnice vedoucí ze Znojma (směr Vídeň) do Jihlavy (směr Praha). Skládá se ze dvou částí, jimiž jsou vlastní Vranovská Ves a osada \"Hostěrádky\". Obec se nachází v těsném sousedství přírodního parku Jevišovka, jehož součástí je i Jevišovická přehrada, která je nejstarší přehradou ve střední Evropě. V parku je též známý rybník Jankovec.\n\nPrvní zmínka o místní části Hostěrádky je z roku 1360, samotná Vranovská Ves byla ale založena až roku 1662. V roce 1750 byla vybudována císařská cesta Znojmo–Praha a roku 1753 byl zahájen poštovní provoz. Vlastní pošta byla ve Vranovské Vsi založena o dva roky později. Roku 1804 byla postavena kaple sv. Stanislava.\n\nAž do roku 1806 byla Vranovská Ves (Frainersdorf) přiškolena k Pavlicím (Paulitz). V roce 1806 obec, sestávající z 24 stavení, zřídila první samostatnou školu s vyučovacím německým jazykem. Jako první známý učitel je uváděn Michael Obermann (1825–1864), do roku 1879 se zde vystřídalo šest učitelů, v letech 1879–1904 zde působil Ferdinand Oberhauer, po něm nastoupil v roce 1904 Franz Marek. Nevyhovující školní podmínky obec vyřešila v roce 1857 koupí nové školní budovy, do které se žáci po adaptaci přestěhovali ve školním roce 1891/92. Na přestavbu dvojtřídní školní budovy přispěl Německý školský spolek (Deutscher Schulverein) 5 000 korunami. Žáků přibývalo a v roce 1908 musela být jedna třída nouzově vyučována v privátním domě. Obecní žádosti o novou stavbu školní budovy c. k. ministerstvo školství 10. září 1908 vyhovělo. V roce 1910 započala obec se stavbou, Německý školský spolek přispěl na stavbu 6 000 korunami a 22. října 1911 se konalo slavnostní posvěcení nové trojtřídní školy. Další přestavba školy následovala v roce 1936.\n\n\n\n"}
{"id": "124245", "url": "https://cs.wikipedia.org/wiki?curid=124245", "title": "Legenda", "text": "Legenda\n\nLegenda (pochází z latinského \"legenda\", což znamená \"věci určené ke čtení\") je epický literární žánr, pojednávající o životě, smrti, mučení a zázracích určitého světce či mučedníka, příp. ostatků nebo svatého předmětu (legenda o sv. Kříži). V legendách se vyskytují zázraky a postavy křesťanské historie. V přeneseném smyslu může být i legenda o význačné osobě.\n\nPoužívá se též označení hagiografie, což je termín odvozený z řeckého \"hagios\" svatý a \"grafein\" psát. V některých jazycích je rozšířenější toto označení.\n\nLegendy popisovaly život světce, postupně však docházelo k vytváření obecných motivů, které pak byly přenášeny z jednoho světce na druhého, a život konkrétního světce tak byl mnohdy do velké míry zastřen. Na druhou stranu legendy poměrně věrně zachycují sociální prostředí.\n\nTento charakter je dán funkcí legendy, která sloužila především křesťanské výchově a propagaci světce, případně také k obhajobě některých jevů (v českém prostředí např. používání staroslověnštiny v bohoslužbě).\n\nHagiografie vznikla na sklonku antiky, když se klasická biografie rozšířila o prvky z bible (zvláště o líčení zázraků). Křesťanská legenda pak má své počátky v novozákonních evangeliích. Charakter legendy mají již Skutky apoštolů, nicméně stěžejním dílem, které určilo charakter hagiografie, jsou tzv. Pseudoklementina vyprávějící o skutcích apoštola Petra.\n\nLegendy byly většinou zprvu předávány ústně, později byly zapisovány, a to jak veršem, tak i prózou. Tvořily těžiště středověké umělecké tvorby a ve své době plnily účely liturgické i literární. Základní osou je vyprávění o narození, životě (\"vita\"), smrti (\"passio\"), přenesení ostatků (\"translatio\") a zázracích (\"miracula\") osoby, o které se soudilo, že se za své skutky dostala jistě do nebe. Nebylo však rozhodující, zda ona osoba byla oficiálně prohlášena za svatou či blahoslavena: kanonizace probíhala často na základě lidové úcty. Účelem legend bylo oslavit památku příkladných křesťanů a dát příklad k následování.\n\nLegendy v českých zemích vznikaly v období od 9. století, kdy se sem dostali s působením misionářů, do 14. století ve vzdělané duchovenské společnosti. Zásadní bylo působení svatých Cyrila a Metoděje, s jejichž jmény jsou první legendy vzniklé na našem území spojeny.\n\nPodle světců, o kterých legendy pojednávají, je lze rozdělit do pěti skupin:\n\n\n"}
{"id": "124246", "url": "https://cs.wikipedia.org/wiki?curid=124246", "title": "Navajo", "text": "Navajo\n\nNavajo může znamenat:\n\n\n\n"}
{"id": "124250", "url": "https://cs.wikipedia.org/wiki?curid=124250", "title": "Vieste", "text": "Vieste\n\nVieste je italské město ležící na poloostrově Gargano v provincii Foggia v kraji Apulie.\n\nMalé rybářské městečko s 13 963 obyvateli (stav k 31. prosinci 2010) žije především z turistiky, leží na pobřeží Jaderského moře. V okolí se nachází spousta olivových plantáží a kempů. Nejbližší velké město je hlavní město stejnojmenné provincie Foggia, je vzdáleno asi 2 hodiny jízdy autem. Každé druhé pondělí se zde koná trh, kromě toho se v přístavu nachází malý rybí trh.\n\n\"Počet obyvatel\"\n\n\n"}
{"id": "124252", "url": "https://cs.wikipedia.org/wiki?curid=124252", "title": "Nová Francie", "text": "Nová Francie\n\nNová Francie (francouzsky \"Nouvelle-France\") je označení pro území kolonizovaná Francií v Severní Americe v letech 1534-1761. Kolonizaci zahájil Jacques Cartier svými výzkumy zálivu svatého Vavřince. V době svého největšího rozmachu (1712, před Utrechtskou smlouvou) se Nová Francie členila na 5 kolonií (Kanada, Acadia, Hudsonův záliv, Newfoundland a Louisiana) a sahala od zálivu svatého Vavřince a Hudsonova zálivu až po Mexický záliv. V roce 1763 Francie odstoupila téměř veškeré zbývající území Nové Francie (s výjimkou ostrovů Saint Pierre a Miquelon) Velké Británii.\n\n\n"}
{"id": "124256", "url": "https://cs.wikipedia.org/wiki?curid=124256", "title": "Rainhard Fendrich", "text": "Rainhard Fendrich\n\nRainhard Jürgen Fendrich (* 27. února 1955 ve Vídni) je rakouský zpěvák, moderátor a herec. Patří k nejúspěšnějším představitelům takzvaného Austropopu.\n\n\n"}
{"id": "124259", "url": "https://cs.wikipedia.org/wiki?curid=124259", "title": "V žabím pyžamu", "text": "V žabím pyžamu\n\nV žabím pyžamu (anglicky \"Half Asleep in Frog Pajamas\", 1994, česky Argo 2002) je román, který napsal americký spisovatel Tom Robbins.\n\nKniha má několik hlavních hrdinů a dějem se prolínají jejich propletené osudy. Příběh se odehrává v Seattlu, rozběhne se a rozuzlí v pouhých čtyřech dnech. Děj začíná ve čtvrtek 5. dubna ve čtyři hodiny odpoledne a končí v pondělí 9. dubna v pět padesát ráno.\n\nGvendolína měla matku Američanku a otce Filipínce, který je rockový zpěvák nechvalné pověsti. Svým mírně exotickým vzhledem spíše trpí a má v sobě pořádný zmatek. Pracuje jako burzovní makléřka, ale práce se jí příliš nedaří. Ve chvíli, kdy burza zažije krach, se jí celý život hroutí, touží po materiálním přepychu, po dobrém společenském postavení, po pověstném americkém stylu života, ale její budoucnost je nejistá. Její přítel Belford si klidně odjede do Kalifornie hledat ztraceného opičáka Andrého a její nejlepší přítelkyně, kartářka Q-Jo, beze stopy zmizí.\n\nDo tohoto zmatku se Gvendolína setkává s Larry Diamondem, který také býval makléřem, ale nyní zkoumá rituály kmenů v africkém Timbuktu (město v Mali) a při tom hojně užívá halucinogeny. Zároveň trpí rakovinou konečníku a neodolatelně přitahuje všechny ženy, včetně Gvendolíny. Tito dva se setkají a jejich cesty se spojí. Vedou spolu sáhodlouhé filozofické diskuse o všem možném. Do toho všeho se naskytne určitá, ne příliš legální možnost, jak vyléčit Larryho rakovinu…\n\n"}
{"id": "124261", "url": "https://cs.wikipedia.org/wiki?curid=124261", "title": "Závod Zbraslav - Jíloviště", "text": "Závod Zbraslav - Jíloviště\n\nZávod Zbraslav – Jíloviště o poháry Elišky Junkové, města Zbraslavi a obce Jíloviště je mezinárodní závod jízdy historických vozidel do vrchu konaný každoročně první sobotu nového školního roku. Dopoledne předchází závodu přehlídka závodících vozidel na Zbraslavském náměstí, odpoledne od 13:00 odsud startují samotné jízdy do vrchu – trasa vede do cca 4 km vzdálené obce Jíloviště. Jde o nejstarší závod do vrchu na světě, první soutěž (tehdy ještě závodních vozů) se uskutečnila již v roce 1908.\n\nNovodobý závod Zbraslav-Jíloviště pořádá Veteran Car Club Praha od roku 1967.\n\n"}
{"id": "124262", "url": "https://cs.wikipedia.org/wiki?curid=124262", "title": "Círdan", "text": "Círdan\n\nCírdan je fiktivní postava ve světě Johna Ronalda Reuela Tolkiena. Patřil k zástupu Teleri a první generaci elfů, kteří procitl u jezera Cuiviénen. Nejprve chtěl odplout do Amanu, avšak v době, kdy Teleri čekali v Beleriandu, se Círdan spřátelil s Ossëm a jeho lid si zamiloval Moře, proto se rozhodli zůstat ve Falasu. Byl považován za nejmocnějšího z Moriquendi a patřil také mezi nejstarší elfy ve Středozemi.\n\nCírdan není jménem v pravém slova smyslu. Pravým jménem je Nowë, jméno ze staré quenijštiny, jehož význam je nejasný. Círdan znamená doslova „stavitel lodí“, což je přezdívka, již získal pravděpodobně jako pán Falasu. Podobně tedy, jako byl Ereinion Gil-Galad, jeho jménem je Nowë Círdan. Quenyjská forma jeho jména je Ciryatan. \n\nCírdanovi rodiče nejsou nikde jmenováni, stejně jako rodina. Jestli kdy nějakou měl, zřejmě zahynuli při pádu Brithombaru a Eglarestu. Círdan je jmenován příbuzným Elwëho Singolla, což napovídají také jeho stříbrné vlasy. Tato skutečnost z něj dělá příbuzného i Celeborna, Diorovy ženy Nimloth (a tím pádem také Elwing a Elronda), Olwëho z Labutích přístavů a jeho dcery Eärwen (manželky Finarfinovy).\n\nCírdan byl jedním z nejstarších Nelyar, praotců Teleri. Poté, co Elwë pozval Nelyar do Amanu, stal se jedním z (pravděpodobně těch nejvýznamnějších) Teleri. Círdan však do Amanu nikdy nedošel, neboť se spolu se svým lidem, Falathrim, usadil ve Falasu, kde se spřátelil s Ossëm. Círdan patrně někdy v té době získal své jméno. Zřejmě také uznal Thingolovu autoritu. V První bitvě byl Círdan obležen ve svých přístavech a Falas byl ztracen – naštěstí však Fëanor vstoupil do Středozemě a skřeti odtáhli pryč. Círdan se poté stal znovu pánem Falasu. \n\nCírdan, jakožto pán Falasu, se stal přítelem Finroda Felagunda. Na žádost Turgona nechal Círdan vystavit několik lodí, s žádostí o pomoc z Amanu. Roku 472 Círdan osvobodil obleženého Fingona ze Zálivu Drengist, ale již o rok později byly jeho Přístavy dobyty a Círdan uprchl na Ostrov Balar. Tam se k němu později připojily i družiny z Nargothrondu, vedeny kralevicem Gil-galadem. Zde také Círdan a Eärendil vystavěli loď Vingilot. Po Válce hněvu Círdan odmítl odplout do Avallonë, ale zůstal s Gil-galadem, Celebrimborem a Elrondem v Lindonu. Zde byl požádán, aby zůstal ve Středozemi a vedl elfské stavitele lodí, jejichž lodě odváželi Eldar do Valinoru. \nV druhém věku Círdan stále dlel s Gil-galadem v Lindonu. Círdan byl přítelem númenorejských králů, později věrných Númenorejců. Brzy po jeho zkutí také získal Naryu, jeden z Prstenů moci. Círdan se také zapojil do Války poslední aliance, a společně s Elrondem stál za Gil-galadem v jeho posledním boji se Sauronem. Poté společně přemlouvali Isildura, aby zničil Jeden prsten, ale Isildur je odmítl. Círdan se pak stal samotným pánem tenčícího se lindonského lidu.\n\nV počínajícím úpadku Arnoru získal Círdan do správcovství Elostirion, Bílé věže na západ od Kraje, kde se nacházel nejdůležitější palantír ve Středozemi, který hleděl na Tol Eressëa a Valinor. Je pravděpodobné, že Círdan jej používal, a tak věděl, kdo jsou Istari. Jednomu z nich, Mithrandírovi, Círdan věnoval svůj prsten. Ve třetím věku Círdan stále zůstával aktivní, mj. poslal vyslance na Elrondovu radu. Na konci věku vystavěl loď, na níž odpluli Elrond, Galadriel a Mithrandír. \nNa začátku čtvrtého věku Círdan stále ještě zůstával ve Středozemi. Později, zřejmě poté, co odpluli Legolas s Gimlim; a Celeborn s Elrondovými syny, vystavěl Círdan poslední loď, která kdy oplula do Amanu. Poté zřejmě zanikla Přímá cesta do Valinoru. V té době již byl Círdan zřejmě zdaleka nejstarším elfem ve Středozemi, a nejmoudřejší. S jeho odplutím také s definitivní platností začalo blednutí elfů a bylo dovršeno Panování lidí.\n\n"}
{"id": "124264", "url": "https://cs.wikipedia.org/wiki?curid=124264", "title": "Deltový sval", "text": "Deltový sval\n\nDeltový sval (lat. musculus deltoideus) je povrchově uložený plochý kosterní sval, který objímá ramenní kloub. Svým tvarem se podobá trojúhelníku, čímž připomíná řecké velké písmeno delta. U člověka má tvar části pláště kužele.\nJe rozepjatý mezi hřebenem lopatky (\"spina scapulae\"), klíční kosti a nadpažek lopatky (\"acromion\"). Upíná se nad polovinu pažní kostí na \"tuberositas deltoidea humeri\" a tvoří kulatou konturu ramene. Zvláště u mužů je místem k injekční aplikaci látek do svalu.\n\nU člověka má deltový sval tři části:\n\n\nSvalová vlákna všech tří částí se sbíhají a srůstají a tlustou šlachou se společně upínají na pažní kost v oblasti tuberositas deltoidea (deltová drsnatina pažní kosti) . Deltový sval je typickým mnohozpeřeným svalem.\n\nJednotlivé části mohou chybět. Vyskytují se svalové spojky se svaly okolními.\n\nZ hlediska vývoje se společně vyvíjí akromiální a klavikulární část, část spinální samostatně.\n\nSval jako celek udržuje klidovým napětím hlavici ramenního kloubu v jamce. Má-li jedinec obrnu, dochází ke spontánní luxaci (vykloubení) ramenního kloubu váhou končetiny).\n\nKlavikulární část (pars clavicularis) se podílí na předpažení (ventrální flexi) abdukci a vnitřní rotaci paže, akromiální část způsobuje upažení (abdukci paže) a hřebenová část (pars spinalis) se účastní na zapažení (extenzi) a zevní rotaci horní končetiny.\n\nSval je řízen z nervus axillaris z nervové pleteně pro horní končetinu \"plexus brachialis\". Kořenovou inervaci má tento nerv v pátém a šestém krčním obratli (C5 a C6).\n\nNaprostá většina savců má redukovanou klíční kost, někdy úplně chybí. Klavikulární část deltového svalu je proto redukována a stává se součástí kývače.\n"}
{"id": "124267", "url": "https://cs.wikipedia.org/wiki?curid=124267", "title": "Black metal", "text": "Black metal\n\nBlack metal je hudební styl, subkultura metalu, která vznikla v polovině 80. let 20. století.\n\nNámětem black metalu je hlavně temnota, mizantropie, často rozebírá stinné stránky lidské historie. I když mnoho kapel používá ve svých textech satanismus jako téma, jde spíše o metaforické vyjádření, které pramení z nenávisti vůči náboženstvím, církvím a jiným, z jejich pohledu, pochybným hodnotám.\n\nZatímco u death metalu se někdy používá podladění kytary o jeden až dva tóny (dominuje technika hry před melodikou), u black metalu je častější klasické ladění (dominuje melodika, snaha o minimalistické podání). Typickým rysem pro tento hudební žánr je zkreslený, chraplavý vokál - False Chord Scream, screaming a taky growling, jehož účelem je docílení děsivé atmosféry, evokující válečné pohanské zpěvy, jež měly původně za cíl zastrašení nepřítele. Někdy se setkáváme se složením kapely bez baskytary, pouze s jednou nebo dvěma elektrickými kytarami. Kromě klasického nástrojového obsazení (\"old school black metal\"), jsou od počátku devadesátých let často používaným nástrojem klávesy, případně zvukové vzorky (samply), dotvářející temnou atmosféru.\n\n\n\n\n\nNa rozdíl od jiných žánrů mnoho blackmetalových skupin nevystupuje na živo. Jedná se převážně o jednočlenné skupiny, které si vybraly kariéru bez živých vystupování. Mezi jejich přední zástupce patří Burzum, Darkthrone a Xasthur. Nicméně jiné jedno- nebo dvoučlenné skupiny (Satyricon, Nargaroth, Satanic Warmaster) účinkují často spolu s jinými hudebníky na živých vystoupeních.\n\nŽivá vystoupení jsou často obohacena o divadelní techniky a jevištní rekvizity anebo ohnivou show v podobě plivání ohně. Skupiny Mayhem,Gorgoroth, Cradle of Filth jsou velmi proslulé ve svých groteskních a kontroverzních jevištních show. Mnoho hudebníků si osvojilo neo-medieval (napodobující středověk) styl oblékání, který může obsahovat kožené oblečení, bodce, otrokářskou výbavu, erby a zbraně. Mnoho hudebníků používá přezdívky, často inspirované mytologií nebo folklórem (například Bård Eithun ze skupiny Emperor se sám označil jako Faust). Obaly alb bývají atmosférické nebo zobrazují přírodní či fantastické krajiny (album \"Filosofem\" od skupiny Burzum, album \"In The Nightside Eclipse\" od skupiny Emperor), zatímco jiné skupiny používají motivy násilí, sexuálních zvrhlostí nebo obrazových výjevů (album \"Opus Nocturne\" od skupiny Marduk). Velmi běžné jsou i satanistické motivy, například obrácené pentagramy nebo obrácené kříže.\n\nJedním z největších rysů blackmetalového image je líčení corpsepaint (tj. napodobující mrtvolu) nebo warpaint černý a bílý makeup (tj. napodobující obličejové válečné barvy pohanských válečníků, majících zastrašit nepřítele v průběhu bitvy), někdy s falešnou krví. Inspirované bývalým frontmanem skupiny Mayhem Deadem. \n\nZačátek tohoto stylu lze vystopovat ke skupině Bathory, založené ve Švédsku v roce 1983 pojmenované po Alžbětě Báthoryové, známé též jako Čachtická paní. Frontmanem kapely a zároveň hlavním skladatelem byl Quorthon (Tomas Forsberg). Právě jeho drsné vokály, skřípavé a vysoké tóny doprovázené občasnými výkřiky, stejně tak jako texty zaměřené na temná témata a obsahující antikřesťanské a \"satanské\" odkazy, definovaly začátky black metalu. Skupina tento styl použila u prvních čtyř alb, pričemž třetí album Under the Sign of the Black Mark, vydané roku 1987, je nejvíce ovlivňující historii black metalu. Jméno tomuto hudebního stylu však dala až anglická kapela Venom albem Black Metal z roku 1982. Další kapelou patřící k NWOBHM, která přispěla ke vzniku black metalu je kapela Witchfynde (skladba \"wake up screaming\") nebo Death SS (skladba “Murder Angels“). K dalšímu definování typických znaků stylu došlo díky kapelám Mercyful Fate, Hellhammer a Celtic Frost, případně první alba Slayer a Possessed. Z českých blackmetalových kapel můžeme zmínit např. Master's Hammer, Root (druhá polovina osmdesátých let), Törr, kteří však stále tvrdí, že hrají „jen o něco tvrdší rock'n'roll“, či již neexistující kapelu RITUAL, dále potom Enochian, Maniac Butcher, Infernal Heretic nebo třeba Morrior.\n\nDalší rozmach tento styl zaznamenal v Norsku počátkem devadesátých let v podobě tzv. \"druhé vlny black metalu\". Klíčovou roli v rozvoji skandinávské black metalové scény hrála skupina Mayhem se svým albem Deathcrush z roku 1987 (viz. také dokumentární film \"Until the Light Takes Us\"). Velký dopad na norskou black metalovou scénu měla i kapela Burzum v čele s Varg \"Count Grishnackh\" Vikernesem, jehož k Mayhem váže velmi temná historie. Vikernes byl průkopníkem atmosférického zvuku black metalu, včetně tremolo efektu v kytarových sólech a tvrdých vokálů. Mezi další kapely, které výrazně ovlivnily druhou vlnu black metalu patří: Darkthrone, Immortal, Emperor, Satyricon, Dimmu Borgir. Všechny tyto kapely bývají označovány jako True Norwegian black metal (TNBM, pravý norský black metal) nebo true black metal.\n\nNa současné české scéně se pohybují kapely jako Lingam, Solfernus, Oblomov, Trollech, Heiden, Stíny plamenů, Sezarbil, Wyrm, Svardenvyrd, Hyperborean Desire, Forest, Silva Nigra, Sorath, Adultery, Born in Morgue, Anubion, Bleeding Death, Sekhmet, KAT, Inferno, Tautenauer 666, Surt, Naurrakar, a další.\n\nPro narůstající rozmanitost subžánrů black metalu (převážně viz níže) se pomalu začíná používat označení tzv. \"třetí vlny black metalu\".\n\n\n\n\n\n\n\n\n\n\n"}
{"id": "124269", "url": "https://cs.wikipedia.org/wiki?curid=124269", "title": "Trolejbusová doprava v Eberswalde", "text": "Trolejbusová doprava v Eberswalde\n\nEberswalde je jedním ze tří měst v Německu, kde se nachází síť trolejbusové dopravy. Tvoří ji jen dvě linky; jedná se tedy o provoz velmi malý.\n\nPoprvé se trolejbusy objevily ve městě dočasně v roce 1901 (nazývány byly \"bezkolejová dráha\", ) a jezdily pouze pár měsíců. Prvními trolejbusy se staly upravené omnibusy, které byly dříve tažené koňmi a bodovaly na Světové výstavě v Paříži téhož roku. Jejich návrhářem byl Lombard Gérin. Provozovatelem se pak stala společnost \"Compagnie de Traction par Trolley Automoteur in Paris\". Provoz (jediná trať o délce 1 km) nakonec zanikl kvůli technickým problémům, ještě o několik let později se však konaly s trolejbusy zkoušky. Dominantními se následně tak staly tramvaje.\n\nTrvalý provoz pak začal 3. listopadu 1940 na trase \"Westend\" – \"Artillerie-Kaserne\" s deseti trolejbusy domácí výroby od firmy MAN (elektrickou výzbroj dodal švýcarský podnik BBC). Jezdilo se na 6,1 km tratí a technickým zázemím se stala vozovna Bergerstraße. Zajímavostí eberswaldských trolejbusů bylo, že na střeše každého vozu se nacházel pouze jeden sběrač, který ale měl dvě nezávislé sběrací botky. Tento poměrně unikátní systém byl v roce 1951 přestavěn na klasický dvousběračový.\n\nKe konci druhé světové války byl provoz těžce poškozen (paradoxně útokem německých vzdušných sil), po osvobození se tak začalo po etapách s rekonstrukcí. Mezi lety 1947 a 1951 se však pravidelná doprava musela přerušit, důvodem byly problémy ohledně provozování samotných trolejbusů. Obnovení přišlo spolu s novými vozy typu Lowa, které na rozdíl od původních trolejbusů typu MAN měly klasicky uspořádané sběrače. Jednalo se o vozy domácí výroby.\n\nRoku 1953 se také zavedlo označení dvou linek (S1, S2) původně odlišených barvami (červená a bílá)\n\nNa konci 50. let se místní dopravní podnik rozhodl pro pořízení trolejbusů z tehdejšího Československa. Jednalo se o trolejbusy typů Škoda 8Tr, které jezdily také v Praze, a Škoda 9Tr. Oba typy vozidel byly provozovány s vlečnými vozy (až do poloviny 80. let 20. století). Československé trolejbusy byly dodávány až do roku 1970. Vzhledem k regulaci výroby trolejbusů, kterou zavedla RVHP, nebylo možné, aby NDR vyrobila vozy standardní koncepce sama.\n\nRozšiřování sítě probíhalo sice pomalu, v roce 1973 však byla zprovozněna trať, vedoucí do čtvrti Nordend o délce 1,9 km a ukončená blokovou smyčkou. O další dva roky později pak došlo opět k obnovení místního vozového parku, když dorazily další trolejbusy 9Tr ze zrušeného trolejbusového provozu v Drážďanech. Tehdy se ale počítalo, podobně jako v jiných zemích (například ČSSR), se zrušením trolejbusového provozu. V tomto období zanikla drtivá většina trolejbusových sítí v NDR.\n\nRozhodnutí o zrušení trolejbusového provozu však vzhledem k ropné krizi a renesanci elektrické trakce nakonec nepadlo; v 80. letech se nakoupily nové trolejbusy typu Škoda 14Tr, a to pro všechny tři tehdy v NDR existující sítě – samo Eberswalde tak získalo celkem tři trolejbusy tohoto typu. Velké dopravní vytížení se však ukázalo jako problém; kloubová varianta k 14Tr tehdy ještě neexistovala a na rozdíl od 9Tr nebylo možné nové vozy provozovat s vleky. V dubnu 1984 pak byly vyřazeny poslední z trolejbusů typu Škoda 8Tr.\n\nJako řešení tohoto problému proto byly zvoleny kloubové vozy maďarské výroby typu Ikarus 280T. Tyto úspěšně nahradily v letech 1985 a 1986 předchozí 9Tr původem z ČSSR, provoz s vlečnými vozy byl ukončen. Všechny tři trolejbusy typu 14Tr byly na dlouhou dobu odstaveny a v prosinci 1989 byly předány do Postupimi. \n\nŠkoda 15Tr, dlouho očekávaný kloubový trolejbus vyrobený na bázi vozu 14Tr, se zde sice krátce po svém uvedení do výroby zkoušel (v listopadu 1989), rozhodlo se nakonec ale tato vozidla nepořídit. Obnova a vyřazení většiny Ikarusů přišlo až po zhroucení socialismu a s rozšířením nabídky nových vozidel. Znovu tak vyjely trolejbusy původem z Německa, a to typ ÖAF/Gräf & Stift. Všechny Ikarusy byly do roku 2000 vyřazeny. Zůstaly pak v provozu pouze kloubové trolejbusy ÖAF/Gräf & Stift (15 kusů), které byly na dvou linkách. Od roku 2010 byly trolejbusy ÖAF/Gräf & Stift nahrazovány novými rovněž kloubovými trolejbusy Solaris Trollino 18 (12 kusů).\n\n"}
{"id": "124271", "url": "https://cs.wikipedia.org/wiki?curid=124271", "title": "Lineární nezávislost", "text": "Lineární nezávislost\n\nÚstředním konceptem lineární algebry je pojem lineární nezávislosti potažmo lineární závislosti vektorů z daného vektorového prostoru. Pomocí tohoto pojmu se definují další velmi důležité objekty lineární algebry, jako je například báze vektorového prostoru.\nMáme-li soubor několika vektorů, pak lineární závislost je matematicky zachycená intuitivní představa o tom, že lze jeden vektor vyjádřit pomocí ostatních, pokud jsou si tyto vektory dostatečně podobné. Pokud jsou tyto vektory příliš rozdílné, pak nedokážeme sčítáním či prodlužováním vyjádřit jeden vektor pomocí zbylých. Takové vektory jsou lineárně nezávislé.\n\nUvažujme rovinu a v ní mějme šipky ve významu vektorů. Matematicky daná situace odpovídá reálnému vektorovému prostoru formula_1, pro vztah tohoto vektorového prostoru a prostoru šipek v rovině viz oddíl Geometrická interpretace v článku lineární kombinace. Vezměme si konkrétní příklad se šipkami formula_2 vyznačenými na prvním obrázku. Jejich vektorový zápis je\nVidíme, že obě šipky leží na jedné přímce. Navíc vidíme, a je to vidět i z číselného zápisu vektorů výše, že když vektor formula_4 obrátíme, bude směřovat stejným směrem jako vektor formula_5, a když ho ještě prodloužíme na dvojnásobnou délku, tak se bude přesně rovnat tomuto druhému vektoru. Neboli platí\nPokud si v rovnosti výše převedeme oba vektory na jednu stranu, dostáváme výraz\nkterý je speciálním případem tzv. lineární kombinace vektorů. Obecně lze lineární kombinaci dvou vektorů vyjádřit ve tvaru formula_8. V našem případě lze tedy výše uvedenou rovnost přepsat jako\n\nKoukněme se nyní na druhý obrázek, kde jsme první vektor pozměnili tak, že jsme mu přepsali jeho druhou složku, máme nyní tedy\nZ obrázku teď ale vidíme, že již nelze vektor formula_5 vyjádřit jako násobek vektoru formula_4. Ať tedy vezmeme jakékoli reálné číslo formula_13, tak se nám \"nepodaří\" splnit rovnost formula_14. Zkusme nyní prodlužovat či zkracovat, tj. škálovat, oba vektory, ne jen vektor formula_4, a ptejme se, zda by se tyto přeškálované vektory mohly rovnat. Uvažujme tedy výraz\nkde formula_17 jsou čísla, která bychom chtěli najít, aby platila rovnost. Když by bylo číslo formula_18 nenulové, mohli bychom jím vydělit tuto rovnost a dostat výraz formula_19, kde formula_20. O tomto výrazu jsme ale už viděli, že nemůže nastat. Vyjadřoval by totiž, že vektor formula_5 je násobkem vektoru formula_4. Co ale, když je číslo formula_18 rovno nule? V takovém případě obdržíme rovnost formula_24, kterou ale můžeme vždy splnit tak, že položíme formula_25. Pro nenulový vektor formula_4 je to navíc jediná volba, jak danou rovnost splnit. Když si nyní přeznačíme naše koeficienty jako formula_27 a formula_28, tak můžeme podobně jako pro první obrázek psát\nVidíme tedy, že když máme dva nenulové vektory mířící různým směrem, tak jejich lineární kombinace, která má být rovná nulovému vektoru, už musí mít nutně oba koeficienty nulové. Lineární kombinaci, která má všechny koeficienty nulové, se říká triviální lineární kombinace. V opačném případě se lineární kombinace nazývá netriviální.\n\nShrňme si naše dosavadní sledování. Když byl vektor formula_5 násobkem vektoru formula_4 (Obr. 1), tak lineární kombinace formula_8 měla nenulové koeficienty formula_33 a formula_34. Když ale jeden vektor nešel vyjádřit jako násobek toho druhého (Obr. 2), tak jsme obdrželi lineární kombinaci, jejíž koeficienty byly nutně nulové.\n\nPrvní případ by šlo popsat tak, že oba vektory byly závislé v tom smyslu, že z jednoho jsme byli schopni vhodnou úpravou dostat vektor druhý. Ve druhém případě ale už takovou úpravu provézt nešlo a vektory byly v tomto smyslu nezávislé. Tato úvaha nás vede na obecnou definici lineární nezávislosti potažmo závislosti, nyní již pro libovolný (nenulový konečný) počet vektorů obecných vektorových prostorů. Místo lineárních kombinací pouze dvou vektorů už tak musíme uvažovat lineární kombinace obecného tvaru\nkde formula_36 jsou prvky tělesa, nad kterým je vektorový prostor definován.\n\nBuď formula_37 vektorový prostor nad tělesem formula_38 a mějme dále soubor vektorů formula_39 pro jisté přirozené číslo formula_40. Uvažujme pak všechny možné lineární kombinace tohoto souboru vektorů, které jsou rovny nulovému vektoru. Pak říkáme, že soubor formula_39 je lineárně nezávislý, právě když \"ze všech lineárních kombinací těchto vektorů je rovna nulovému vektoru jen triviální lineární kombinace\". V opačném případě nazýváme soubor výše lineárně závislý. Pro lineární nezávislost se občas používá zkratka LN a pro lineární závislost zkratka LZ.\n\nVýše uvedenou definici lze přeformulovat i takto: Vektory formula_39 se nazývají \"lineárně závislé\", pokud existuje netriviální lineární kombinace těchto vektorů, jejíž hodnota je nulový vektor. Lze tedy nalézt takové koeficienty formula_43 pro něž platí, že\nPokud taková netriviální lineární kombinace neexistuje, pak jsou vektory označovány jako \"lineárně nezávislé\" a jejich lineární kombinace je nulový vektor jedině v triviálním případě, kdy jsou všechna formula_46.\n\nLineární (ne)závislost lze definovat pro libovolné podmnožiny vektorového prostoru, tedy i pro ty s nekonečným počtem prvků. Pak říkáme, že podmnožina vektorového prostoru je lineárně nezávislá množina, právě když každý \"konečný\" soubor vektorů z ní vybraný je lineárně nezávislý. Pokud existuje alespoň jeden konečný soubor vektorů, který je lineárně závislý, je daná množina lineárně závislá.\n\nAbychom si ozřejmili výše podanou formální definici lineární nezávislosti souboru vektorů, mějme vektory formula_39 a uvažujme jejich lineární kombinaci\npro obecné koeficienty formula_49, formula_50. Položme nyní tuto lineární kombinaci rovnou nulovému vektoru a ptejme se, jaké hodnoty musí mít koeficienty, aby skutečně platila rovnost. To jest\nkde máme pevně určeny vektory formula_39 a hledáme k nim příslušné koeficienty formula_43. Pokud po výpočtu výrazu na levé straně zjistíme, že jediné koeficienty, které danou rovnost splňují, musí být všechny rovny nule, tak říkáme, že dané vektory formula_39 jsou lineárně nezávislé. Pokud alespoň jeden koeficient je nenulový a rovnost výše je splněna, pak tyto vektory nazveme lineárně závislými.\n\nProtože platí, že všechny koeficienty jsou nulové, právě když formula_55, a alespoň jeden koeficient je nenulový, právě když formula_56, můžeme definici lineární nezávislosti přeformulovat následovně:\n\nVektory formula_39 jsou \"lineárně nezávislé\", právě když platí\n\nVektory formula_39 jsou \"lineárně závislé\", právě když platí\n\nV následujících tvrzeních vždy uvažujeme vektorový prostor formula_37 nad tělesem formula_38.\n\nLineární (ne)závislost se definuje i tak, že soubor vektorů je lineárně závislý, právě když \"existuje v tomto souboru vektor, který lze vyjádřit jako lineární kombinaci vektorů zbylých\". Jinak řečeno, soubor vektorů je lineárně závislý, právě když existuje vektor ležící v lineárním obalu vektorů zbylých. Protože jsme výše zvolili jinou definici, tak si toto tvrzení nyní dokážeme.\n\n\nNyní můžeme sumu výše převést na druhou stranu rovnosti. Protože je formula_71 nenulový, můžeme jím dělit a dostáváme tak vyjádření pro vektor formula_66 pomocí zbylých vektorů\nPro důkaz opačné implikace předpokládejme, že lze jistý vektor formula_66 vyjádřit jako lineární kombinaci zbylých vektorů ve tvaru\nKdyž si vektor formula_66 ale převedu na pravou stranu rovnosti, tak rázem dostávám netriviální lineární kombinaci původního souboru vektorů, která dává nulový vektor (konkrétně formula_79). Soubor je tak lineárně závislý.\n\nPřímým důsledkem právě dokázané věty je následující tvrzení:\n\n\n\n\nPotom ale dostáváme i netriviální lineární kombinaci původního souboru\nkdyž položíme formula_108 pro formula_109 a formula_110 jinak.\n\n\nProtože ale formula_117, musí být formula_124. Jenže to by znamenalo, že jsou úplně všechny koeficienty lineární kombinace nulové, což je spor s tím, že jsme původně volili netriviální lineární kombinaci. Máme tak dokázáno, že mezi koeficienty formula_120 je alespoň jeden nenulový. Vezměme tedy ten, který má ze všech koeficientů největší index. Označme si ho formula_71. Postupem stejným jako v důkaze prvního tvrzení sekce Alternativní definice si vyjádříme vektor formula_66 pomocí vektorů ostatních. Ty mají všechny menší index než formula_128. Dostáváme tak tvrzení věty.\n\nNejčastějšími příklady vektorů jsou \"n\"-tice čísel, tzv. aritmetické vektory. Uvažujme pro konkrétnost prostor formula_129 s klasicky definovanými operacemi sčítání dvou vektorů a násobení vektoru číslem. V tomto prostoru mějme následující tři vektory\nZkoumejme, zda jsou tyto vektory lineárně nezávislé. Uvažujme tedy jejich lineární kombinaci dávající nulový vektor\nVyužijeme-li definice sčítání vektorů a jejich násobení číslem, tak nám výše uvedená rovnost přejde do tvaru\nTřetí řádek rovnosti nám určuje formula_133. Dosadíme-li tuto hodnotu to zbylých dvou řádků, zbude nám soustava dvou rovnic pro dvě neznámé\nTa je zjevně splněna jen pro formula_124 a formula_136. Všechny tři koeficienty jsou tedy nulové a my jsme tím dokázali, že vektory formula_137 jsou lineárně nezávislé.\n\nVektorové prostory mohou být ale rozmanitější, než jen ty s \"n\"-ticemi čísel. Vektorovým prostorem je například i množina všech polynomů. Vezměme čtyři jednoduché polynomy a zkoumejme u nich lineární nezávislost:\nJako u aritmetických vektorů uvažujme tedy nejprve jejich obecnou lineární kombinaci, kterou položíme rovnou nulovému vektoru, což je v našem případě nulový polynom. To jest\nShlukneme-li si čísla k jednotlivým mocninám nezávisle proměnné, dostáváme\nMáme nyní rovnost, kde na jedné straně vystupuje jistý polynom třetího stupně a na straně druhé je pak nulový polynom, nulová funkce. Tuto rovnost je třeba chápat tak, že musí být splněna pro všechny hodnoty, kterých může nezávisle proměnná nabývat, tj. pro všechna reálná formula_141. Dosaďme pár konkrétních hodnot proměnné formula_141 a snažme se z toho něco zjistit o koeficientech v rovnosti výše. Když položíme postupně formula_143, tak se rovnost redukuje do tvaru\nZ prvních tří rovnic není těžké odvodit vztahy formula_145 a formula_133. Když tyto dosadíme do rovnice čtvrté, tak obdržíme formula_147. Po zpětném dosazení tedy vidíme, že jsou všechny koeficienty nulové a dané polynomy formula_148 jsou lineárně nezávislé. K tomuto zjištění jsme nemuseli procházet celou reálnou osu, ale stačilo dosadit čtyři konkrétní hodnoty nezávisle proměnné.\n\nMohli jsme ale vidět rovnou, že jsou dané koeficienty nulové. Na rovnici\nse totiž můžeme dívat ve tvaru\nPolynom na levé straně rovnosti je roven nulovému polynomu, ten má ale všechny koeficienty u svých mocnin nulové. Dostali bychom tak porovnáním odpovídajících koeficientů rovnou rovnice (levý sloupec v následující tabulce označuje mocninu, u které dané koeficienty v předchozí rovnici vystupují)\nTato soustava rovnic má zřejmě řešení formula_152.\n\nVektorový prostor například tvoří i komplexní funkce reálné proměnné, kde definujeme sčítání funkcí a jejich násobení bodově. Máme tedy množinu\n\nVezměme nyní tři funkce a ptejme se, zda jsou lineárně nezávislé, konkrétně funkce\nSymbol \"i\" zde značí imaginární jednotku. V matematické analýze se dokazuje tzv. Eulerův vzorec, jenž zní\nKdyž do výše uvedeného vzorce dosadíme místo proměnné formula_141 proměnnou formula_157, tak nám přejde na tvar\nkde jsme využili sudosti funkce formula_159 a lichosti funkce formula_160. Sečteme-li výše uvedené vzorce, dostaneme\nneboli\nKromě toho, že jsme nalezli jiné vyjádření pro funkci formula_159 jsme tak ještě navíc ukázali, že jsou funkce formula_164 lineárně závislé. Funkce formula_165 jde totiž vyjádřit pomocí zbylých dvou.\n\nBereme-li vektorový prostor jen jako množinu bez vztahu ke svému tělesu, mohou být tytéž vektory lineárně závislé i lineárně nezávislé podle toho, nad jakým tělesem je daný vektorový prostor definován. Pro konkrétnost uvažujme prostor všech uspořádaných dvojic komplexních čísel, tj. formula_166. V něm vyberme vektory\nZde symbol \"i\" značí imaginární jednotku. Tyto dva vektory jsou lineárně závislé, uvažujeme-li formula_166 jako vektorový prostor nad tělesem komplexních čísel, ale přitom lineárně nezávislé, uvažujeme-li formula_166 jako vektorový prostor nad tělesem reálných čísel. V prvním případě, když je těleso komplexní, totiž stačí vynásobit vektor formula_5 imaginární jednotkou a máme vektor formula_4. Když ale uvažujeme těleso reálných čísel, pak podobnou operaci provézt nemůžeme, neboť imaginární jednotka není reálné číslo. Zjevně neexistuje jiné reálné číslo, které by po vynásobení převedlo jeden vektor v druhý. Tyto dva vektory jsou tedy nad reálným tělesem lineárně nezávislé. Viz též Příklad 4 v článku Lineární obal.\n\n\n"}
{"id": "124275", "url": "https://cs.wikipedia.org/wiki?curid=124275", "title": "Tim Curry", "text": "Tim Curry\n\nTimothy James Curry (* 19. dubna 1946, Grappenhall, Anglie) je britský herec, komik a zpěvák, který během své kariéry vytvořil řadu významných rolí v divadle, ve filmu a v televizi. Světoznámým se stal svou rolí \"Doktora Franka N. Furtera\" ve filmové adaptaci muzikálu The Rocky Horror Picture Show (1975).\n\nTim Curry, syn metodistického kaplana, vystudoval drama a anglistiku v Cambridge a Birminghamu. Prvních úspěchů jako herec dosáhl 1968 v muzikálu Hair, poté vystupoval v Royal Shakespeare Company, Glasgow Civic Repertory Company, a poté v Royal Court Theatre v O’Brianem inscenovaném muzikálu \"The Rocky Horror Show\". Tento muzikál byl později zfilmován (pod názvem \"The Rocky Horror Picture Show\") a stal se světově oblíbeným kultovním filmem.\n\nCurry vystupoval později v dalších rolích (mimo jiné jako Mozart ve hře Petera Schaffera Amadeus, nebo jako král Artuš v muzikálu Spamalot, zakládajícím se na filmu Monty Python a Svatý Grál britské skupiny Monty Python), a také vydal celkem 4 alba.\n\nZtvárnil také zabijáckého klauna Pennywise v televizní adaptaci románu TO od Stephena Kinga.\n\nV roce 2012 utrpěl mozkovou příhodu, po které je trvale upoután na vozík. \n\n\n\n"}
{"id": "124278", "url": "https://cs.wikipedia.org/wiki?curid=124278", "title": "Mexické fakulty", "text": "Mexické fakulty\n\nMexické fakulty je obecné označení označení pro soubor dispensí, které papež může na přechodnou dobu udělit do rukou biskupů. Jedná se o situace, kdy církev v dané oblasti trpí pronásledováním a dodržování běžných postupů v ilegalitě by ohrožovalo životy a funkčnost církevních struktur. Fakulty umožňují kněžím a biskupům provádět samostatně úkony, které by jinak podle kodexu podléhaly schválení jejich nadřízených.\n\nNázev je odvozen z prvních fakult, které papež Pius XI. udělil katolické církvi v Mexiku v první polovině 20. století během občanské války.\n\nProtože se v Československu očekával vývoj podobný ostatním zemím ve východním bloku s možností likvidací církevní hierarchie a otevřené pronásledování křesťanů, udělil papež Pius XII. mexické fakulty. Nejčastěji historikové opakují to, že mexické fakulty do Československa přivezl biskup Štěpán Trochta, který byl v listopadu 1948 v Římě podat zprávu o stavu své diecéze. Pravděpodobnější verze je, že litoměřický biskup Štěpán Trochta vyjednáváním přispěl k tomu, aby nunciatura v Praze a její tajemník de Liva mohl předat biskupům před svých odchodem z Československa souhlas Vatikánu s udělením fakult. \n\nJedná se o úlevy:\n\nBiskupové v Československu tak mohli začít přípravy pro přechod do poloilegality (přenesení pravomocí na existující klérus) nebo ilegality (vznik tajného kléru a církevních struktur). Vzniklá tajná církevní struktura se dnes obecně nazývá Skrytá církev nebo také Podzemní církev.\nMezi první vlnou tajně (tj. neveřejně a bez nutného státního souhlasu) vysvěcených biskupů v letech 1949-1950 byli František Tomášek pro olomouckou diecézi (světitel Josef Matocha), Karel Otčenášek pro královéhradeckou diecézi (světitel Mořic Pícha), Ladislav Hlad pro pražskou diecézi (světitel Štěpán Trochta)\n\nV roce 1951 vydal papež Pius XII. dekret, který nutně vyžaduje pro svěcení biskupa \"ex ante\" případně \"ex post\" souhlas papeže, jako reakci na schizma v Číně – částí loajální ke komunistickému režimu a částí opoziční. Obecně se bez přímé znalosti dokumentů předpokládá, že fakulty umožňovaly vysvětit k aktivnímu biskupovi jednoho biskupa do zálohy.\n\nKomunistický režim použil písemné kopie Mexických fakult jako corpus delicti proti církvi ve vykonstruovaných procesech. Mělo se jednat o „tajné instrukce Vatikánu k rozvracení lidově demokratického zřízení“. Poprvé se obvinění použití tajných fakult objevilo v žalobě v procesu Zela a spol. v roce 1950. \n\nV roce 1970 předal litoměřický biskup Štěpán Trochta provinciálovi dominikánů Ambroži Svatošovi fakulty zjednodušující v totalitě chod řádu, zejména noviciát.\n\nPo roce 1989, kdy došlo k ukončení pronásledování církve, vznikly v oficiální hierarchii rozpory nad přijetím některých tajných kněží a biskupů do církevních struktur. V roce 1992 vydala Kongregace pro nauku víry dne 5. února Normu (Normae), která podmínila činnost kněží podmínečným svěcením „sub conditione“. Nové svěcení, které měli tajně svěcení kněží přijmout, mělo vyvrátit pochybnosti o jeho dřívější platnosti. Toto bylo kritizováno jako neopodstatněné, teologicky nezvyklé (svěcení je buď platné nebo neplatné) a zpochybňující jejich činnost v totalitě, proto jej část podzemní církve odmítla.\n\n\n"}
{"id": "124279", "url": "https://cs.wikipedia.org/wiki?curid=124279", "title": "Cramerovo pravidlo", "text": "Cramerovo pravidlo\n\nCramerovo pravidlo je algoritmus umožňující nalezení řešení soustavy lineárních algebraických rovnic. Roku 1750 ho uveřejnil Gabriel Cramer, už předtím však toto pravidlo nalezl Leibniz.\n\nMějme soustavu lineárních rovnic, která obsahuje stejně neznámých jako rovnic. Označme matici soustavy formula_1 (je typu formula_2). Dále označme formula_3 jako matici, kterou získáme z matice formula_1, nahradíme-li v ní formula_5-tý sloupec sloupcem pravých stran soustavy rovnic.\n\nPokud zapíšeme matice soustavy a vektor pravých stran jako\npak má formula_3 tvar\n\nPokud je determinant matice soustavy nenulový, formula_10, tzn. matice formula_1 je regulární, pak má soustava právě jedno řešení, pro které platí\npro formula_13. Čísla formula_14 až formula_15 spolu tvoří jedno řešení.\n\nÚkolem je řešit soustavu rovnic\n\nDeterminant matice soustavy je\n\nPoněvadž je formula_10, lze použít \"Cramerovo pravidlo\".\n\nDále určíme\n\nŘešení má tedy tvar\n\nZkouškou se přesvědčíme, že se skutečně jedná o řešení uvedené soustavy.\n\nformula_24\n\nJestliže matici získanou vynecháním j-tého řádku a i-tého sloupce matice formula_1 označíme formula_26, pak rozvinutím determinantu v čitateli podle i-tého sloupce získáme\n\nformula_27\n\nZlomek ve výrazu je prvkem formula_28 inverzní matice formula_29.\n\nformula_30\n\nProtože formula_31 a formula_32, je formula_33 a tedy\n\nformula_34\n\n"}
{"id": "124287", "url": "https://cs.wikipedia.org/wiki?curid=124287", "title": "C. F. W. Walther", "text": "C. F. W. Walther\n\nCarl Ferdinand Wilhelm Walther (25. října 1811, Langenchursdorf, Německo – 17. května 1887, St. Louis, USA) byl luterský konzervativní teolog a první prezident Luterské církve Missourské synody.\n\nVystudoval teologii na univerzitě v Lipsku. Ordinován byl v roce 1837 a následně působil ve sboru v Braeunsdorfu do roku 1839, kdy odplul se saskými emigranty do Ameriky. Roku 1844 se oženil s \"Emilií Buengerovou\" (1812-1885).\n\nOd roku 1841 působil Walther po čtyřicet šest let jako pastor sboru v St. Louis ve státě Missouri; tamtéž vyučoval od roku 1850 na \"Concordia Seminary\". Byl dvakrát zvolen do funkce presidenta Luterské církve Missourské synody (1847-1850, 1864-1878).\n\nC. F. W. Walther vydával periodika \"Der Lutheraner\" a \"Lehre und Wehre\". Je také autorem několika teologických knih, jako např. \"Die Stimme unserer Kirche in der Frage von Kirche und Amt\" (1852), \"Die rechte Gestalt einer vom Staate unabhaengigen ev.-luth. Ortsgemeinde\" (1863), \"Die ev.-luth. Kirche die wahre sichtbare Kirche Gottes auf Erden\" (1867), \"Amerikanisch-Lutherische Pastoraltheologie\" (1872), \"Brosamen\" (1876), \"Der Gnadenwahlslehrstreit\" (1881) a posmrtně vydaných přednášek \"Die rechte Unterscheidung von Gesetz und Evangelium\" (1897).\n"}
{"id": "124292", "url": "https://cs.wikipedia.org/wiki?curid=124292", "title": "Krylatskoje (stanice metra v Moskvě)", "text": "Krylatskoje (stanice metra v Moskvě)\n\nKrylatskoje () je stanice moskevského metra, byla do 7. ledna 2008 západní konečná Filjovské linky , později pak průjezdná stanice Arbatsko-Pokrovské linky.\n\nKrylatskoje se řadí mezi podzemní, hloubené, mělce založené stanice s ostrovním nástupištěm, jednolodní konstrukce. Nachází se 9,5 m pod zemským povrchem a otevřena byla 31. prosince 1989 jako součást prodloužení Filjovské linky o jednu stanici směrem na severozápad města. Krylatskoje má dva výstupy, které vedou z nástupiště do podpovrchových vestibulů, umístěných pod širokou třídou na stejnojmenném sídlišti.\n\nNa rozdíl od ostatních konečných stanic, kde se kolejový přejezd nachází až za nástupištěm, v Krylatskoje je tomu naopak. Cestující tak musí vystupovat i nastupovat na stejné koleji; druhá kolej je tudíž nevyužitá. Po dokončení úseku budovaného dále na sever (tento traťový úsek je již řadu let rozestavěný avšak nepracuje se na něm) získá Krylatskoje charakter obyčejné stanice; procházet zde má Arbatsko-Pokrovská linka, Filjovská tu bude ale stále končit.\n\nV prostoru nástupiště tvoří obklad spodní části stěn bílý mramor, horní část pak je bíle omítnutá a plynule přechází v oblouk lodi (pouze ale u jedné koleje, u druhé omítnutná stěna pokračuje až přímo ke kolejnicím). Oblouk je z jedné strany upraven tak, že vznikl prostor pro 25 lamp, které ji nasvěcují. Další osvětlení pak zajišťují lampy umstěné přímo na sloupech vycházejících z podlahy nástupiště.\n\n"}
{"id": "124295", "url": "https://cs.wikipedia.org/wiki?curid=124295", "title": "Drupal", "text": "Drupal\n\nDrupal je softwarový systém pro správu obsahu, který původně napsal Dries Buytaert. Umožňuje tvorbu internetových časopisů, blogů, internetových obchodů a jiných komplexních systémů. Je naprogramován v jazyce PHP. Oficiálně podporovanými databázemi v Drupalu jsou relační databáze MySQL a PostgreSQL a od verze 7 i SQLite. Pomocí rozšiřujících modulů je možné používat další typy databází – MSSQL, Oracle, MongoDB.\n\nDrupal je postaven modulárním způsobem a udává jako svou filozofii přehlednost kódu a otevřenost API. Moduly, které jsou k dispozici na stránkách Drupalu, rozšiřují jeho funkčnost do oblastí jako jsou komerce a vzdělávání. K dispozici jsou i různé distribuce, připravené balíčky s předem definovanou funkcionalitou a již nachystanými doplňkovými moduly a tématy vzhledu.\n\nPočínaje Drupalem 8 došlo v jeho kódu k přechodu na komponenty PHP frameworku Symfony. Změnil se rovněž šablonovací systém pro tvorbu témat vzhledu, používán je Twig.\n\nV říjnu 2009 přijal úřad prezidenta Spojených států Baracka Obamy Drupal pro své oficiální webové stránky. V České republice používá Drupal například Ministerstvo financí u svého projektu Otevřená data.\n\nKvalitní je také online dokumentace k Drupalu, včetně popisu jeho programátorského rozhraní API. V Česku vyšlo několik knih, které o tomto redakčním systému napsal Jan Polzer.\n\n\n\n"}
{"id": "124302", "url": "https://cs.wikipedia.org/wiki?curid=124302", "title": "ALGOL", "text": "ALGOL\n\nALGOL (zkratka pro ALGOrithmic Language) patří do skupiny imperativních počítačových programovacích jazyků, původně vyvinutý v polovině 50. let 20. století, který výrazně ovlivnil mnoho ostatních a byl standardní metodou pro popis algoritmů, používaný ACM v učebnicích a akademických pracích na dalších více než 30 let. Uvažujeme-li, že většina současných jazyků je „algol-like“, byl Algol pravděpodobně nejúspěšnější ze čtyř soudobých vyšších programovacích jazyků, Fortran, Lisp a Cobol. Byl navržen tak, aby se vyvaroval některých vnímaných problémů ve Fortranu a nakonec pozdvihl mnoho dalších programovacích jazyků, včetně jazyka B, Pascalu a jazyka C.\n\nALGOL zavedl kód v blocích a párování codice_1 a codice_2 pro jejich ohraničení, byl také prvním jazykem, který uměl definovat vnořené funkce (nested function) se statickým rozsahem (lexical scope). Kromě toho to byl první programovací jazyk, který přitáhl pozornost k formálnímu definování jazyka a via \"Algol 60 Report\" zavedl Backus-Naurovu formu, principy zápisu konstrukce jazyka.\n\nTři hlavní specifikace:\n\nPřed tím než prof. Wirth vyvinul Pascal, založil svůj ALGOL W na ALGOLu 60 . Algol-W (pro IBM S/360) měl být novou generací ALGOLu, ale komise pro ALGOL 68 se raději rozhodla pro design, který byl více komplexní a pokročilý, než čistý a zjednodušený ALGOL 60. Oficiální názvy verzí ALGOLu jsou odvozené od roku, ve kterém byly prvně publikovány.\n\nAlgol 68 je podstatně odlišný od Algolu 60, ale nebyl dobře přijat, takže obecně „Algolem“ myslíme Algol 60 a jeho odvozeniny. Části ALGOLovité (algol-like) syntaxe jsou občas stále používány jako pseudokód.\n\nPři zápisu programů v Algolu v knihách je zvykem zvýrazňovat klíčová slova:\n\nSkutečný způsob zápisu klíčových slov byl závislý na implementaci – v některých implementacích se zapisovala v uvozovkách.\n\nStandard jazyka Algol 60 nedefinuje žádné nástroje pro práci s textovými řetězci ani vstupy a výstupy, proto není možné uvést tradiční příklad programu „Hello world“ ve standardním Algolu. Jedna z implementací používá následující zápis:\n\n<syntaxhighlight>\nBEGIN\nEND.\n</syntaxhighlight>Hello world v ALGOLu 68: <syntaxhighlight>\nbegin\nend\n</syntaxhighlight>\n"}
{"id": "124305", "url": "https://cs.wikipedia.org/wiki?curid=124305", "title": "Pavel Tigrid", "text": "Pavel Tigrid\n\nPavel Tigrid, narozený jako Pavel Schönfeld (27. října 1917 Praha – 31. srpna 2003 Héricy, Seine-et-Marne, Francie), byl český spisovatel, publicista a politik, jeden z nejvýznačnějších představitelů českého protikomunistického exilu. Svůj pseudonym „Tigrid“ odvodil od řeky Tigridu, jako vzpomínku na hodiny zeměpisu a dějepisu na základní škole v Semilech.\n\nPavel Tigrid emigroval poprvé v roce 1939, přes Německo a Francii do Anglie. Za druhé světové války působil v Londýně. Podílel se na exilovém vysílání v rádiu BBC a úzce spolupracoval s předsedou exilové vlády Msgre. Janem Šrámkem, pod jehož vlivem se přiklonil ke katolické víře.\n\nBezprostředně po konci války se v červnu 1945 z Londýna vrátil na vyžádání komunistického ministra informací Václava Kopeckého, který ho chtěl angažovat do vysílání Československého rozhlasu, z čehož následně sešlo a Pavel Tigrid se dále neživil slovem, ale textem. Byl šéfredaktorem týdeníku \"Vývoj\" a přátelil se s Jiřím Kovtunem, s nímž ho spojovalo také antikomunistické smýšlení. Po emigraci z roku 1948 se sešli ve Frankfurtu nad Mohanem.\nPo návratu do ČSR se také poznal s Ivanou Myškovou, jejíž babičkou byla Terezie Brzková, známá filmová herečka. S Myškovou se v roce 1947 oženil, a pokračoval ve spolupráci s Československou stranou lidovou. Byl šéfredaktorem časopisu \"Obzory\", který byl známý svými kritickými, ostře protikomunistickými postoji a v němž se jako jeden z prvních ostře postavil proti krutému zacházení s Němci. Díky možnosti zřídit pro lidovce druhé periodikum, založil již zmíněný časopis \"Vývoj\".\n\n20. února 1948 odjel na pozvání britského atašé do britské zóny v Berlíně, kde podle pomlouvačných zpráv mělo být nehumánně zacházeno s lidmi. Tigrid vycestoval na diplomatický pas, který neodevzdal na ministerstvu, za což byl na něj vydán zatykač, který dorazil na hranice hodinu po tom, kdy je v autě přejel. O únorovém převratu se dozvěděl v Mnichově, kde ani nemohl podat novináři žádané prohlášení k vývoji v ČSR, jelikož jeho žena byla komunisty na tři měsíce uvězněna v pankrácké věznici. Po propuštění se ji podařilo na Šumavě převést přes hranice. Další rok spolu strávili emigraci v utečeneckém táboře v Řezně.\nPo odchodu do Mnichova byl Tigrid v roce 1951 pověřen vedením redakce rozhlasu Svobodná Evropa, v němž se názorově neshodl s ředitelem RFE Ferdinandem Peroutkou a po roce odešel. Rozhlas měl vysílat pro všechny komunistické země, Československé vysílání mezi nimi bylo první, jako zkušební.\n\nRoku 1952 odcestoval s manželkou do USA, kde se zprvu živil jako číšník, stejně jako za války v Londýně, a dále jako majitel restaurace, v níž jeho manželka vařila.\nV roce 1956 v reakci na maďarské události začal vydávat čtvrtletník Svědectví, s jehož redakcí, ženou i dětmi přesídlil na pozvání nakladatele Walkera roku 1959 do Paříže. V té době již on i jeho rodina získali americké státní občanství. V Paříži byl Tigrid za Svědectví placen stejně jako v Americe z rozpočtu CIA, což nezveřejnil ani po sametové revoluci. Údajně se stýkal také s člověkem z prostředí KSČ, který do Paříže vyvážel důležité interní informace. V Paříži se také poprvé setkal s Václavem Havlem.\nSvědectvím, které četlo stále více Čechů a mezi nimi i komunistů, se Tigrid výrazně zasloužil o start Pražského jara 1968.\nAž do konce svého života byl externím spolupracovníkem Svobodné Evropy, odkud ostře vystupoval proti totalitní zvůli komunistického režimu s typickým vtipem a sarkasmem. Dlouhodobě také spolupracoval se Zdeňkem Mastníkem v Londýně (vedoucím sekce českého vysílání BBC) a jeho knihkupectvím. Podílel se spolu s ním také na tajném Marshallově plánu,zejména v oblasti poválečné pomoci Československu, který probíhal v režimu nejpřísnějšího utajení. Představiteli KSČ byl považován za nejnebezpečnějšího představitele exilového protikomunistického odboje.\n\nVe vysílání Svobodné Evropy se věnoval různým publicistickým žánrům, projevům, komentářům k dobovému tisku a k dobovým událostem (například k procesu s Rudolfem Slánským a k procesu s Miladou Horákovou)\n\nPo Sametové revoluci působil v ČR jako spolupracovník prezidenta Václava Havla, na jehož pozvání se vrátil 28. prosince do Československa,1989 a od roku 1994 získal post ministra kultury první Klausovy vlády, jmenovaný za KDU-ČSL.\n\nV roce 1995 pomohl jako ministr kultury uspořádat ve výstavní síni ÚLUV na Národní třídě a zorganizovat velkou výstavu \"Tomáš Garrigue Masaryk – člověk a umění\", kterou uspořádalo Masarykovo demokratické hnutí, zahajoval prezident Václav Havel s oběma Masarykovými vnučkami, jíž zhlédlo okolo 50 000 návštěvníků. Pavel Tigrid se tam osobně zúčastnil několika tematických besed za velkého zájmu posluchačů i organizátorů. Zdůrazňoval v nich zejména Masarykův vztah ke kultuře, jeho rozsáhlou publikační činnost, zásluhy o budování legií i diplomatickou aktivitu, vedoucí k založení našeho demokratického státu.\nV roce 2003 se rozhodl pro dobrovolný odchod ze života a přestal brát životně důležité léky.\n\n\n\n\nJe po něm pojmenováno jazykové gymnázium v Ostravě.\n\nPavel Tigrid byl pražský rodák se semilskými kořeny. Jeho předkové pocházeli ze semilské židovské rodiny Schönfeldů. Pavel byl pokřtěn v římsko-katolickém kostele krátce po narození (zdroj: dokument České televize Mezi Tigridem a Schönfeldem, 2008). Tigridův praděd Pavel Schönfeld byl nájemcem semilského pivovaru a majitelem nemovitostí, za svoji činnost pro blaho města byl oceněn čestným občanstvím města Semily(1857). Otec Pavla Tigrida byl bratrancem spisovatele Ivana Olbrachta a synovcem Antala Staška (občanským jméno spisovatele Antonín Zeman), jenž byl v Semilech 35 let advokátem. Olbrachtova matka Kamila Zemanová, rozená Schönfeldová, ke katolické víře konvertovala před sňatkem s Antonínem Zemanem.\n\nPavel Tigrid měl se ženou Ivanou syna a dvě dcery, kteří všichni žijí ve Francii.\n\n\n"}
{"id": "124306", "url": "https://cs.wikipedia.org/wiki?curid=124306", "title": "Dekameron", "text": "Dekameron\n\nDekameron je soubor sta novel o lásce rozdělených po deseti na deset dní. Příběhy si vypráví tři mladí muži a sedm mladých žen, kteří utekli z města na venkov, aby se zachránili před morem, který vypukl ve Florencii roku 1348.\n\nDílo napsal Giovanni Boccaccio v letech 1348 až 1353. V jeho úvodu se nachází rovněž jeden z nejvýznamnějších a nejpodrobnějších popisů moru ve středověku. Příběhy z Dekameronu a jejich náměty ovlivnily řadu dalších uměleckých děl v podstatě ve všech oblastech umění.\n\nVypravěči je sedm urozených paní a tři muži: Filostrato, Dioneo, Pampinea, Filomena, Pamfilo, Elisa, Fiammetta, Emilia, Lauretta a Neifile.\n\nV Janově žil urozený muž Ermino de Grimaldi, který byl velmi bohatý a také velmi lakomý. Jednoho dne do města přijel velmi uznávaný muž dobrých mravů, kterého tam každý znal, Guiglielmo Borsiere. Doslechl se o tom, jak je Ermino lakomý, a navštívil ho, aby ho poznal. Emino ho přijal, jelikož o něm a jeho slávě už slyšel. Chvíli si s ním povídal a poté ho zavedl do svého nově postaveného domu, kde se ho zeptal, když je tak znalý, aby mu poradil něco nevídaného, co by si měl nechat namalovat v sále svého domu. Guiglielmo mu odpověděl, že by si měl nechat namalovat štědrost. Ermino se trochu zastyděl, uvědomil si svou lakotu a od té chvíle byl nejštědřejším a nejšlechetnějším šlechticem v Janově.\n\nKdyž jedna urozená gaskoňská paní putovala k Svatému hrobu, potupilo ji při zpáteční cestě pár zlosynů. Paní z toho byla velmi smutná a nic jí nedokázalo utěšit, rozhodla se tedy, že si půjde stěžovat králi. Doslechla se však, že král prý nejen že netrestá toho, kdo někomu něco udělal, ale dokonce ani když potupí jeho. Paní to opět zamrzelo a přestala doufat po pomstě. Rozhodla se však, že se půjde vysmát králi za jeho malé oči. Když se dostala před krále, zeptala se ho, jak snáší křivdy sám na sobě. Král jako by se probudil a potrestal ty zlosyny, kteří paní potupili, a začal trestat každého, kdo se nějak provinil.\n\nDo města Trevisu přijeli tři komici právě v době, kdy tam probíhala velká oslava na počest svatého Jindřicha. Všichni se sem sjížděli, aby se mohli pomodlit k jeho truhle v kostele a prosit o odpuštění. Ti tři mládenci se rovněž rozhodli, že se za sv. Jindřichem vydají, ale přes dav lidí se k němu nemohli dostat. A tak jeden z nich, Marttelino, vymyslel, že bude předstírat ochrnutí. A tak i učinil. Jeho dva přátelé, Marches a Stechimio, ho nesli k sv. Jindřichovi. Nakonec se k němu přece jen dostali. U jeho hrobu se Marttelino jakoby zázrakem uzdravil. Jeho podvod byl však zanedlouho odhalen a Marttelino byl postaven před soud a poté i před samotného vladaře. Ten si jeho příběh vyslechl a s chutí se mu zasmál. Marttelinovi udělil milost a nakonec se všichni tři komici vrátili...\n\nDo Bologne přijel kupec Rinaldo z Asti. Když si všechno vyřídil a vracel se domů, narazil na pár lupičů, se kterými se, netuše, že jsou lupiči, dal do řeči. Zpočátku se k němu chovali dobře, nakonec ho však okradli. Zůstal bos pouze v košili v noci a mrazu, nemohl najít žádné přístřeší, a tak se vydal směrem k tvrzi Guiglielmo. Poblíž ní našel dům, ve kterém žila vdova, která zprvu očekávala markýze, svého milence, a měla tedy nachystanou koupel i dobré jídlo. Ten však nedorazil, žena tedy pohostila Rinalda, jenž se jí líbil, a odvedla si ho do své komnaty. Ráno mu dala nějaké starší šaty a mníšek peněz, poprosila ho, aby vše uchoval v tajnosti, a poté mu ukázala cestu. A jelikož toho večera byli zadrženi i lupiči, vrátil se Rinaldovi jeho kůň, oblečení i peníze a mohl se živ a zdráv vrátit domů.\n\nLandolfo Ruffolo byl dobrý obchodník, ale když mu jeden obchod nevyšel, zchudl a stal se pirátem. Když si naloupil hodně peněz, rozhodl se, že se vrátí do rodného městečka. Janované ho však zajali a všechen lup mu sebrali. Dopravili ho na jednu ze svých lodí, která později ztroskotala. Ruffolo se zachránil na jedné bedně plné drahokamů. Takto na bedně dopluje k ostrovu Korfu, kde mu pomůže jedna žena. Ruffolo jí za její ochotu věnoval hodně peněz a do města se vrátil jako boháč.\n\nMladý podkoní se zamiluje do manželky krále Agilufa. Dělá pro ni, co jí na očích vidí, ale královna o jeho citech nic neví. Jednoho dne podkoní shledá, že jeho láska je beznadějná, a chce zemřít. Zároveň ale chce, aby z jeho činu bylo vidět, že tak udělal z lásky ke královně. Jednou večer se tedy schová v paláci do velké síně mezi královým a královniným pokojem a vyčkává, až král půjde za královnou do její komnaty. Král skutečně přijde, má na sobě plášť a v rukou hůlku a pochodeň. Hůlkou třikrát zaklepá na dveře, poté mu někdo otevře a krále pustí do komnaty. Podkoní si tedy pořídí stejný plášť a hůlku a druhý den v noci se obleče do pláště, jde ke dveřím královnina pokoje a zaklepe stejně jako král minulého večera. Otevře mu rozespalá služka, vezme od něj pochodeň a pustí ho dále. Podkoní poté ulehne na lože ke královně a několikrát se s ní pomiluje, aniž by ona poznala, že se nejedná o jejího manžela. Poté podkoní odejde. Za nějakou dobu se v královnině komnatě objeví také král; královna se diví, že se objevil znovu, když tu už jednou tuto noc byl. Král si ihned domyslí, že královnu někdo obelstil, ale nedá na sobě nic znát a odejde. Tuší, že ten, kdo je všechny oklamal, bude pravděpodobně někdo ze sloužících a že ještě musí být v paláci, proto jde do místnosti, kde spí sloužící, a rozhodne se, že postupně každému sáhne na hrudník, aby zjistil, komu neobyčejně buší srdce. Podkoní ještě nestačil usnout, a když vidí krále, tuší, proč je v místnosti. Když dojde král k němu, dělá, že spí, a čeká, co král udělá. Když král dojde až k podkonímu a zjistí, že mu neobyčejně rychle buší srdce, rozhodne se, že mu na jedné straně hlavy ustřihne vlasy, aby ho druhý den poznal a mohl ho potrestat. Učiní tak a odejde. Podkoní tuší, že si ho král takto označil, a tak obejde místnost a všem sloužícím stejně ustřihne vlasy. Druhého dne k sobě král zavolá všechny sloužící, a když vidí, že viníka neodhalí, řekne jen, že ten, kdo se včera provinil, ať tak již nečiní. A podkoní již nikdy nepokoušel štěstěnu.\n\nVypráví Pamfilo: Puccio, silně věřící prosťáček, se až příliš se postil a nedopřával Isabelle, své mladé, krásné, svěží, kulaťoučké manželce. Ve městě se objeví Felice, mladý, hezký řeholník, který se spřátelí s Pucciem a najde zalíbení v jeho ženě. Isabella vymyslí plán, aby svého muže dostala z domu. Řeholník vymyslel a pověděl mu, co dělat pro to, aby dosáhl věčné blaženosti. Mezitím, co Puccio dělal, co mu řeholník namluvil, si Isabella společně s Felicem užili. Puccio tak dostal do ráje svou manželku i Feliceho, jenž ji obšťastnil.\n\nVypráví Elise: Gerbino, statečný, naivní, milující mladík se zamiloval do dcery tureckého krále, která jeho lásku také opětovala i přes to, že jeden druhého nikdy neviděli. K jejich neštěstí se má dívka nešťastně vdát. Proto láskou posedlý Gerbino přeruší slib svého děda Viléma o udržení míru s Tureckem a přepadne tureckou loď s jeho milovanou, aby se ji vysvobodil z nechtěného sňatku. Turci ji ale zabijí, jeho zajmou a žalují králi Vilémovi. Ten ho za zradu nechá popravit.\n\nTři bratři měli sestru Lisabettu, která milovala Lorenza. Když to bratři zjistili, zabili ho a ostatky zakopali za městem. Lisabetta o tom samozřejmě nevěděla a pořád se ptala, kde je její milý. Jednou v noci se jí Lorenzo zjevil ve snu a řekl jí, co se stalo. Lisabetta se vydala za město, vykopala jeho hlavu a dala si ji do bazalkového květináče. Bratři ji květináč vzali, ale Lisabetta se neustále trápila a plakala, až v pláči zemřela.\n\nNa ostrově Lipari žila krásná a bohatá Gostanza, která se zamilovala do mladého Martuccia. Protože byl Martuccio chudý, Gostanzin otec nechtěl dovolit sňatek. Martuccio se proto rozhodl, že se stane bohatým. Stal se pirátem a přepadal lodě. Jednou byl poražen a vsadili ho do žaláře. Když se to Gostanza dozvěděla, myslela si, že je Martuccio mrtev. Chtěla spáchat sebevraždu. Vydala se v malé loďce na moře. Cestu ale přežila, dojela až do města Susa, kde se jí ujala žena Carapresa. Nakonec se oba milenci šťastně setkali.\n\nŠlechtic Frederigo se zamiloval do urozené paní mony Giovanny, počestné a krásné dámy. Utrácel, aby si ji získal, pořádal turnaje a hostiny, ale nebylo mu to nic platné. Tímto stylem života brzy zchudnul a zbyl mu jen nejlepší sokol na světě. Jednoho dne jela mona Giovanna se svým synkem na statek, který byl poblíž Frederigova statku. Synek se s Frederigem spřátelil a oblíbil si jeho sokola. Když pak onemocněl, vyžádal si od své matky právě toho sokola, prý se díky němu uzdraví. Mona Giovanna se se studem vydala za Frederigem. Přijela na oběd, a protože Frederigo neměl monu čím pohostit, zabil svého sokola. Po jídle se mu mona svěřila s důvodem své návštěvy. Na to se Frederigo rozplakal a pověděl, jak to se sokolem je. Synek mony Giovanny zemřel, mona dlouho truchlila, ale za pár týdnů si Frederiga vzala za muže.\n\nVe městě žila krásná paní Oretta, která se rozhodla vyjít si s hosty na procházku ven. Cesta byla dlouhá, a tak jí šlechtic nabídl, že ji sveze na svém koni a přitom jí bude vyprávět příběh, který ještě nikdy neslyšela. Příběh byl sice krásný, ale šlechtic neuměl vůbec vyprávět. Paní se vymluvila, že kůň jde moc tvrdě, aby ji tedy z koně sundal. Šlechtic její výmluvu prokoukl, pochopil, co tím myslí, a začal raději vyprávět jiný příběh.\n\nPapež Bonifác vyslal messera Geriho a jeho vyslance do Florencie, aby vyřídili nějaké záležitosti. Každé ráno chodil Geri se svou družinou kolem pekaře Cistiho. A protože měl Cisti skvělou sbírku vín, chtěl nabídnout i Gerimu. Uvědomoval si však, že jeho postavení mu nedovoluje, aby on nabídl víno Gerimu. Proto každé ráno usedl ke stolu a popíjel lahodné víno. Jednoho dne si k němu Geri usedl a popíjel skvělé víno spolu s vyslanci. Když Geri vyřídil všechny záležitosti, pozval pekaře na hostinu. Pekař zpočátku odmítal, ale nakonec pozvání přijal. Stali se z nich přátelé.\n\nChichibio byl kuchařem urozeného Currada. Currado jednou ulovil jeřába a nařídil Chichibiovi, aby mu ho připravil. Když byl jeřáb hotov, vešla do kuchyně dívka, kterou Chichibio miloval. Přemluvila ho, aby si mohla vzít jedno stehno. Currado se podivil, že mu přinesli jeřába jen s jedním stehnem a chtěl vysvětlení. Chichibio mu tvrdil, že existují jeřábi jen s jednou nohou. Druhý den šli spolu k řece a Chichibio ukázal Curradovi spící jeřáby na jedné noze. Currado přiznal, že se mýlil. Zvolal: “Ho, ho!“, jeřábi se vyplašili a k útěku použili obě nohy. Vyděšený Chichibio se vymluvil, že včera pán také nezvolal: “Ho, ho“. Currada jeho odpověď pobavila a Chichibiovi odpustil.\n\nForese a Giotto se potkali na cestě do Florencie a přepadl je náhlý déšť. Utekli k jednomu známému rolníkovi, kde si vypůjčili suché, ale otrhané, šaty a pokračovali v cestě. Na cestě se ještě ušpinili a začali si povídat. Kdyby je někdo potkal, těžko by uvěřil, kdo vlastně jsou. Oba cestující si navzájem ze sebe dělali legraci.\n\nManžel jednoho dne přistihl svou ženu s milencem a žádal zákon. Tehdy se za cizoložství trestalo upálením na hranici. Všichni čekali, že manželka uteče ze strachu před soudem, ale ona před soud předstoupila. Žena nic nepopírala, ale namítala, že zákon platí jen pro ženy, nikoli pro muže, proto je špatný. Na otázku, zda žena plnila manželské povinnosti, manžel odpověděl, že vždy, kdy chtěl. Žena odvětila, že je lepší se se zbytkem rozkoše rozdělit s člověkem, který ji miluje víc než sebe. Na její popud zákon změnili a upálovány byly jen ty ženy, které provozovaly cizoložství za peníze.\n\nLodovico se zamiloval do Beatrice, stal se tedy sluhou jejího manžela, který si ho velmi oblíbil. Jednoho dne se Lodovico svěřil Beatrici se svými city. Smluví si schůzku v půlnoci na zahradě. Vychytralá ženská ale svému manželi poví, jaké nemravnosti jí Lodovico namluvil a že by ho měl potrestat, a proto ho pošle do zahrady v jejím oděvu. S Lodovicem si pak užijí a hned nato jde Lodovico do zahrady, aby morálně „napravil“ Beatrici, ve skutečnosti jejího manžela. Dostal pár ran holí a dostatečně se přesvědčil o tom, že jeho sluha je věrný. Lodovico a Beatrice si pak dále potají užívali.\n\nFlorenští sudí přivezli do Florencie nového soudce. Byl to otrhaný, ušmudlaný, obyčejný hňup – jen proto, aby se ušetřilo. Všem byl jen pro smích. Maso se svýma dvěma kumpány Ribem a Matteuzzem vymysleli plán – stáhnout mu plandající kalhoty. Ribi a Maso sehráli divadlo, aby upoutali soudcovu pozornost. Hádali se o boty, a když je chtěl soudce uklidnit, vstal, stáhnul mu Matteuzzo kalhoty, pak se všichni vypařili. Ostuda pro florentské sudí a trapas pro hloupoučkého soudce, kterému celé to divadlo sotva došlo.\n\nTalanovi se zdá sen o jeho krásné, avšak nepříjemné, zlé, náladové a umíněné ženě Markétě. V tom snu jde Markétě do lesa, kde ji zakousl vlk a zemřela. Hned druhý den ráno jí o snu pověděl a varoval ji. Ona mu ale nevěřila a do lesa se vydala. Tam ji napadnul vlk, ale od smrti byla zachráněna pastýři. I přesto nevyvázla bez úhony. Měla zohavený celý obličej, a protože byla vždy krásná, styděla se chodit na veřejnost a svou chybu si do konce života vyčítala.\n\nOpat z Cluny je zajat Ghinem, nepřítelem Říma. Opat měl nemocný žaludek, Ghin ho vyléčil a zkoušel ho, protože měl předsudky vůči mnichům, že jsou lakomí a chamtiví. Po nějakou dobu mu nedával najíst a opat byl stále skromný. Tím si opat Ghina získal a vrátil se zpět do Říma, kde usmířil Ghina s papežem a jmenoval ho představeným špitálu.\n\n"}
{"id": "124307", "url": "https://cs.wikipedia.org/wiki?curid=124307", "title": "Veterán", "text": "Veterán\n\nSlovo veterán obecně označuje jakoukoliv starší entitu, která ještě slouží svému původnímu účelu, jako takové může mít několik významů:\n\n\n \n"}
{"id": "124311", "url": "https://cs.wikipedia.org/wiki?curid=124311", "title": "Loire", "text": "Loire\n\nLoire může znamenat:\n\n\nPays de la Loire\n\nArrondissement Cosne-Cours-sur-Loire\n\nkanton Montlouis-sur-Loire, kanton Saint-Cyr-sur-Loire. kanton Châtillon-sur-Loire, kanton Meung-sur-Loire, kanton Ouzouer-sur-Loire, kanton Châteauneuf-sur-Loire, kanton Sully-sur-Loire, kanton Aurec-sur-Loire, kanton Monistrol-sur-Loire, kanton Solignac-sur-Loire, kanton La Charité-sur-Loire, kanton Pouilly-sur-Loire, kanton Cosne-Cours-sur-Loire-Nord, kanton Cosne-Cours-sur-Loire-Sud, kanton Chalonnes-sur-Loire, kanton Saint-Georges-sur-Loire\n\n"}
{"id": "124321", "url": "https://cs.wikipedia.org/wiki?curid=124321", "title": "Geoffrey Chaucer", "text": "Geoffrey Chaucer\n\nGeoffrey Chaucer (1340 nebo 1342/1343 –25. října 1400 Londýn) byl největší básník anglického středověku a politik.\n\nChaucer byl synem ipswichského obchodníka s vínem Johna a Agnes de Copton, ale zřejmě trávil větší část svého dětství v Londýně. Do roku 1357 byl pážetem v královské rodině a účastnil se invaze do Francie (roku 1359), kde byl zajat a vykoupen. Až do roku 1367 toho o jeho životě moc nevíme. Od tohoto období byl váženým vládním úředníkem, často byl vysílán do ciziny na tajná jednání, díky čemuž se naučil francouzsky a italsky. Ještě o něco později byl Geoffrey Chaucer jmenován velitelem celníků v londýnském přístavu. Poté, co nakrátko upadl v nemilost v roce 1386, se stal v roce 1389 úředníkem zodpovědným za veškeré práce prováděné na palácích a ostatních královských nemovitostech. O dva roky později však Chaucer na toto místo rezignoval (byl podle měřítek 14. století starým mužem) a přijal méně náročné místo vedoucího správce královského majetku v Somersetu. Zůstal v přízni královské rodiny i po státním převratu v roce 1399, kdy se do čela dostal nový král Jindřich IV. Brzy nato, v roce 1400, zemřel a byl pochován v místě, které je známé jako Poet's Corner ve Westminsterském opatství. O Chaucerově soukromém a citovém životě toho víme opravdu málo. Víme například, že byl ženatý, ale ne jestli byl šťastný, nebo jestli byl moderní v tom, že z uctivé vzdálenosti obdivoval nějakou vysoce urozenou dámu.\n\nSpolečenský vzestup rodiny Geoffreye Chaucera pokračoval i po jeho smrti. Chaucerova vnučka Alice (*1404 +1475) se velmi výhodně provdala za šlechtice Viléma de la Pole. S manželem měla syna Jana de la Pole (*1442 -+1491 nebo 1492), který uzavřel sňatek s Alžbětou z Yorku, sestrou anglického krále Eduarda IV. Pravnuk básníka Geoffreye Chaucera se tak přiženil do královské rodiny a jeho potomci si jako zástupci Yorků ve válce růží opakovaně činili nároky na anglický trůn.\n\nJeho dílo bylo ovlivněno velkými italskými autory, jako byli Dante nebo Boccaccio. Mnohé z jeho prvních děl (Sen o rytíři — podle anglického názvu \"The Book of the Duchess\" též známé jako Kniha o vévodkyni, Dům slávy, Ptačí sněm, Legenda o dobrých ženách nebo Troilus a Kriseida) se zabývají běžnými středověkými tématy, jako jsou snění a dvorská láska, ačkoliv jemu se vždycky podařilo prosadit do nich ještě nějakou svoji postavu.\n\nCanterburské povídky jsou Chaucerovým vrcholným dílem, ve kterém se inspiroval Boccacciovým Dekameronem: skupina poutníků cestujících z Londýna do Canterbury na hrob sv. Thomase Becketa a zpět se dohodne, že si budou postupně vyprávět příběhy, aby jim čas lépe ubíhal.\n\nTento rámec umožnil Chaucerovi popsat jednotlivé charaktery všech možných typů a tříd a vyprávět příběhy všeho druhu - hrdinství opěvující i zesměšňující, hodně neslušné i mravoučně svaté, přičemž pro každou povídku použil styl hodící se k vypravěči. Chaucerův humor je rozverně veselý a s chutí používaný. Bohužel však toto dílo zůstalo nedokončené. Je napsáno 23 povídek prokládaných prology k jednotlivým povídkám a jeden prolog na začátku o schůzce společníků a jejich stručném představení. Scházejí se v hospodě U Kabátce v Southwarku, kde se 29 poutníků (+ Chaucer) dohodlo, že každý bude vyprávět 4 příběhy (2 na cestě tam, 2 na cestě zpět).\n\nZtvárnil podněty francouzské rytířské epiky i italské renesanční literatury, do své poezie uvedl sedmiveršovou strofu s rýmem ababbcc, která se jmenuje královská nebo Chaucerova. a hrdinské dvojverší, veršované povídky a novely rámcově propojil postavou vypravěče. Ovlivnil mimo jiné Johna Lydgata, Roberta Henrysona a Williama Dunbara.\n\n\n"}
{"id": "124330", "url": "https://cs.wikipedia.org/wiki?curid=124330", "title": "Isaac Brock", "text": "Isaac Brock\n\nGenerál sir Isaac Brock, rytíř lázeňského řádu (6. října 1769 - 13. října 1812) byl britský vojevůdce a kanadský národní hrdina, známý zejména pro brilantní vedení operací britsko-kanadsko-indiánských sil za bojů v oblasti Velkých jezer za britsko-americké války. V její první fázi dobyl Detroit a vyhnal americké síly z většiny Michiganu. V říjnu roku 1812 pak porazil téměř 5x silnější americkou invazní armádu v bitvě na Queenston Heights, v níž padl. Jeho smrt byla ranou, z níž se britská vojska působící v oblasti Velkých jezer jen těžko vzpamatovávala.\n"}
{"id": "124331", "url": "https://cs.wikipedia.org/wiki?curid=124331", "title": "Monkey Business (album, The Black Eyed Peas)", "text": "Monkey Business (album, The Black Eyed Peas)\n\nMonkey Business je čtvrtým albem americké hip hopové skupiny The Black Eyed Peas, které vyšlo v Evropě 30. května 2005. Deska obsahuje opět mnoho zajímavých samplů, například z filmu Pulp Fiction nebo ze znělek bollywoodských filmů.\n"}
{"id": "124337", "url": "https://cs.wikipedia.org/wiki?curid=124337", "title": "Průtok (kanál)", "text": "Průtok (kanál)\n\nPrůtok je označení pro krátký kanál neboli řeku či potok obecně přirozeného původu. Obvykle je kratší než 1 km a nemá zvláštní pojmenování. Spojuje mezi sebou dvě jezera, jezero (lagunu) s mořem (oceánem) nebo jezero s řekou. Řidčeji může také spojovat řeku s jezerem nebo dvě řeky (bifurkace řek). Může také znamenat vedlejší rameno řeky v případě, že řeka vytváří ostrovy.\n\n\n"}
{"id": "124344", "url": "https://cs.wikipedia.org/wiki?curid=124344", "title": "Concerto for Group and Orchestra", "text": "Concerto for Group and Orchestra\n\nConcerto for Group and Orchestra je první album druhé sestavy (Mk II) britské hardrockové skupiny Deep Purple. V USA vyšlo v prosinci 1969 a v Anglii o měsíc později. Snahy o propojení zvuku rockové kapely a symfonického orchestru byly na přelomu 60. a 70. let poměrně dost populární. Do této módy zapadá i album \"Concerto for Group and Orchestra\". Přináší koncepční dílo klávesisty a skladatele Jona Lorda, naživo zaznamenané 24. září 1969 v londýnské Royal Albert Hall. Jde o zajímavou, hudebně však ne moc převratnou kompozici. Možnosti rockové kapely a orchestru jsou využívané až příliš odděleně, namísto toho, aby vytvářely vzájemně dokonale propojený kompaktní celek. Album je docela vydařený hudební experiment a rarita.\n\nNa přelomu 60. a 70. let se v Británii prosadil trend zakomponovávat do moderní hudby prvky klasiky. Mezi průkopníky tohoto směru se bezpochyby řadili Yes a tímto albem se nakrátko k tomuto proudu přidali také Deep Purple. Concerto for Group and Orchestra bylo srdeční záležitostí Jona Lorda, který na tomto projektu spojení vážné a rockové hudby pracoval několik let. Setkal se však s nepochopením, neboť pro většinu fanoušků byly dlouhé minuty orchestrální hudby občas přecházející v rockové melodie těžko stravitelné. Zaniklo v nich tak jinak skvělé kytarové představení Ritchieho Blackmora i Gillanova píseň utopená uprostřed druhého dějství. Celkový zdlouhavý dojem nemohlo zachránit ani poměrně svěží třetí dějství.\n\n\n\n\nAlbum bylo nahráno s pomocí nahrávacího studia De Lane Lea pod vedením Dava Siddla a Martina Bircha.\n"}
{"id": "124345", "url": "https://cs.wikipedia.org/wiki?curid=124345", "title": "Šafov", "text": "Šafov\n\nŠafov (německy \"Schaffa\") je obec, jež se nachází v západní části okresu Znojmo v Jihomoravském kraji, asi 7 km jihozápadně od Vranova nad Dyjí, v těsné blízkosti státní hranice s Rakouskem. Žije zde obyvatel. Ve vsi je velká obdélníková náves, v jejíž nejvyšší části se nachází prostorný kostel sv. Bartoloměje. Vedle kostela stojí objekt fary.\n\nZdejší oblast byla zřejmě osídlena již v době raného středověku, jak napovídá nález slovanského žárového pohřebiště nedaleko hranic. První písemná zmínka o obci pochází z 28. září 1323, kdy je uvedena v soupisu statků přináležejících k vranovskému panství na směnné listině krále Jana Lucemburského. Majitelem panství a tím i obce se tak stal Jindřich z Lipé.\n\nV období husitských válek byl Šafov husity vypálen a postihla jej i morová epidemie. V 1. polovině 16. století došlo k obnově a rozkvětu vesnice a roku 1540 byl Šafov císařem Ferdinandem I. povýšen na městečko. Spolu s městskými právy obdržel také znak, stříbrnou pečeť a právo pořádat trh. Tato práva potvrdili i pozdější habsburští panovníci. V roce 1647 městečko dobyli a zničili Švédové.\n\nNejstarší zápisy ve zdejší farní kronice se vztahují k roku 1733. Za vlády Marie Terezie se v Šafově rozrostla židovská obec. Zdejší Židé si vybudovali i hřbitov, synagogu a v roce 1800 i školu. Vznik Československa rozvoji Šafova příliš neprospěl. Nastal odliv obyvatelstva a úpadek řemesel, což ještě zhoršila Velká hospodářská krize a poté i druhá světová válka.\n\nStanice SNB měla být v roce 1947 přemístě na do St. Petřína. ONV ve Znojmě tento návrh zamítl a trval z bezpečnostních důvodů na ponechání stanice SNB v Šafově.\n\nV roce 2006 měla obec 88 domů a žilo zde 174 obyvatel.\n\nObec má poměrně dobré silniční spojení s okolím. Prochází jí silnice II. třídy č. 398 z Vranova do rakouské Lanavy (Langau) a několik dalších silnic III. třídy. Pod vsí se k silnici č. 398 připojuje silnice II. třídy č. 409 z Vratěnína. Stará silnice do rakouského Riegersburku je dnes sjízdná pouze pro cyklisty. Dne 14. července 2014 bylo obnoveno silniční spojení (silnice III/39819) do Riegersburgu pro motorová vozidla do 3,5 t.\n\n\n\n\n"}
{"id": "124346", "url": "https://cs.wikipedia.org/wiki?curid=124346", "title": "Velké Hostěrádky", "text": "Velké Hostěrádky\n\nObec Velké Hostěrádky () se nachází v okrese Břeclav v Jihomoravském kraji. Žije zde obyvatel.\n\nNázev se vyvíjel od varianty Hocteradici (1237), Hostaradicz (1358), Hostyehradek (1437), Hostyeradky (1464), z Welkych Hostieradek (1577), Hostiradek (1673), Hostiehradek (1718), Hostieradek (1720, 1751), Gross Hostěhradek a Welký Hostěhradek (1846), Gross Hostiehradek a Hrubé Hostěrádky (1872), Gross Hostěhradek a Velké Hostěhrádky (1893) až k podobě Velké Hostěhrádky v roce 1924. Místní jméno je zdrobnělinou názvu Hostěradice, který vznikl z osobního jména Hostěhrad.\n\nPrvní písemná zmínka o obci pochází z roku 1210, kdy ji Lev z Klobouk odkázal zábrdovickému klášteru. Od roku 1418 se připomíná trvz, kterou získal od Jana a Stacha z Hostěhrádek Jan Krumsín z Čelechovic. Tvrz a ves roku 1504 vyženil Vilém z Víckova sňatkem s Alenou z Lílče. Roku 1617 se obec stala součástí žerotínského panství v majetku Lichtenštejnů.\n\nPodle sčítání 1930 zde žilo v 187 domech 757 obyvatel, z nichž se 750 hlásilo k československé národnosti. Žilo zde 381 římských katolíků, 372 evangelíků, 1 příslušník Církve československé husitské a 1 žid.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "124348", "url": "https://cs.wikipedia.org/wiki?curid=124348", "title": "Milíčovice", "text": "Milíčovice\n\nObec Milíčovice (německy \"Mülschütz\", 1720 \"Milischitz\", 1751 \"Milleschitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1349.\n\n\n\n"}
{"id": "124349", "url": "https://cs.wikipedia.org/wiki?curid=124349", "title": "Mackovice", "text": "Mackovice\n\nObec Mackovice (německy \"Moskowitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1228.\n\n\n\n"}
{"id": "124350", "url": "https://cs.wikipedia.org/wiki?curid=124350", "title": "Citonice", "text": "Citonice\n\nObec Citonice (německy \"Edmitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1252. Pošta zde byla založena 1. března 1932.\n\nV obci byl na přelomu tisíciletí vybudován veřejný vodovod a byla dokončena plynofikace celé obce. Žáci první až páté třídy navštěvují zdejší trojtřídní základní školu, starší děti dojíždějí do Znojma. V obci je také mateřská škola.\n\nPochází odtud folkový písničkář Záviš.\n\n\n\n"}
{"id": "124351", "url": "https://cs.wikipedia.org/wiki?curid=124351", "title": "Švábenice", "text": "Švábenice\n\nMěstys Švábenice (: \"Schwabenitz\", v letech 1939-1945 německy: \"Schwabendorf\") se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1170. Od 23. dubna 2008 byl obci obnoven status městysu.\n\nV obci k počátku roku 2016 žilo celkem 1030  obyvatel. Z nich bylo 535  mužů a 495 žen. Průměrný věk obyvatel obce dosahoval 39,1% let. Dle Sčítání lidu, domů a bytů provedeném v roce 2011, kdy v obci žilo 974  lidí. Nejvíce z nich bylo (18,9%) obyvatel ve věku od 30 do 39  let. Děti do 14 let věku tvořily 17% obyvatel a senioři nad 70 let úhrnem 4,5%. Z celkem 808  občanů obce starších 15 let mělo vzdělání 46,2% střední vč. vyučení (bez maturity). Počet vysokoškoláků dosahoval 7,8% a bez vzdělání bylo naopak 0,2% obyvatel. Z cenzu dále vyplývá, že ve městě žilo 470 ekonomicky aktivních občanů. Celkem 91,3% z nich se řadilo mezi zaměstnané, z nichž 71,1% patřilo mezi zaměstnance, 3% k zaměstnavatelům a zbytek pracoval na vlastní účet. Oproti tomu celých 48,9% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 374 obyvatel obce (což je 38,4%), se hlásilo k české národnosti. Dále 310 obyvatel bylo Moravanů a 7 Slováků. Celých 391 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "124352", "url": "https://cs.wikipedia.org/wiki?curid=124352", "title": "Starý Petřín", "text": "Starý Petřín\n\nObec Starý Petřín (německy \"Alt Petrein\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1323.\n\n\n\n\n"}
{"id": "124353", "url": "https://cs.wikipedia.org/wiki?curid=124353", "title": "Stošíkovice na Louce", "text": "Stošíkovice na Louce\n\nObec Stošíkovice na Louce (německy \"Tesswitz an der Wiese\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1360.\n\n\n\nVe Stošíkovicích na Louce se také nachází několik organizací jako je Znojemské vinařství, Český červený kříž a Ubytovna Stošíkovice a v blízkém okolí se nachází výzkumná stanice společnosti Delacon.\n\nSamospráva obce od roku 2016 vyvěšuje 5. července moravskou vlajku.\n\n\n\n"}
{"id": "124355", "url": "https://cs.wikipedia.org/wiki?curid=124355", "title": "Walk Away", "text": "Walk Away\n\nWalk Away (Jdi pryč) je pátý singl z alba Breakaway americké zpěvačky Kelly Clarksonové.\n\nPo \"Since U Been Gone\" a \"Behind These Hazel Eyes\" je Walk Away třetí, ve které Clarksonová dělá tečku za ukončeným vztahem. V písni dává jasně najevo, že její přítel jí nedává to, co potřebuje, tak ať jde pryč.\n\nZpočátku bylo v plánu jako pátou píseň vydat \"Addicted\", ale vydavatelství RCA Records tento song nedovolilo kvůli smutnému podtextu, který panuje i v předešlých písních \"Behind These Hazel Eyes\" a \"Because Of You\". Proto vybrali pro další vydání píseň \"Gone\", ta ale byla zamítnuta poté, co zjistili, že by se její název pletl s písní \"Since U Been Gone\". Nakonec byla vybrána živá píseň \"Walk Away\", která vyšla v roce 2006.\n\nNicméně některá hudební rádia volbu \"Walk Away\" ignorovala a hrála píseň \"Gone\", která se stala velmi úspěšnou například v Atlantě, New Yorku nebo Bostonu.\n\nKlip pro \"Walk Away\" se natáčel 4. až 5. února 2006 v Los Angeles. Předpokládalo se, že píseň vyjde kolem 25. února, ale režisér videoklipu řekl, že jej musí ještě upravit, proto se videoklip začal vysílat až 7. března.\nVideoklip je oproti jiným hodně jednoduchý. Sleduje příběh různých lidí, kteří slyší hrát píseň \"Walk Away\" v rádiu. Slyší ji muž ve sprše, žena v kanceláři, dvojčata, hráč amerického fotbalu, muž při luxování. Jedním z herců v klipu je i bratr Kelly Clarksonové Jason, který hraje muže ve sprše, jenž si zpívá ve sprše a na toaletě, jak jej ale někdo zpozoruje, je na rozpacích.\n\nDalším příběhem v klipu je muž, který řídí auto a při poslechu \"Walk Away\" vystoupí z auta, začne tancovat na silnici a tím blokuje provoz.\n"}
{"id": "124356", "url": "https://cs.wikipedia.org/wiki?curid=124356", "title": "Prohlížeč", "text": "Prohlížeč\n\nProhlížeč může být:\n\n"}
{"id": "124357", "url": "https://cs.wikipedia.org/wiki?curid=124357", "title": "Vrbovec (okres Znojmo)", "text": "Vrbovec (okres Znojmo)\n\nObec Vrbovec (německy \"Urbau\") se nachází v okrese Znojmo v Jihomoravském kraji. Součástí obce je kromě vesnice Hnízdo i katastrální území zaniklé obce Ječmeniště. Žije zde obyvatel.\n\nPrvní písemná zmínka o obci pochází z roku 1243.\n\n\n\n\n"}
{"id": "124358", "url": "https://cs.wikipedia.org/wiki?curid=124358", "title": "Kuchařovice", "text": "Kuchařovice\n\nObec Kuchařovice (německy \"Kukrowitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1220. V letech 1980–1990 byla součástí Znojma. Od roku 1990 do roku 2018 byl starostou obce Lubomír Mlejnek. V komunálních volbách v roce 2018 už nekandidoval. Zastupitelstvo starostkou obce zvolilo dosavadní místostarostku Marcelu Mašejovou.\n\n\n\n"}
{"id": "124361", "url": "https://cs.wikipedia.org/wiki?curid=124361", "title": "Blížkovice", "text": "Blížkovice\n\nMěstys Blížkovice (německy \"Lispitz\") se nachází v okrese Znojmo v Jihomoravském kraji. Obec se nečlení na části, má ale dvě katastrální území, \"Městys Blížkovice\" a \"Ves Blížkovice\". Žije zde obyvatel.\n\nPrvní písemná zmínka o obci pochází z roku 1349. Až do začátku 20. století se jednalo o dvě samostatná sídla Městys Blížkovice a Ves Blížkovice. Sloučení v roce 1910 trvalo pouze rok, definitivně byly obě obce sloučeny v jednu v roce 1919.\n\nV roce 1886 byl v obci založen čtenářský spolek, v roce 1893 hasičský spolek, v roce 1900 Národní jednota, v roce 1924 Sokol, Omladina a Orel. V roce 1848 byla v obci založena obecná škola. V roce 1880 byla v obci otevřena pošta, v roce 1924 byla v obci otevřena četnická stanice a v roce 1939 byla na katastru Městysu Blížkovice otevřena železniční stanice.\n\nOd 23. ledna 2007 byl obci vrácen status městyse.\n\n\n\n\n"}
{"id": "124362", "url": "https://cs.wikipedia.org/wiki?curid=124362", "title": "Horní Věstonice", "text": "Horní Věstonice\n\nObec Horní Věstonice (německy \"Ober Wisternitz\") se nachází v okrese Břeclav v Jihomoravském kraji. Žije zde obyvatel. Jde o vinařskou obec v Mikulovské vinařské podoblasti. Viniční tratě: Pod Martinkou, Pod Děvínem, U Venuše.\n\nPrvní písemná zmínka o obci pochází z roku 1414.\n\n\n\n\n"}
{"id": "124363", "url": "https://cs.wikipedia.org/wiki?curid=124363", "title": "Horní Dunajovice", "text": "Horní Dunajovice\n\nObec Horní Dunajovice () se nachází v okrese Znojmo v Jihomoravském kraji. Obec se nečlení na části, má ale dvě katastrální území, \"Horní Dunajovice\" a \"Domčice\". Žije zde obyvatel.\n\nPrvní písemná zmínka o obci pochází z roku 1358.\n\nNarodil se tu a působil Anton Kuchyňka (1869–1939), mlynář a politik, starosta obce, na počátku 20. století poslanec Říšské rady a Moravského zemského sněmu.\n\n\n\n"}
{"id": "124364", "url": "https://cs.wikipedia.org/wiki?curid=124364", "title": "Grešlové Mýto", "text": "Grešlové Mýto\n\nObec Grešlové Mýto () se nachází v okrese Znojmo v Jihomoravském kraji, zhruba 18 km severozápadně od Znojma a 10 km jihovýchodně od Moravských Budějovic, na silnici, spojující zmíněná města. Žije zde obyvatel.\n\nPrvní písemná zmínka o obci pochází z roku 1700. Nějaký čas se jí říkalo i \"Královské Mýto\".\n\nV roce 2010 obec připravovala výstavbu kanalizace a čističky odpadních vod Svazku obcí při formanské cestě s náklady vyčíslenými na 150 milionů Kč. Kanalizace má zahrnout Pavlice, Ctidružice, Hostim a Grešlové Mýto a v druhé etapě Prokopov a Blanné. Na výstavbu hřiště a odbahnění rybníka Bahňáku obec nezískala dotaci. Daňové příjmy obce činí 1,7 milionu Kč ročně.\n\nCentrem vesnice prochází silnice I/38 Znojmo–Jihlava. Byla zpracována studie obchvatu kolem Grešlového Mýta, Pavlic a Vranovské Vsi, ale ta roku 2001 neprošla řízením EIA. Proto ŘSD v letech 2009 a 2010 zajistila alespoň výměnu oken v domech, oken v domech, kde hluk přesahoval zdravotní limit, což se v Grešlovém Mýtě týkalo asi 25 domů. Na hluk si ovšem stěžují i další lidé a peticí žádali výměnu oken v dalších 15 domech. Frekvence provozu se zvýšila i zavedeným elektronického mýtného na dálnicích, v roce 2010 uváděl starosta kolem 10 000 aut denně.\n\nV dubnu 2010 získala obec znak a prapor. Vychází z erbu rodu z Gatterburgu, který dříve vlastnil panství v Hostimi, pod nějž patřilo i Grešlové Mýto. Ve znaku je naznačen most, nad mostem je v levé části na červeném podkladě zlatá padací mříž a v pravé části na modrém podkladu zlatý lev se zbrojí, pod mostním obloukem jsou modré a červené pole v opačném pořadí a na nich zlatá poštovní trubka. Prapor má barvu červeno-modrou a je na něm poštovní trubka.\n\nBarokní silniční most přes řeku Jevišovku, datovaný rokem 1766, kdysi se zde vybíralo mýto a od toho má obec své jméno. Na mostě je socha svatého Mikuláše datovaná rokem 1764, kterou je zvykem zdravit zatroubením vozu. Most patří státu (Ředitelství silnic a dálnic) ještě od dob, kdy byl součástí silnice I/38. Ta byla roku v úseku dlouhém asi 250 metrů přeložena do východnější stopy a byl jí postaven nový most. Kvůli špatné kvalitě oprav provedených v roce 1992 ŘSD jej obec tehdy nepřevzala, k jeho další rekonstrukci za 5 milionů Kč přistoupilo ŘSD v roce 2010.\n\nDále se v obcí nachází kaplička z roku 1817, zájezdní hostinec a archeologické naleziště Sídliště Nad Mírovcem.\n\nZápadně od vesnice prochází železniční trať 241 Znojmo – Okříšky, do katastru Grešlového Mýta však vůbec nezasahuje. Železniční zastávka Grešlové Mýto se nachází při silnici III/4114 na půl cesty mezi Grešlovým Mýtem a Ctidružicemi, u křižovatky se silnicí III/4115, již v katastrálním území Ctidružic,\n\nOd železniční zastávky prochází přes vesnici ve směru Jevišovky žlutě značená turistická trasa KČT přes Pustý mlýn směrem na Boskovštejn a Jevišovice.\n\nDo Jevišovky se před Grešlovým Mýtem zprava vlévá Ctidružický potok. Mezi vesnicí a Mírovským a Pustým mlýnem se na Jevišovce nachází rybník Mírovec. Území východně od vesnice je součástí přírodního parku Jevišovka, ke Grešlovému Mýtu katastrálně patří i lokality V sasích, V hraničkách, Velká léč a Malá léč východně od vsi a lokality Za pecí, Na velkém a Kulatý výhon západně od vsi. Přímo u vsi, východně od obecního úřadu, se nachází rybník Bahňák a poblíž něj zemědělský areál. Severně od obecního úřadu se nachází další, obdélníková vodní nádrž.\n\n\n"}
{"id": "124365", "url": "https://cs.wikipedia.org/wiki?curid=124365", "title": "Hnanice", "text": "Hnanice\n\nObec Hnanice (něm. \"Gnadlersdorf\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1201.\n\nDo roku 2014 zastával funkci starosty Jiří Musil, od roku 2014 vykonává funkci starosty Bc. Martin Dvořák.\n\n\n\n"}
{"id": "124383", "url": "https://cs.wikipedia.org/wiki?curid=124383", "title": "Seznam největších jezer světa podle rozlohy", "text": "Seznam největších jezer světa podle rozlohy\n\nNejvětší světová jezera (nad 4 000 km²) seřazená podle rozlohy.\n\nNěkterá jezera – laguny jsou někdy zařazována mezi jezera a někdy jsou počítány jako zálivy\nZde jsou jezera, která v nedávné době měla rozlohu větší než 4000 km², v současné době však jejich rozloha klesla pod tuto hranici, jezera se rozpadla na více částí nebo úplně vyschla.\n\n\n\"Velikost jezer často záleží na zdroji, ze kterého čerpáme.\"\n\n"}
{"id": "124385", "url": "https://cs.wikipedia.org/wiki?curid=124385", "title": "Anubis (rozcestník)", "text": "Anubis (rozcestník)\n\nAnubis či Anúbis může být:\n\n"}
{"id": "124388", "url": "https://cs.wikipedia.org/wiki?curid=124388", "title": "Nástupní ostrůvek", "text": "Nástupní ostrůvek\n\nNástupní ostrůvek neboli refýž (z francouzského \"refuge\" = útočiště) je nástupiště zpravidla tramvajové, někdy i autobusové nebo trolejbusové zastávky, tvořené zpravidla zvýšeným dopravním ostrůvkem mezi vozovkou a nezvýšeným tramvajovým pásem nebo na ploše autobusového nádraží, autobusového stanoviště na ploše uvnitř obratiště apod. Neodborně se jako nástupní ostrůvky nebo refýže označují i nástupiště na průběžném nebo rozšířeném zvýšeném tramvajovém pásu, průběžném nebo rozšířeném chodníku nebo samostatná nástupiště, například na tramvajových zastávkách mimo pozemní komunikaci. \n\nU jednoho nástupního ostrůvku může být umístěno i více zastávek. Například na výhybnách jednokolejné tramvajové trati z Liberce do Jablonce používají tramvaje levou kolej a společný nástupní ostrůvek mezi kolejemi. Ostrůvků se zastávkami na obou hranách nebo více zastávkami za sebou se užívá také v přestupních uzlech, autobusových nádražích a podobně. \n\nV čele nástupního ostrůvku je obvykle umístěn zastávkový sloupek.\n\nVe vzdálenosti 0,5 m od konce ostrůvku (nebo nástupiště na zvýšeném tramvajovém pásu) a 0,5 m od jeho vnější hrany (přivrácené k vozovce) má být umístěn výstražný majáček (obvykle za snížené viditelnosti prosvětlovaný stálým nebo blikajícím světlem svítivosti nejméně 40 cd) nebo reflexní výstražná deska. Výstražný majáček byl donedávna jmenován mezi dopravními zařízeními podle pravidel silničního provozu (používá se též na jiných typech dopravních ostrůvků a na začátcích dělicích pásů), ve vyhlášce č. 30/2001 Sb. však již nebyl uveden. Novější typy světelných výstražných majáčků mívají podobu světelné směrovací desky s dopravní značkou „Přikázaný směr objíždění“. „Výstražná deska“ se tvarem, velikostí a provedením podobá dopravnímu zařízení s názvem „Směrovací deska“ a podobně jako ona byla zavedena začátkem 70. let 20. století, avšak podle platných právních a technických předpisů není dopravní značkou, dopravním zařízením, drážním návěstidlem ani součástí označení zastávky. \n\nPokud je přechod umístěn u konce ostrůvku (před ostrůvkem ve směru jízdy), bývá někdy vyčkávací prostor přechodu chráněn samostatným ochranným ostrůvkem. Zatímco tramvajový nástupní ostrůvek je z právně-technického hlediska součástí tramvajové dráhy, navazující ochranný ostrůvek je součástí pozemní komunikace. U začátku nebo konce ostrůvku někdy navazuje podélný dělicí práh oddělující vozovkou od tramvajového pásu. \n\nV počátcích tramvajové dopravy nebyl přístup a odchod cestujících nijak zvlášť zabezpečován. Postupně se zvyšovaly nároky na oddělení nástupiště od vozovky zábradlím, návaznost přechodů pro chodce, případně podchodů, případně dořešení přístupových cest podél tramvajové dráhy včetně dostatečné průchozí šířky kolem zastávkového sloupku a koncového výstražného zařízení, bezbariérového přístupu osobám se sníženou pohyblivostí a navigačních prvků pro nevidomé. \n\nU některých nástupních ostrůvků, například úzkých nebo mimořádně vytížených, je v době příjezdu tramvaje do zastávky a jejího pobytu v ní zastaven provozu na vozovce mezi nástupním ostrůvkem a chodníkem pomocí světelné signalizace – tomuto opatření se říká časový ostrůvek. V Praze je toto řešení použito například v tramvajových zastávkách Pražská tržnice a Lihovar. \n\nŘidiči motorových a nemotorových vozidel jsou povinni kolem nástupního ostrůvku jezdit zprava, pokud jim není dovolena jízda po kolejích nebo pokud nejde o jinou výjimku uvedenou v zákoně. \n\nTechnické požadavky na nástupiště a nástupní ostrůvky jsou obsaženy v \"ČSN 73 6425 Autobusové, tramvajové a trolejbusové zastávky\". Nejmenší šířka nástupiště by měla být 2,0 m, výjimečně 1,7 m. Obvyklá délka nástupního ostrůvku pro dvě tramvajové soupravy je 65 m. \n"}
{"id": "124391", "url": "https://cs.wikipedia.org/wiki?curid=124391", "title": "Hydroxidy", "text": "Hydroxidy\n\nHydroxidy jsou chemické sloučeniny, které obsahují ion OH a kovový kation či NH.\n\nV této tabulce jsou u jednotlivých skupin látek vypsány postupy, jak se vytvářejí hydroxidy za laboratorních podmínek.\nNejdůležitější hydroxid - hydroxid sodný - se vyrábí elektrolýzou solanky. Reakce probíhá takto:\n\nJelikož reakce probíhá ve vodném prostředí a sodík reaguje s vodou, probíhá reakce dále takto:\n\nTedy na katodě se neuvolňuje kovový sodík, ale vodík. Plynný chlór, který se uvolňuje na anodě nereaguje s vodou, a stejně jako vodík je odváděn jinam, a průmyslově se z něj vytváří chlorovodík a následně kyselina chlorovodíková.\n\nZvláštní pozornost si zaslouží hydroxid amonný. Vyskytuje se pouze ve vodném roztoku a samovolně se rozkládá na vodu a amoniak.\n\nHydroxidy reagují s kyselinami, tato reakce se nazývá neutralizace. Při této reakci vzniká sůl kyseliny a voda. Typickým příkladem je reakce kyseliny chlorovodíkové a hydroxidu sodného, dle rovnice:\n\nNebo reakce hydroxidu draselného s kyselinou sírovou:\n\nRůzné hydroxidy jsou různě reaktivní. Všechny hydroxidy reagují s oxidy nekovů a polokovů, příkladem je reakce se vzdušným oxidem uhličitým, podle rovnice:<br>\n\nČisté hydroxidy alkalických kovů jsou tedy schopné reagovat i se sklem. Reakce probíhá docela pomalu, rychleji probíhá s roztaveným hydroxidem. Kvůli tomuto faktu se hydroxidy musí skladovat v plastových lahvích. Při reakci vzniká křemičitan kovu a voda, reakce probíhá takto:\n\n\nČím více je kov v Beketovově řadě kovů vpravo, tedy s vyšším elektrodovým potenciálem, tím méně je hydroxid stabilní a hůře vzniká. Kovy alkalických zemin se při zahřívání na vysokou teplotu rozkládá na oxid a vodu, dle rovnice:\n\n\nČím více je kov vpravo v Beketovově řadě kovů, tím nižší teplota je potřeba na rozpad. Kupříkladu hydroxid měďnatý (Cu(OH)) potřebuje na rozklad jenom asi 75 °C.\n\nVětšina hydroxidů je ve vodě nerozpustná, výjimkou jsou hydroxidy alkalických kovů, hydroxid amonný, barnatý, strontnatý a thallný. Rozpouštění hydroxidů ve vodě je exotermní děj, tedy se uvolňuje teplo, avšak molekula zůstane nezměněná, čehož se využívá při čištění odpadů hydroxidem sodným (viz níže). Většina hydroxidů je hygroskopická.\n\n\nJakožto vápno se využívá ve stavebnictví. Při tuhnutí reaguje se vzdušným oxidem uhličitým, dle rovnice:\n\n\n\nExistuje několik nerostů, které jsou hydroxidy. Jejich vzorce jsou však zapisovány jako hydratované oxidy. Příkladem je zejména limonit (FeO·\"n\"HO či Fe(OH)), či bauxit (AlO·\"n\"HO či Al(OH)). V běžném životě se můžeme setkat s hydroxidy jakožto s železnou rzí.\n\nVětšina hydroxidů je bílá, zde jsou obrázky některých hydroxidů:\n\nNěkteré látky obsahují OH skupiny, nicméně se neřadí mezi hydroxidy. Zdánlivé hydroxidy halogenů, nekovů a polokovů jsou ve skutečnosti kyseliny. Tyto látky se nechovají jako hydroxidy, ale jako kyseliny, tedy odštěpují kationt H. Některé hydroxidy se však částečně chovají jako kyseliny, zejména hydroxid hlinitý je schopen reagovat s kovovým sodíkem za vzniku hlinitanu sodného.\n\nNěkteré kovy však tvoří i kyseliny, tak vznikají kyseliny jako je kyselina chromová, dále kyselina manganistá, kyselina osmičelá, kyselina rhenistá, kyselina zlatitá, kyselina zlatná a kyselina wolframová, ale tyto kovy tvoří i hydroxidy, avšak v jiných oxidačních číslech.\n"}
{"id": "124397", "url": "https://cs.wikipedia.org/wiki?curid=124397", "title": "Dobřany (okres Rychnov nad Kněžnou)", "text": "Dobřany (okres Rychnov nad Kněžnou)\n\nObec Dobřany () se nachází v okrese Rychnov nad Kněžnou, kraj Královéhradecký. Rozkládá se kolem údolí tvořeného Dobřanským potokem na jihozápadním svahu horského hřbetu Chřiby (771 m n. m.), který je součástí Orlických hor. Žije zde obyvatel.\n\nPrvní písemná zmínka o obci pochází z roku 1361.\n\nV letech 1809-1817 na zdejší faře působil český buditel P. Josef Liboslav Ziegler, který se zasloužil o to, že se v té době staly Dobřany centrem obrozenců. V Dobřanech se scházeli vlastenci z různých oblastí kultury, například i František Vladislav Hek, Josef Dobrovský nebo Magdalena Dobromila Rettigová. Mimo jiné zde vznikla i tradice tzv. vlasteneckého křtu, tedy přijímání dalšího, vlasteneckého jména.\n\n\n"}
{"id": "124398", "url": "https://cs.wikipedia.org/wiki?curid=124398", "title": "Kostelany nad Moravou", "text": "Kostelany nad Moravou\n\nObec Kostelany nad Moravou je situována ve Zlínském kraji, nedaleko od Uherského Hradiště. Obec je součástí rozsáhlé rovinaté údolní nivy řeky Moravy. Žije zde obyvatel.\n\nObec je součástí projektu „Agentury pro rozvoj turistiky na Baťově kanálu“. Jako součást projektu bylo v obci vybudováno přístaviště, které leží na řece Moravě.\n\nPrvní písemná zmínka o obci pochází z roku 1131.\n\n\n\n"}
{"id": "124399", "url": "https://cs.wikipedia.org/wiki?curid=124399", "title": "Stádlec", "text": "Stádlec\n\nMěstys Stádlec () se nachází v okrese Tábor v Jihočeském kraji. Žije v něm obyvatel. Správní území obce čítá 4 katastrální území, a to Křída u Stádlce, Slavňovice, Stádlec a Staré Sedlo u Stádlce. Podle čísel popisných je v osadě Hájky 13, v Křídě u Stádlce 29, ve Slavňovicích 37, ve Stádlci 155 a ve Starém Sedle u Stádlce 42 domů. V obci je základní a mateřská škola, pošta a úřad městyse.\n\nMěstys Stádlec leží 9 km severně od Bechyně a asi 15 km jihozápadně od města Tábora stranou hlavních dopravních tahů. Je působištěm několika firem a drobných provozoven výrobních a nevýrobních služeb. Významným podnikem je zde Zemědělské družstvo Opařany, které obhospodařuje většinu zemědělských ploch a využívá areály zemědělské výroby v obci.\n\nKatastr obce leží v povodí Lužnice, převážnou část území tvoří povodí jejího levostranného přítoku Oltyňského potoka, který odvádí vodu z mnoha malých rybníků ležících převážně jižně od Stádlce. Mnohé rybníčky mají zajímavá jména (Závist, Prašivka, Chudátko, Hospodář). Oltyňský potok před vyústěním do Lužnice protéká malebným lesnatým údolím. Severovýchodní část katastru odvodňuje Slavňovický potok, který se do Lužnice vlévá pod ostrožným hradištěm Slavňovice.\n\nMěstys Stádlec je členem Místní akční skupiny Lužnice, což je občanské sdružení, které vzniklo 30. 9. 2004. Dne 25. ledna 2011 byl obci navrácen status městyse.\nPrvní písemná zmínka o obci pochází z roku 1287. Král Václav II. v listině datované 2. června 1278 souhlasí, aby Záviš z Falkenštejna směnil vesnice Stadilce (Stádlec) a Křídu s Jindřichem z Rožmberka za jiné vesnice. Ve vesnici byla tvrz, patrně chráněná vodním příkopem. Tvrz byla ponechána jako dolní trakt nynějšího zámku. V roce 1459 prodal Rožmberk vesnici i s pozemky spolu s dobronickým panstvím.\nV roce 1533 se stávají majiteli Stádlce Vítové ze Rzavého. Na začátku 17. století byla ve Stádlci tvrz, poplužní dvůr, pivovar s krčmou a dva ovčíny. Celá ves byla v roce 1622 vypálena císařským vojskem a teprve po třech letech se mohlo opět začít řádně hospodařit. Po třicetileté válce je Stádlec prodán za 20.000 kop míšeňských Johaně Kateřině Hozlaurové.\n\nOd roku 1700 je ve Stádlci škola, obec se v roce 1865 stala městysem. Od roku 1878 působí v obci Sbor dobrovolných hasičů. Na konci 19. století měl Stádlec 111 domů, ve kterých žilo 699 obyvatel, z nich bylo 63 židovského vyznání. Pro jejich náboženské potřeby byla v obci vybudována synagoga. V obci byly dva mlýny. K místnímu zámku patřil pivovar a lihovar (roční produkce 833 hl lihu) a cihelna.\n\nV roce 1905 byla v obci otevřena pobočka pošty. K jejímu stému výročí bylo v roce 2005 vydáno zvláštní příležitostné poštovní razítko.\nMěstysem prochází žlutá turistická stezka, začínající na nádraží Malšice, pokračující přes Dobřejice a Stádlecký most do Stádlce. Odtud stezka směřuje dále na severozápad velkým lesním komplexem do Sepekova. Stádlec leží na 111. kilometru cyklotrasy č. 31 Nezvěstice – Lom.\n\n\n\n\n\n"}
{"id": "124401", "url": "https://cs.wikipedia.org/wiki?curid=124401", "title": "Goblin", "text": "Goblin\n\nGoblin je šibalská či zlá bytost malého vzrůstu z anglického folklóru, podobná českým skřítkům či šotkům. Podobají se také různým anglickým domácím duchům jako je hob a brownie, případně zlovolným impům, ale i trpaslíkům a gnómům. Goblini se často objevují ve fantasy.\n\nAnglické \"goblin\" bylo poprvé zaznamenáno ve 14. století a je pravděpodobně odvozeno ze starofrancouzského \"gobelin\", což je mimo jiné jméno ďábla či démona, který měl strašit v okolí normanského města Évreux. Může však také pocházet z německého kobold, starořeckého \"kobalos\" „darebák, lump“ nebo vlastního jména Gobel.\n\nZ anglického goblin je pak odvozeno coblyn, označující podobnou bytost ve velšském folklóru. Varianty zápisu jsou gobblin, gobeline, gobling, goblyn a gobbelin.\n\n\n\nGoblin se objevuje už v Tolkienově poemě Goblin Feet z roku 1915, v pozdějších pracích ze Středozemě je slovo goblin používáno jako synonymum pro orc, do češtiny překládané jako skřet, a to především postavami hobitů.\n\nV pozdější fantasy se objevují zpravidla jako zlovolné plemeno malých bytostí příbuzných orkům. Často jsou překládáni jako skřeti a lze je například nalézt v stolních a počítačových hrách jako je Dungeons & Dragons, Warhammer nebo Warcraft, vyskytují se také v knihách o Harry Potterovi. Jméno \"Goblin\" nese mnoho antagonistů v komiksech o Spider-manovi, nejznámější jsou \"Green Goblin\", \"Hobgoblin\" a \"New Goblin\".\n\nMezi díla kde se objevují tyto folklórní bytosti a mají jejich jméno přímo v názvu patří tato:\n\n\nHobgoblin je bytost podobná goblinovi, její jméno je vytvořeno přidáním slova hob, které označuje domácí ohniště či domácího ducha. V Tolkienově Hobitovi i pozdějším fantasy toto slovo často označuje větší a silnější variantu goblina.\n"}
{"id": "124402", "url": "https://cs.wikipedia.org/wiki?curid=124402", "title": "Liběšice (okres Louny)", "text": "Liběšice (okres Louny)\n\nObec Liběšice se nachází v okrese Louny, Ústecký kraj. Součástí obce jsou také vesnice Dobříčany, Dubčany, Kluček, Lhota a Líčkov. Celkem v obci žije obyvatel.\n\nPrvní písemná zmínka o obci pochází z roku 1281. Nachází se zde mariánské poutní místo – před 270 lety se v sousední obci Kluček při povodni údajně zjevila Panna Maria tonoucímu muži a jeho synovi a zachránila je. Pouť se koná o první neděli v červenci.\n\nVesnice stojí na zvednuté kře krušnohorského směru. Tvoří ji písčité slínovce ze spodního turonu, které jsou překryté neogénním souvrstvím podložních jílů a písků. Kra je porušena příčnými zlomy. Na křížení dvou zlomů je pravděpodobně vázán výskyt kyselé minerální vody, která bývala čerpána vrtem prohloubenou studnou ve dvoře usedlosti čp. 10. Stolní, středně mineralizovaná, hydrogenuhličitanová sodno-hořečnatá kyselka v roce 1971 obsahovala 968 mg.l sodíku, 234,5 mg.l vápníku a 171 mg.l hořčíku. Celkový obsah rozpuštěných látek byl 5,71 g.l.\n\nŽidovské osídlení existovalo v Liběšicích od první poloviny 17. století. Židovské domy nebyly koncentrovány do jediné lokality a byly rozmístěny po celé obci mezi křesťanskou zástavbou; výrazněji však kolem návsi. V jižní části obce byla v 18. století postavena synagoga, která byla již o století později přestavěna. Bohoslužebným účelům sloužila do dvacátých let 20. století. Počátkem 21. století byl zbořen modlitební sál a stavba je využívána jako stodola. Do dnešní doby se dochoval starý a nový židovský hřbitov. Starý pochází z roku 1776 a čítá několik desítek barokních a klasicistních náhrobků. Nový pochází z roku 1897 a dochovalo se na něm pouze sedm náhrobků. Oba hřbitovy jsou neudržované a opuštěné, stav nového hřbitova je však celkově horší.\n\n\n\n"}
{"id": "124408", "url": "https://cs.wikipedia.org/wiki?curid=124408", "title": "Dalmatští Italové", "text": "Dalmatští Italové\n\nDalmatští Italové jsou převážně historická italská národní menšina v oblasti Dalmácie v Chorvatsku a Černé Hoře. Národnost navazuje na původní latinskou populaci, která se po se po staletí udržovala především ve městech na pobřeží. \n\nV Dalmácii byla i po pádu Římské říše zachována kontinuita obyvatelstva a území se postupně dostalo pod správu římského východu - Byzance, které se podařilo obnovit moc alespoň v některých vyspělejších částech původní říše. Latinskou civilizaci ukončil vpád slovanských kmenů v 7. století. Původní obyvatelstvo bylo Slovany vytlačeno do několika izolovaných oblastí na pobřeží.\nByzanc od této doby ovládala už jen tato malá území s přetrvávající románskou kulturou - některá města - Zadar, Trogir, Split, dále několik ostrovů v Kvarnerském zálivu a na kratší čas Istrii. Vedle upadající Byzantské říše se v oblasti Jadranu uplatňovala nová námořní a obchodní mocnost - Benátská republika.\n\nPro Benátčany se stalo prioritou ovládnutí Jaderského moře, kde se jejich obchodní zájmy křížily se Slovany usazenými na pobřeží, kteří často používali nevybíravých metod jako je pirátství. Převzetí byzantských osad pod svou kontrolu se stalo prvním cílem Benátčanů, poprvé k tomuto došlo na přelomu tisíciletí. Nebylo to však připojení na trvalo, některé osady se buďto osamostatňovaly, nebo přecházeli pod vládu Chorvatů, později k Uhrám, které Chorvatsko pohltily. Latinská města v Dalmácii se řídila podobnými regulemi jako samosprávná města v Itálii.\n\nSlované potomkům římských měšťanů v Dalmácii říkali Latini. Vlaši nebo Maurovlaši bylo naopak slovanské pojmenování románských obyvatel venkova, kteří se udržovali jako pastýři na Istrii nebo na Krku. Mísením latiny s jazyky Slovanů na počátku středověku vznikl nový jazyk, dalmatština.\n\nDefinitivního připojení dalmatského pobřeží se Benátky dočkaly v roce 1409, kdy uherský král toto území jednoduše prodal. Latinská populace znovu posílila a převzala od Benátčanů dialekt. Roku 1797 byla Benátská republika zrušena a přičleněna k Rakousku a Dalmácie se stala jednou z jeho zemí. V době rakouské vlády také v Dalmácii nastal první výrazný pokles italského obyvatelstva, který měl zejména tyto důvody:\n- konflikt s Rakouskou monarchií způsobený italským sjednocením\n- vzestup chorvatského nacionalismu\n- ekonomicky motivovaná emigrace mnoha Italů do oblastí severní Itálie\nZ celkového počtu obyvatel Dalmácie se počet italských mluvčích tak snížil z 33% v období Benátské republiky přes 12,5% v r. 1865 na 3,1% v roce 1890.\n\nPo první světové válce město Zadar a další menší území sestávající se vesměs z ostrovů získala Itálie a v Dalmácii byla Italům menšinová práva zaručena i mimo tato území. Vztahy Italů a Chorvatů však byly napjaté, zejména po fašistickém převratu v Itálii. Ta svoje teritorium značně rozšířila během druhé světové války, kdy se nepřátelství vůči Jihoslovanům ještě vystupňovalo včetně formy internace v koncentračních táborech. Zároveň se však utvářelo hnutí odporu a nad mnoha oblastmi získali kontrolu jugoslávští partyzáni.\n\nPo konci druhé světové války připadla celá Dalmácie k jugoslávskému Chorvatsku a následovala poslední vlna emigrace, která se týkala téměř všech zbývajících Dalmatských Italů. V současné době žije v Dalmácii jen kolem 300 Italů a přibližně 500 na pobřežní Černé Hory.\n\nJedna z čtvrtí na okraji Říma nese název Quartiere Giuliano-Dalmata. Jistá pospolitost u imigrantů z Dalmácie tedy přetrvávala i v Itálii.\n\nQuartiere Giuliano-Dalmata - o římské čtvrti tohoto jména - totem.cz\n"}
{"id": "124414", "url": "https://cs.wikipedia.org/wiki?curid=124414", "title": "Loose", "text": "Loose\n\nLoose je v pořadí třetí album kanadské zpěvačky Nelly Furtado, které vyšlo 9. června 2006. Na tomto album Furtado spolupracovala hlavně s Timbalandem, se kterým nazpívala i dvě úspěšné písně Maneater a Promiscuous.\nTato deska je pro Nelly Furtado průlomová, jelikož na něm opustila zvuk, který byl pro ni typický a pustila se do hip hopu a R&B. Album bylo přijato kritikou velmi kladně a Furtado za něj získala řadu ocenění.\n\nV České republice se její album dostalo na druhou příčku albové hitparády IFPI a její singly All Good Things (Come to an End) a Say It Right vedly několik týdnů i český singlový žebříček.\n\n\n\n\n\n"}
{"id": "124415", "url": "https://cs.wikipedia.org/wiki?curid=124415", "title": "Březová (okres Sokolov)", "text": "Březová (okres Sokolov)\n\nBřezová () je město v okrese Sokolov v Karlovarském kraji. Nachází se 3,5 km jižně od centra Sokolova. Žije zde  obyvatel. Městem se stala Březová roku 1960.\n\nPodle slovanského toponyma a rovněž původního oválného půdorysu návsi náležela ke starým sedlčanským osadám.\n\nPrvní písemná zmínka o obci pochází z roku 1353. V prameni z 25. listopadu 1353 jsou uvedeni bratři z Březové jako \"bruder die prezzerer\". Roku 1370 je zaznamenán tvar Preysa, roku 1492 tvar Presa. Ve šlikovském urbáři z roku 1525 se nacházejí podoby \"Presau\" a \"Bresau\".\nV první polovině 17. století se stala Březová součástí majetku Nosticů. V té době měla vesnice 15 popisných čísel a 81 obyvatel. V druhé polovině 19. století a počátkem 20. století se začalo v okolí Březové rozvíjet dolování hnědého uhlí. Roku 1939 byla nedaleko Březové zahájena otvírka nového uhelného lomu Silvestr, který byl v provozu více jak 40 let (těžba byla ukončena v roce 1981). V letech 1923 až 1925 byla vesnice elektrifikována a byl vybudován vodovod. Březová s okolními obcemi byla osvobozena jednotkami americké armády 7. května 1945. Poválečné období bylo v Březové i okolí složité. Po druhé světové válce došlo k odsunu německého obyvatelstva. V Březové zůstalo po odsunu jen šest rodin.\n\nNa území Slavkovského lesa (tehdy ještě Císařského lesa) došlo budování vojenského výcvikového újezdu. Vedení armády doporučovalo umístění nových cvičišť do pohraničí, kde se po odsunu německého obyvatelstva uvolnily vhodné prostory a dosídlení neprobíhalo příliš úspěšně. Už od počátku byla zpochybňována volba zabíraného území. První návrh zabíraného území obsahoval jména 40 obcí, které se zcela či zčásti octnou ve vojenském prostoru. Nejvíce jich bylo v okrese Sokolov. Mezi kritiky plánu patřilo i vedení sokolovských dolů, které argumentovalo nutností zachování obcí Březová a Kamenice jako zázemí pro horníky. Po složitých jednáních došlo k vyjmutí těchto obcí z vojenského prostoru.\n\nPo zrušení vojenského újezdu (1946 až 1954) se postupně v průběhu let několikrát měnil březovský katastr. Už v roce 1954 byly k Březové jako její části připojeny vesnice Kamenice a Lobzy a katastrální území zaniklé osady Paseka. K další integraci došlo roku 1960, kdy byla připojena vesnice Tisová.\nToho roku získal dosavadní místní národní výbor právo používat označení městský národní výbor a Březová se stala městem. Katastrální rozlohou největší integrace byla provedena v roce 1976. Dosud samostatná obec Kostelní Bříza byla připojena k Březové i s řadou území a vesnic, kterými byly již zaniklé osady Bystřina, Krásná Lípa, Týmov, Ostrov, Smrkovec a Dolní a Horní Žitná. Rovněž částmi Březové se staly v roce 1976 vesnice Arnoltov a Rudolec spolu s již zaniklou osadou Studánka.\n\nRoku 1979 byl udělen městu znak, který byl v roce 1993 pozměněn. Tento znak nazýváme \"mluvící znak\", jehož březový list vyjadřuje název města, černá pata štítu připomíná těžbu uhlí. Roku 2001 získalo město prapor.\n\nRoku 1869 byla Březová osada obce Dolní Rychnov v okrese Falknov, roku 1880 osada obce Tisová, v letech 1890-1910 obec v okr. Falknov, v letech 1921-1930 obec v okrese Falknov nad Ohří, od roku 1950 obec v okrese Sokolov.\n\nBřezová se rozkládá u jižního okraje Slavkovského lesa, severní část města již v Sokolovské pánvi.\nHorninové podloží je tvořeno v jižní části žulami a pararulami, v severní části třetihorními sedimenty.\n\nJižně od města se nad vesnicí Kamenicí zvedá \"Vrch u kaple\" (659 m), jihovýchodně na zaniklou osadou Paseka \"Pasecký vrch\" (743 m).\nMěstem protéká potok Tisová (nazývaný též \"Březovský potok\"), který přitéká od Paseckého vrchu údolím podél silnice z Lobzů.\n\nZ malé zemědělské vesničky se postupně stávalo město. V letech 1948-1952 zde zahájily dolnorychnovské sklárny výstavbu domků pro rodiny svých zaměstnanců. Nové byty tak získalo 102 rodin. K 31. 12. 1952 již měla Březová 700 obyvatel. Ve výstavbě pokračovaly i sokolovské doly, tenkrát Hnědouhelné doly a briketárny v Sokolově, které museli zajistit ubytování pro horníky. Výrazně se totiž zvýšila těžba uhlí pro nově vznikající úpravárenský komplex s třídírnou uhlí a briketárnou a rovněž pro tehdy největší československou elektrárnu Tisovou, které musela ustoupit celá vesnice Tisová. Jejich první stavbou byl internát a domovy pracujících. Až do vybudování provizorní školy v budově internátu navštěvovaly děti školu v Dolním Rychnově. Teprve 31. srpna 1958 byla Březové slavnostně předána novostavba osmileté školy, která slouží svému účelu od 1. září 1958.\n\nPravidelná místní autobusová doprava mezi Sokolovem a Březovou byla zavedena až roku 1952. Jižním okrajem mimo obytné území obce prochází dálnice D6 se silničním sjezdem do Březové a Tisové.\nV okolí Březové byly u zaniklých obcí a osad osazeny informační tabule na poznávacím okruhu \"Zaniklé obce Březovska\". Na trase o celkové délce 63,5 km, která je rozdělena na dvě části, je na informačních panelech prezentován historický vývoj okolních zaniklých sídel. Na panelech jsou rovněž mapy s vyznačením převážně zaniklých sídel. Texty jsou doplněny dobovými fotografiemi.\n\n\n\n\n"}
{"id": "124416", "url": "https://cs.wikipedia.org/wiki?curid=124416", "title": "Bojkovice", "text": "Bojkovice\n\nBojkovice ( ) jsou město v okrese Uherské Hradiště ve Zlínském kraji, 12 km východně od Uherského Brodu na řece Olšavě v údolí Bílých Karpat poblíž hranic se Slovenskem. Žije zde obyvatel. Dominantami jsou hlavně zámek Nový Světlov a kostel sv. Vavřince.\n\nArcheologické nálezy, konkrétně jaspisová škrabadla z hlíny místní cihelny, dokazují osídlení z dob svrchního pleistocénu asi 50 000–30 000 př. n. l. Hojnější nálezy pocházejí z doby bronzové a železné.\n\nVzhledem k pohraničnímu umístění Bojkovic se v okolí nalézalo velké množství vojensko-strategických sídel. Severo-východně u Rudimova leželo hradiště Gradca, které Josef Skutil datoval do starší doby bronzové (nicméně většina nálezů je ze střední doby hradištní). Právě mezi tímto hradiskem a Bojkovicemi se nachází četné mohyly, dnes známé jako slovanské, i když u nich nalezené měděné sekyrky a šperky patří starší době bronzové. Z mladší doby bronzové pocházejí sekyrky nalezené u Pitína. Jihozápadním směrem leží na strmém kopci Valy hradisko s nálezem stříbrných a měděných mincí z doby císaře Trajána.\n\nSeverně nad Bojkovicemi se nalézá Hradská niva, kde stávaly mohutné duby (k jednomu z posledních tří chodil i T. G. Masaryk – části torza jsou vystaveny např. na městském úřadu Bojkovice nebo v Národním muzeu). Vedla tudy důležitá obchodní cesta a nalézalo se zde rozsáhlé pohanské pohřebiště. Podle archeologa Ladislava Červinky spadají nejstarší žárové hroby do doby železné a mohylové hroby s velkým množstvím nálezů do doby Velkomoravské říše. Pohřební popelnice byly nalezeny i v samotných Bojkovicích, a to v ulici Cichrov, a jižně od Bojkovic.\n\nBojkovice jsou podle nejvíce uznávané teorie patronymickým názvem po zakladateli Bojkovi, vznik tak můžeme určit do 10., nejpozději 11. století. Vyrůstat začaly nejspíše severně nad dnešními Bojkovicemi u stezky na Hradské Nivě, každopádně to bylo na severním břehu Olšavy, na jižním totiž ležela tzv. Lucká provincie. Na severním břehu vyrostlo taktéž město Uherský Brod, které má tuto hranici v názvu. Dnešní Bojkovice (i centrum) z důvodu terénních podmínek (říční niva) leží převážně na jižní části.\n\nPrvní historicky zjištěný majitel byl k roku 1086 hrabě Miřeta. 9. června 1087 věnovala Eufémie Uherská, vdova po ten den zesnulém olomouckém knížeti Otovi, poplužní dvůr v Bojkovicích benediktinskému rajhradskému klášteru. Poté se prameny ztrácejí, Bojkovsko bylo pleněno Tatary, Kumány a Mátušem Čákem Trenčanským. Roku 1362 se uvádí Aleš ze Šternberka, odjinud z Bojkovic, což je dnes považováno za první historickou zmínku. Za panství Šternberků, kteří sídlili na hradě Starý Světlov, se Bojkovice asi v roce 1421 staly městečkem. Po Šternbercích má město od roku 1558 ve svém znaku osmicípou hvězdu.\n\nRoku 1408 měly Bojkovice svého kněze Mikuláše. Tehdejší kostel sv. Jiří stával o několik metrů výše než dnešní kostel sv. Vavřince.\n\nBojkovská tvrz se poprvé vzpomíná roku 1466, kdy na ní sídlil Burian z Vlčnova, a Bojkovice tak získaly na důležitosti. Ve stejném roce však vyplenil Bojkovice Matúš ze Šternberka a na Lukově, po něm také přišly uherské nájezdy. Klid a bezpečnost přinesl hrad Nový Světlov, jehož základy byly nad Bojkovicemi položeny roku 1478 Ctiborem z Landštejna, jenž zde se svým bratrem Zbyňkem již roku 1480 sídlil.\n\nV roce 1936 založil v obci průmyslník a legionář Vítězslav Kyšer, rodák z Přistoupimi u Českého Brodu, zbrojovku s názvem \"Kyšer a spol. chemické a zbrojní závody Praha - Bojkovice\", kterou vlastnil až do její konfiskace Němci. Po válce byla znárodněna a začleněna pod Zbrojovku Brno. Od roku 1969 má název Zeveta Bojkovice. V prvních válečných letech navrhl pro Bojkovice několik obytných domů architekt Bohuslav Fuchs.\n\nVe městě se nachází mimo jiné Církevní střední škola pedagogická a sociální Bojkovice.\n\n\n\n\n\n"}
{"id": "124417", "url": "https://cs.wikipedia.org/wiki?curid=124417", "title": "Žirovnice", "text": "Žirovnice\n\nMěsto Žirovnice () se nachází v okrese Pelhřimov v Kraji Vysočina. Žije zde obyvatel.\n\nHistorie obce je spjata s historií stejnojmenného zámku (dříve hradu). Podle archeologických nálezů lze jeho založení řadit do poloviny 13. století; první písemná zmínka (\"Serowicz\") o hradu pochází z roku 1358. V roce 1854 byla Žirovnice povýšena na město.\n\nŽirovnice je známá výrobou perleťových knoflíků. Toto řemeslo bylo do tradičně tkalcovského města uvedeno v roce 1863; v roce 1910 již v obci pracovalo více než 600 perleťářů. Výrobě knoflíků a jiných předmětů z perleti je věnována zvláštní expozice v žirovnickém zámeckém areálu.\n\nV neděli 9. května 2010 byla v žirovnickém kostele sv. Filipa a Jakuba poprvé sloužena mše svatá v esperantu.\n\nV letech 2006–2010 působil jako starosta František Plešák, od roku 2010 tuto funkci zastává Milan Šmíd.\n\n\n\n\n\n\n\n\n"}
{"id": "124419", "url": "https://cs.wikipedia.org/wiki?curid=124419", "title": "Chrast", "text": "Chrast\n\nMěsto Chrast (skloň. podle vzoru \"kost\") se nachází v okrese Chrudim v Pardubickém kraji necelých 12 km jihovýchodně od Chrudimi. Žije zde obyvatel.\n\nHistorické jádro města je městskou památkovou zónou. V místní části Podlažice (asi 2 km JV od města) stál až do husitských válek benediktinský klášter.\n\nPodlažický klášter se poprvé zmiňuje k roku 1160 a Chrast, kterou patrně založili jeho mniši, k roku 1318. Počátkem 13. století v podlažickém klášteře patrně vznikl slavný rukopis Codex gigas, dnes uložený ve Stockholmu. Klášter byl vypálen a zničen roku 1421, formálně sice existoval ještě do poloviny 15. století, ale nebyl nikdy obnoven. Pak obec patřila různým šlechticům, od roku 1559 rodu Slavatů z Chlumu a od roku 1644 biskupství královéhradeckému. Zámek začal stavět Albrecht Slavata z Chlumu roku 1601 a podstatně jej rozšířili biskupové v 18. století. Roku 1853 byla Chrast povýšena na město.\n\n\nChrašice:\n\nNa chrasteckém zámku zemřel český šlechtic a královéhradecký biskup Jan Josef říšský hrabě Vratislav z Mitrovic\n\nMěsto se člení na 4 místní části, které jsou shodné s katastrálními územími.\n\n\n\n"}
{"id": "124420", "url": "https://cs.wikipedia.org/wiki?curid=124420", "title": "František Sander", "text": "František Sander\n\nFrantišek Sander (30. dubna 1871 Praha – 10. ledna 1932 Praskolesy) byl český architekt, který navrhl řadu technických staveb, převážně na Vltavě a Labi či poblíž těchto řek. Jeho stavby většinou evokují svými tvary lodě, majáky a přístavy.\n\nNarodil se v rodině sedlářského dělníka Josefa Sandera a jeho manželky Josefy, rozené Matějovské.\nVystudoval architekturu na pražské technice. Nejprve pracoval jako konstruktér, v roce 1907 se stal profesorem vyšší průmyslové školy na Smíchově.\n\nZemřel na mrtvici v Praskolesech u Hořovic, kde dohlížel na stavbu vlastního domu. \n\nDíky kontaktům s Komisí pro kanalizování Vltavy byl autorem řady realizovaných staveb podél Vltavy. Mezi nejznámější patří zdymadlo Hořín a Miřejovice či stavby na ostrově Štvanice. Navrhl také budovy přístaviště v Holešovicích (1905) a vilu Regiu (původně Samohrd) v Luhačovicích (1906) v historizujícím stylu. Jako autor návrhu je uveden na vitrážích sálu (1908) bývalého paláce Obchodní a živnostenské komory v Praze – čp. 660, U obecního domu 3, Praha 1 - Staré Město – možná je autorem celé budovy. V Hradci Králové určil vzhled secesní vodní elektrárny Labe-Hučák, uvedené do provozu 14. února 1910. Z mostů např. secesní mostek přes Piletický potok, Hradec Králové (1911) či most na Pláckách přes Labe, Hradec Králové (1912–13).\n\n"}
{"id": "124421", "url": "https://cs.wikipedia.org/wiki?curid=124421", "title": "Solnice (okres Rychnov nad Kněžnou)", "text": "Solnice (okres Rychnov nad Kněžnou)\n\nSolnice () je město v okrese Rychnov nad Kněžnou, kraj Královéhradecký. Žije zde  obyvatel.\n\nPůvodní osada vznikla v polovině 13. století při obchodní cestě z Čech do Kladska, ve zřejmě zděné hradbě byly tři brány – Dobrušská, Rychnovská a Kladská. Uprostřed osady byl plac (v místě dnešního náměstí), kde se scházeli obyvatelé. První písemná zmínka o obci pochází z roku 1321. Jelikož osada postupně vzkvétala a rozrůstala se, dne 18. srpna 1386 jí její majitelé Jan a Jaroslav z Meziříčí udělili městská práva a znak pánů z Meziříčí. V časných ranních hodinách ve středu 14. července 1926 navštívil město oficiálně prezident republiky T.G. Masaryk. Status města byl navrácen v roce 1991.\n\n\n\n\n"}
{"id": "124422", "url": "https://cs.wikipedia.org/wiki?curid=124422", "title": "Mirošov", "text": "Mirošov\n\nMěsto Mirošov se nachází v okrese Rokycany v Plzeňském kraji, v lesní krajině při úpatí Brd, necelých 8 km jihovýchodně od Rokycan. Městem prochází železniční trať 175 Rokycany - Nezvěstice (stanice \"Mirošov\" a zastávka \"Mirošov město\"). Ve městě žije obyvatel.\n\nPrvní písemná zmínka o obci pochází z roku 1366 za Dobrohosta z Ronšperka. Výrazný historický rozmach Mirošov zaznamenal až v 16. století, kdy se dostal do rukou Floriánu Gryspeku z Gryspachu. Jeho syn tu totiž postavil renesanční tvrz. Ta byla později ještě přestavěna do dnešní podoby, konkrétně v roce 1728.\n\nVýznamnou roli ale Mirošov sehrál v době národního obrození, když se na místní faře scházela tehdejší kulturní a literární elita jako Josef Dobrovský, Josef Kajetán Tyl, Václav Kramerius nebo Vojtěch Nejedlý, který zde pobýval a působil.\n\nV Mirošově byla v první polovině 19. století objevena černouhelná žíla a roku 1857 se zde začalo naplno těžit. Vrstva kvalitního uhlí dosahovala asi 1,5 metru a v dobách, kdy byla těžba nejaktivnější, zde pracovalo asi 1600 horníků. Uhlí dalo také příčinu ke vzniku železnice z Mirošova do Rokycan a později i druhým směrem do Nezvěstic.\n\nV Mirošově byla od dob Vratislavů z Mitrovic těžena také železná ruda. Právě díky zdejší těžbě vznikaly v mirošovském okolí železné hutě (Padrť, Hrádek). Mirošovské hutě často měnily své majitele a často se také střídala období slávy i období, kdy se železu příliš nedařilo. Největší rozkvět zaznamenaly zdejší hutě v době sedmileté války, kdy zde byla vyráběna munice do císařských děl a jiných palných zbraní. V Mirošově a jeho okolí byla tři hlavní železnorudná naleziště: Svatovojtěšský lom, Zlamnoha a oblast západně od kostela sv. Jakuba.\n\nBěhem druhé světové války byl zde zřízen koncentrační a kárný tábor. Na jeho místě dnes stojí Domov Harmonie (centrum sociálních služeb pro nemocné a staré).\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území \"Mirošov v Brdech\", které vzniklo k 10. únoru 2014. Toto území má rozlohu 2,088398 km² a je zde evidováno 0 budov a 0 obyvatel.\n\n\n\n\n"}
{"id": "124423", "url": "https://cs.wikipedia.org/wiki?curid=124423", "title": "Trmice", "text": "Trmice\n\nMěsto Trmice () se nachází v okrese Ústí nad Labem v Ústeckém kraji a přímo sousedí s částmi Ústí nad Labem. Žije v něm obyvatel.\n\nPrvní dočasné osídlení v oblasti Koštova a sousedních Stadic je staré přes 25 000 let, což dokládají nálezy z roku 1987. I další archeologické průzkumy byly bohaté na důkazy osídlení a množství kultur i v pozdějších dobách. Následně zde žili postupně kmeny Keltů, Germánů a podle hrobů z 10. století víme, že se zda nacházela slovanská zemědělská osada, která měla o sto let později i dřevěný kostelík.\n\nPrvní písemná zmínka pochází z roku 1264 a mluví o Janu z Trmic, který byl služebníkem Boreše z Oseka. Další zmínka pochází z královské listiny Václava II. a mluví o držiteli panství s okolím, kde se těžil cín, Zvěstu de Tyrmiczovi. Trmice byly královským lénem, které však bylo podřízeno královským manům z Oseka a později z Krupky. Celý středověk také byly rozdělené řekou Bílinou na dvě různé panství, Horní a Dolní Trmice. Roku 1589 propustil Rudolf II. Trmice z léna. Poprvé nakrátko Trmice spojil Vavřinec Majdrle z Mansperka, který koupil nejdříve horní tvrz zkonfiskovanou po Bitvě na Bílé hoře a následně dolní tvrz roku 1629. Další spojení provedl Jan Hartvík, hrabě z Nostic, který koupil obě tvrze od synů zmíněného Vavřince Majdrleho. Trmicím se od té doby zásluhou hraběte dařilo, mimo jiné sem bylo přemístěno trhové právo z Řehlovic. Roku 1664 byly Trmice povýšeny Leopoldem I. na město i přes nesouhlas sousedního Ústí nad Labem disponujícího mílovým právem. Význam města rostl, v roce 1775 se zde konaly již 4 trhy do roka a roku 1785 byl Trmicím přiznán regulovaný magistrát.\n\nJiž v 18. století se zde začíná těžit uhlí. Bitva u Chlumce se sice městu vyhnula, avšak v půlce 19. století přichází epidemie cholery. Přesto se město rozvíjí opět zásluhou Nosticů, budují se průmyslové podniky a v roce 1863 byl dokončen novogotický zámek. Od 19. století rostl počet obyvatel a vrcholu město dosáhlo roku 1930. Po připojení Sudet k Říši byli Trmice připojeny k Ústí nad Labem. V 60. letech se rozhodlo o tom, že Trmice budou v budoucnu čistě průmyslovou čtvrtí a tedy obyvatelstvo bude postupně přesídleno. S tím souviselo následné bourání například starého zámku nebo barokní radnice. V roce 1987 se začal budovat dálniční most vedoucí přímo nad městem. V září roku 1991 byl vytvořen samostatný městský obvod Ústí nad Labem-Trmice, do nějž spadala katastrální území Trmice, Koštov, Újezd a Tuchomyšl. Dne 1. ledna 1994 se Trmice spolu s Koštovem a Újezdem na základě referenda oddělily od Ústí. Zaniklá obec Tuchomyšl, na jejímž území je povrchový důl, zůstala v Ústí nad Labem. \n\nSamotné Trmice se nacházejí na začátku údolí, ve kterém se nachází jejich část Koštov mezi vrchem Rovný na levé straně a Stadickými srázy na straně pravé. Celkově patří do geomorfologického celku České Středohoří. Městem a také tímto údolím prochází řeka Bílina, do kterého se při hlavní silnici vlévá Újezdský potok. Je také součástí mikroregionu Milada, jehož centrem je jezero Milada vytvořené zaplavením dolu Chabařovice západně od města.\n\nNejvyššího počtu obyvatel dosáhly Trmice v roce 1930, kdy zde žilo 7 593 obyvatel. Před odsunem po druhé světové válce zde žilo převážně německé obyvatelstvo, v roce 1890 se přihlásilo k české národnosti pouze 23 obyvatel, v roce 1930 jich už bylo 2 318. Od 60. let také narůstá podíl obyvatel romského etnika, které podle Agentury pro sociální začleňování tvoří až třetinu veškerého obyvatelstva.\nTrmice byly v roce 2018 druhou obcí s největším podílem obyvatel postižených exekucí v ČR (41,1 %).\n\n\n\n\n\n\n\n\n\n\n\n\n"}
{"id": "124424", "url": "https://cs.wikipedia.org/wiki?curid=124424", "title": "Tanvald", "text": "Tanvald\n\nMěsto Tanvald (německy \"Tannwald\", „jedlový les“) se nachází v okrese Jablonec nad Nisou, kraj Liberecký. Jeho původní osídlení bylo převážně německé národnosti. Ve městě žije  obyvatel; počátkem roku 2012 zde žilo 6 706 obyvatel, v roce 2006 jich bylo 6 836.\n\nMěsto sousedí na severu s městem Desná (k. ú. Desná I a Desná II; železniční stanice Desná je na území Tanvaldu) a s obcí Albrechtice v Jizerských horách, na severozápadě přes Kamenici s obcí Jiřetín pod Bukovou, na jihozápadě přes Kamenici s městem Smržovka, na jihu s městem Velké Hamry (k. ú. Velké Hamry a Bohdalovice), na západě s katastrálním územím Příchovice (obec Kořenov).\n\nPrvní zmínka o dřevařské osadě na levém břehu Kamenice pochází z druhé poloviny 16. století, kdy pravděpodobně byla součástí Smržovky; samostatnou vsí se stal začátkem 17. století. První písemná zmínka o obci pochází z roku 1611.\n\nZpočátku se obyvatelstvo živilo poddanskou lesnickou a zemědělskou prací. Začátkem 18. století se zde začal pěstovat len a vyrábět příze, v polovině 18. století se v Tanvaldě uchytilo i tkalcovství. Osídlena byla tehdy oblast dnešního Horního Tanvaldu. Počátkem 19. století byly v Tanvaldě i dva mlýny, dvě brusírny skla a dvě bělidla prádla. V roce 1828 ke zdejšímu textilnímu průmyslu přibyla strojová přádelna bavlny, poháněná vodním kolem. Opravárenská dílna přádelny se stala základnou místní strojírenské výroby. V roce 1845 zahájila provoz první tanvaldská mechanická tkalcovna. V rámci konjunktury po prusko-rakouské válce (1866) došlo k dalšímu rozvoji textilní, sklářské a strojírenské výroby, ke snižování pracovní doby z 15 na 12 hodin a snižování podílu dětských dělníků, hospodářská krize roku 1870 vyvolala vlnu nezaměstnanosti a stávek, z nichž nejznámější byla svárovská stávka (Svárov tehdy patřil k Šumburku). Zchudnutí oblasti bylo způsobeno nedostatkem bavlny za první světové války a protržením přehrady na Bílé Desné roku 1916. Roku 1918 byla uzákoněna osmihodinová pracovní doba. Vysokou nezaměstnanost a zastavení výroby v některých továrnách způsobila světová hospodářská krize v letech 1929–1933.\n\nV roce 1869 měl Tanvald i s osadou Žďár asi 2400 obyvatel, počátkem 20 století asi 3500 obyvatel, převážně Němců. V letech 1848–1928 byl Tanvald samosprávným okresem, od roku 1848 soudním okresem. V dubnu 1895 byl Tanvald povýšen na městys a v roce 1905 na město. Od roku 1897 měla hlavní ulice Tanvaldu a Šumburku elektrické veřejné osvětlení. Od roku 1908 byla v Krkonošské ulici budova okresního soudu s věznicí a roku 1909 byla dokončena secesní budova radnice. Z roku 1930 pochází městské koupaliště a z roku 1931 městské kino. Roku 1942 byl nařízením německých říšských úřadů Šumburk připojen k Tanvaldu a zároveň byl od Šumburku odtržen Svárov a připojen k Velkým Hamrům.\n\nMezi převážně německým obyvatelstvem Tanvaldu získala ve 30. letech vliv Sudetoněmecká strana, v rámci Sudet byl Tanvald roku 1938 připojen k Německu a bylo zrušeno české vyučování. Místní textilní firmy vyráběly výstroj pro německou armádu a od roku 1942 zde byl pracovní tábor pro nuceně nasazené Rusy, Poláky, Francouze, Italy a další cizince.\n\nPo roce 1945 byla většina původního obyvatelstva vysídlena a domy obydleli Češi z vnitrozemí. Znárodněním zde vznikla textilní firma SEBA, strojírenská firma TOTEX a elektrotechnická firma Elektro-Praga.\n\nV Tanvaldě bylo koncem roku 1947 novinářům předvedeno techniky Československého rozhlasu a Vojenského technického ústavu, kteří navázali na pokusy německých výzkumníků z továrny Palme-Stumpe, první československé televizní vysílání – další vývoj pak převzal podnik Tesla a další výzkumné ústavy. Ve znárodněných Riedlových sklárnách se vyráběly první československé televizní obrazovky.\n\nV 60. až 80. letech vzniklo panelové sídliště Výšina, v 80. letech malé panelové sídliště Šumburk (144 bytů).\n\nPo roce 1989 byla průmyslová výroba privatizována a utlumena, na významu nabývá turistický ruch. Na Špičáku ve směru od Albrechtic a Jiřetína pod Bukovou (na jehož území je železniční zastávka Tanvaldský Špičák) je lyžařské středisko se sedačkovou lanovkou a několika lyžařskými vleky. Jeden lyžařský vlek je také nad Českým Šumburkem.\n\nŽďár vznikal na východním úpatí Špičáku jako malorolnická osada v 17. století. Zmínka z roku 1647 o tanvaldském rychtáři Adamu Fischerovi dokládá nejstarší osídlení ve Žďáře (pozdější č. p. 1). Kolem roku 1700 se osada osamostatnila a roku 1772 v ní bylo provedeno samostatné číslování domů. Patřila k panství ve Smržovce a k farnosti a škole v Albrechticích, v zimě se vyučovalo v pronajaté místnosti ve Žďáře. Po roce 1848 byl Žďár připojen k Tanvaldu.\n\nV 19. a 20. století zde vznikla strojová přádelna bavlny (č. p. 44, postavena 1857), čtyři brusírny skla (jedna z nich, v č. p. 118, zaměřená na broušení optického skla), sirkárna a jatka (č. p. 100, rok 1903).\n\nRoku 1891 byla postavena jednotřídní škola (č. p. 90), roku 1907 vícetřídní škola (č. p. 105).\n\nPrvní hasičský spolek ve Žďáře byl založen roku 1883, nový pak roku 1936.\n\nŠumburk nad Desnou je dnes vnímán jako integrální součást Tanvaldu, na jeho území se nachází hlavní tanvaldské nádraží.\n\nŠumburk má podobně jako Tanvald počátky na začátku 17. století a jeho obyvatelé se zabývali zpracováním lnu, později i bavlny. Obyvatelé výše položených osad Hoření Šumburk a Český Šumburk se zabývali zemědělstvím. Roku 1880 měl Šumburk asi 2200 obyvatel.\n\nV srpnu 1901 byl v Šumburku vysvěcen nový kostel sv. Františka z Assisi. Roku 1906 byl Šumburk povýšen na městys a roku 1925 na město. Roku 1942 byla nařízením německých říšských úřadů většina Šumburku připojena k Tanvaldu s výjimkou Svárova, který byl připojen k Velkým Hamrům.\n\nV letech 1847–1850 byla přes Tanvald vybudována státní silnice Liberec–Trutnov (dnešní silnice I/14). Silnice I/10 (po níž je v tomto úseku vedena mezinárodní silnice E65) vede do Tanvaldu od Turnova a Železného Brodu a pokračuje v souběhu se silnicí I/14 směrem na Harrachov. Ve městě zastavují regionální i dálkové autobusové linky, jedna nepříliš frekventovaná okružní linka plní roli městské dopravy. Autobusové nádraží (Tanvald Centrum) se nachází u křižovatky v dolní části Tanvaldu, některé spoje jezdily přes Šumburk k vlakovému nádraží Tanvald. Což se ale změnilo v roce 2012, kdy město nechalo vybudovat Terminál u železniční stanice za 2 126 588,00 Kč. Teď tam jezdí 90% spojů a navazují i na vlakové spoje Liberec – Harrachov a Tanvald – Železný Brod – Turnov – Praha.\n\nV roce 1875 byla do Šumburku přivedena železniční trať z Železného Brodu a v roce 1894 trať od Liberce a Jablonce nad Nisou. V létě 1902 byl zahájen provoz na ozubnicové železniční trati z Šumburku do Kořenova a ještě téhož roku až do Hirschbergu (dnes Jelenia Góra v Polsku). V letech 1945–2010 byl provoz přes hranice dlouhodobě přerušen.\n\nV současnosti má Tanvald spojení rychlíky ČD s Turnovem a Prahou a četnými osobními vlaky s Jabloncem a Libercem (na této trati leží také hojně využívaná zastávka \"Tanvald zastávka\"), dále se Železným Brodem a s Kořenovem/Harrachovem, odkud lze několikrát denně pokračovat do Szklarské Poręby.\n\n\n\n\n\n"}
{"id": "124428", "url": "https://cs.wikipedia.org/wiki?curid=124428", "title": "Kašperské Hory", "text": "Kašperské Hory\n\nKašperské Hory (něm. \"Bergreichenstein\", dříve \"Reichenstein\", stč. \"Pergreichenssteinské Hory\") jsou město v okrese Klatovy, kraj Plzeňský. Část Kašperských Hor zasahuje do CHKO Šumava, jižně až jihovýchodně od města se nachází přírodní rezervace Nebe a Amálino údolí. Žije zde obyvatel.\n\nRok založení Kašperských Hor není známý, zakládací listina se nedochovala. Prostor byl s jistotou osídlen na přelomu 12. a 13. století a za své založení město vděčí především hornictví. Založení sídla v těžce přístupných horách v nadmořské výšce okolo 750 metrů nad mořem nebylo v raném středověku obvyklé. Název osady byl odvozen z názvu hory – Reichenstein (Bohatá skála), později Berg Reichenstein, název Kašperské Hory začal být užíván až v 16. století.\n\nZlato objevili v této lokalitě téměř s jistotou Keltové, znovu bylo objeveno pravděpodobně ve 13. století, zlatá horečka nastala za vlády posledních Přemyslovců.\n\nKolem roku 1300 přišli do Kašperských Hor němečtí kolonisté, zkušení těžaři. Z té doby se zachovaly šachty a úklonné štoly v intravilánu města i nejbližším okolí. Většina dolů velkých hloubek nedosahovala, výjimečně to bylo 80 metrů. Na tuto dobu těžby jsou dosud viditelné tzv. pinky, pozůstatků této povrchové těžby je bezpočet.\n\nO dolech se hovoří v pramenech jihlavského horního soudu z roku 1325, který řešil spory horních osad a měst, tedy i Reichensteinu (v listinách je uvedeno Reychstein). Na jihlavský soud se obrátil královský zástupce Reichensteinu pražský královský purkrabí Hynek Berka z Dubé.\n\nV té době patřil k městu i nynější Rejštejn – Unterreichenstein, spojení trvalo až do 16. století (dnes je Rejštejn s 266 obyvateli jedním z nejmenších měst v ČR).\n\nJedinečným dokumentem existence a prosperity města je privilegium Jana Lucemburského z 29. září 1345 povyšující horní osadu na svobodné horní město současně s vydáním městského znaku a městskou pečetí. Městský znak je raně gotický trojhranný štít červené barvy, z jehož spodního okraje vyrůstá pravá horníkova paže v černém rukávu třímající ve vodorovné poloze zlatou rukojeť černého mlátku. Po stranách jsou vodorovně položena další dvě černá želízka. Znak vyjadřuje povolání obyvatel města. Je považován na nejstarší městský znak v Čechách, byl vydán dokonce o rok dříve než znak Starého Města Pražského. Znak získali kašperskohorští v roce 1345 jako ozbrojený sbor; byli povoláni do českého vojska na pomoc Janu Lucemburskému proti opevněným slezským městům a hradům. Ve vojsku fungovali díky své specializaci jako „ženijní jednotky“. V souvislosti s tažením proti městu Landshut (dnes Kamienna Gora v Polsku) je v dokumentech, kronikách a literatuře opakovaně uváděno, že do králova vojska odešlo z Kašperských Hor 600 ozbrojených horníků, aniž bylo rýžování a dolování v městě jakkoliv omezeno. Tato – pravděpodobně trochu nadsazená – informace v kronice Beneše Krabice z Weitmile ukazuje na velký rozsah báňských prací a velké osídlení (v té době více než 4000 obyvatel). \"„...král se svými dvěma syny, Karlem a Janem, a panem Arnoštem, prvním pražským arcibiskupem, shromáždili veliké vojsko, vtrhli do země toho vévody\" [Bolka Svídnického] \"... Obrátili vojsko k Landshutu, pevnému městu téhož vévody, kteréžto ze všech stran oblehli a získali bez boje. Stalo se tak okolo svátku blahoslaveného sv. Jiří. Potom knížata uzavřela s oním knížetem příměří, ačkoliv mu způsobila mnoho škod, a vrátila se s radostí domů…“\". Pravdivost potvrzuje vzpomínané privilegium Jana Lucemburského. Kvůli oddanosti města zavazuje i své syny, že i oni městu musejí v budoucnu odpustit všechny daně s výjimkou daně ze soli.\n\nSe zlatou konjunkturou do města proudili noví a noví horníci a tím pomáhali Janu Lucemburskému výrazně umořit jeho dluhy.\n\nV roce 2015 - ve výroční rok této události – byla na budově Muzea Šumavy odhalena pamětní deska Jana Lucemburského.\n\nTaké Karel IV. svými zakladatelskými činy významně hospodářsky město Kašperské Hory pozdvihl: vedle založení strážního hradu Kašperk to byla Kašperskohorská větev Zlaté stezky (v délce 24 km a s převýšením 650 metrů).\n\nV 15. stol. dolování upadalo rozvratem husitské revoluce, horníci odcházeli na jiná ložiska a ti, kteří zůstali, splynuli s ostatním obyvatelstvem. Současně s útlumem dolů pravděpodobně nastává zvýšený příliv českého obyvatelstva, které hledá jiné zdroje obživy. V roce 1424 bylo údajně ale v provozu ale ještě 37 zlatodolů.\n\nDolování bylo obnoveno v letech 1528–1599, mincovně bylo odevzdáno 76 kg zlata a 3 289 kg stříbra. Město bohatlo, mohlo si dovolit stavět kamenné domy a financovat i umělecké objednávky.\n\nPro období 1536-1543 jsou v třeboňském archivu dochovány rožmberské účty a výkazy o odvodu zlata do mincovny, z nichž je zřejmé, že Rožmberkové měli právo výkupu zlata bez ohledu na skutečnost, že od roku 1538 byly Ferdinandem I. uděleny horní výsady pro kašperskohorské dolování na 10 let držiteli hradu Jiřímu z Lokšan. Jiří z Lokšan byl majitelem několika budov na náměstí v Kašperských Horách, především budovy dnešní radnice, pivovaru a sladovny a několika mlýnů za zlatou rudu.\n\nV roce 1572 dosáhlo město polepšení svého znaku a roku 1584 byly Kašperské Hory privilegiem císaře Rudolfa II. povýšeny na královské horní město. Hrad Kašperk získalo město do dědičného vlastnictví v roce 1617.\n\nVelká část blahobytu do města přicházela po kašperskohorské větvi Zlaté stezky. Podstatnou část dováženého zboží tvořila sůl, v městě byl zřízen i sklad soli. Proti tomu silně protestovala města Prachatice a Vimperk, ale neúspěšně. V roce 1603 Rudolf II. potvrdil sklad soli všem třem městům.\n\nDalší nepříznivé období znamenala doba třicetileté války. Podle Berní ruly zde po skončení války žilo jen 114 obyvatel a trvalo celá staletí, než se pobělohorské škody zahladily.\n\nDalší kolonizační vlna (díky bohatým lesům) vedla k zakládání sklářských hutí.\n\nV 18. a 19. stol. se těžilo jen občas, duch hornického města pomalu vyprchával. V letech 1806– 1846 k oživení došlo, byly vyraženy štoly František, Josef, Bedřich a Kristýna (zachovaly se do dnešní doly). Těžařem byl stát, bylo potřeba přísunu do habsburské pokladny. Zisk však žádný nebyl, stát v roce 1868 vyhlásil na prodej zlatodolů i rýžovišť veřejnou dražbu, kupec se ale nenašel. První světová válka a vydání s ní spojená vedla roku 1916 opět k obnovení těžebních prací. V roce 1918 se aktivity ujalo Kašperskohorské zlatodůlní těžařstvo a pracovalo s různým úspěchem do roku 1923.\n\nKašperské Hory se dokázaly s útlumem dolů hospodářsky dobře vypořádat. S bohatstvím lesů a jejich zpracováním souvisel kromě skláren, papírny na ruční papír i rozvoj truhlářského řemesla (v roce 1878 byla zřízena odborná dřevařská škola, zrušena roku 1927). Pokusy o zavedení sirkařské výroby nebyly úspěšné, stejně tak i zřízení státních úřadů (sídlo soudního okresu připomíná půvabná povídka Karla Klostermanna \"Odysea soudního sluhy;\" Klostermannova rodina žila v Kašperských Horách, spisovatelův otec byl městským lékařem a členem rady města).\n\nV 80. letech 19. století zavedl Angličan Henry J. Simlimk výrobu dřevěného drátu na okenní žaluzie, ten byl vývozním artiklem ještě v době mezi světovými válkami. Továrna na výrobu brýlí (pozdější Okula Nýrsko, závod Kašperské Hory) vyráběla půl miliónu brýlí ročně, dnes je to rodinná továrna Medica Filter vyrábějící zdravotnické zboží. Městský pivovar založený roku 1551 byl přebudován na hotel, vaření piva bylo v roce 2016 částečně obnoveno. Ze skláren na území města nejdéle – do 90. let 19. století – fungovala sklárna na tabulové sklo ve Vogelsangu (dnes Podlesí).\n\nV oblasti se údajné nachází asi 120 tun zlata. V 90. letech 20. století probíhal v okolí průzkum možné průmyslové těžby zlata, o kterou usilovala kanadská společnost TVX Bohemia Důlní. Po odmítnutí ze stran úřadů žalovala důlní společnost český stát o 700 milionů korun, pro údajné ušlý zisk. U soudů však firma neuspěla a jejich rozhodnutí nakonec potvrdil svým rozsudkem i Ústavní soud. Ve druhém desetiletí 21. století usiluje o těžbu zlata firma Treasure Valley Holding s r. o. s nizozemským kapitálem, která také v katastru skoupila asi 50 hektarů pozemků. V srpnu 2014 Ministerstvo životního prostředí ČR zamítlo firmě dvě ze tří podaných žádostí na průzkum ložisek zlata v Kašperských horách.\n\n\n\n\n\n\n\n"}
{"id": "124429", "url": "https://cs.wikipedia.org/wiki?curid=124429", "title": "Janovice nad Úhlavou", "text": "Janovice nad Úhlavou\n\nJanovice nad Úhlavou () je město v okrese Klatovy v Plzeňském kraji, 8 km jihozápadně od Klatov. Žije zde obyvatel. Město leží na jižním okraji Švihovské vrchoviny (podcelek Klatovská kotlina, okrsek Janovický úval) při ústí potoka Jelenky do řeky Úhlavy.\n\nObec vznikla pravděpodobně mnohem dříve, než v roce 1290, kdy se uvádí první písemná zmínka o tom, že ves držel Jan, první známý příslušník rodu Janovských. Byla založena v blízkosti brodu na řece Úhlavě a důležité zemské stezky, která spojovala Bavorsko a české vnitrozemí. Ve druhé polovině 13. století byl postaven raně gotický kostel a hrad, z kterého pocházel rod Janovských z Janovic. Během 14. století bylo vybudováno městské opevnění s třemi branami a ves získala statut městečka. Po smrti Jana se měto stalo majetkem krále Jana Lucemburského, který ho v roce 1327 prodal Petrovi z Rožmberka, v roce 1334 připadlo opět Janu Lucemburskému, který ho předal zpět rodu Janovských. Držitelem byl nejprve Bohuslav z Janovic, poté Racek z Janovic. V roce 1376 zdědili janovický statek jeho synové Jan a Smil. Po rozdělení majetku zůstaly Janovice Janovi, který je měl v držení se svými syny Vilémem, Bavorem, Janem a Oldřichem. \n\nV roce 1419 získal hrad s městečkem Oldřich, který majetek zapsal jako věno své manželce Jitce. Po jeho smrti v roce 1464 přešel majetek na manželku Jitku a děti Oldřicha, Bavora a Annu. Janovice pak vlastnil Oldřich a po jeho smrti přešly na syny Jindřicha a Heřmana. Po smrti Jindřicha v roce 1483 získal Heřman celé Janovice. Heřman vedl pomezní válku s Bavory, kterou ukončil až v roce 1511 smírem s králem Vladislavem Jagellonským.. Ten mu dal právo vybírat clo a povolil v městečku jednou týdně trh a dvakrát za rok výroční trhy. Heřman z Janovic i potom pokračoval v loupežích, proto jeho hrad obléhali nejprve Bavoři a poté s královským vojskem Zdeněk Lev z Rožmitálu, který hrad dobyl. Heřman uprchl a skrýval se v Bavorsku. \n\nNení známo, jakým způsobem získal městečko s hradem Petr Suda z Řeneč, který je v této souvislosti uváděn v roce 1516. Petr Suda z Řeneč udělal z hradu útočiště pro loupeže. V roce 1520 oblehla a poté hrad dobyla vojska měst Klatovy, Plzeň a Stříbro s pomocí vojska pražských měst. Petr Suda uprchl a požádal krále Ludvíka Jagellonského o náhradu za janovický statek, kterou v roce 1523 dostal. V roce 1524 získal Janovice zpět Heřman z Janovic. \n\nPo jeho smrti drželi Janovice společně jeho synové Jiří a Jindřich, potom syn Jiřího Jan Jindřich a v roce 1638 převzali Janovice synové Jana Jindřicha Jiří Gotthard a Oldřich Vilém. Po smrti bratra připadly celé Jiřímu Gotthardovi. V té době byl už hrad zchátralý a statek zadlužen, proto ho Jiří Gotthard prodal. Janovičtí tak opustili rodový statek po 400 letech. V roce 1674 koupil Janovice pražský arcibiskup Matyáš Ferdinand Sobek z Bilenberka. Dalšími majiteli byl Jan Bedřich z Valdštejna, Vilém Albrecht Krakovský z Kolovrat, od roku 1757 Karel Josef, říšský hrabě z Palmu, 1770 Karel Josef Palm a od roku 1839 Karel Antonín Bedřich Hohenzollern. K panství tohoto rodu patřily Janovice až do 20. století. \n\n1837 - vyhořela radnice, přitom bylo zničeno množství vzácných spisů\n\n1869 - založen první poštovní úřad v domě čp. 78\n\n1873–1877 - vybudována železniční trať Plzeň - Klatovy - Železná Ruda. Vzniklo i nádraží v Janovicích\n\n1874 - založen Sbor dobrovolných hasičů\n\n1887 - založena četnická stanice\n\n1893 - postaven most přes Úhlavu a Jelenku\n\n1894 - založen Spořitelní a záložní spolek, pozdější Kampelička\n\n1898 - založena jednota sokolská \n\n1901 - provedena regulace potoka Jelenka \n\n1905 - začala elektrifikace města poté, co postavilo Hospodářské strojní družstvo vodní elektrárnu. \n\n1924 - postavena sokolovna\n\n1938 - po záboru československého pohraničí byla nová hranice vzdálena od Janovic 1 kilometr\n\n1950 - na podzim se u města usadila první stálá vojenská posádka\n\n1951 - začala výstavba janovických kasáren\n\n1954 - do nových kasáren se nastěhovala vojenská posádka\n\n1955 - dokončena stavba vodovodu\n\n1955 - začalo se stavět sídliště pro vojáky z povolání a jejich rodiny, v roce 1959 byla zahájena druhá etapa výstavby vojenského sídliště\n\n1960 - sloučení obcí Veselí, Spůle, Rohozno, Hvízdalka a Ondřejovice pod Janovice nad Úhlavou\n\n1966 - výstavba nového letního kina s kapacitou 1 200 míst\n\n1980 - Janovice byly střediskovou obcí, pod kterou patřilo 21 spádových obcí: Hvízdalka, Ondřejovice, Rohozno, Spůli, Plešiny, Veselí, Petrovice nad Úhlavou, Běhařov, Dubová Lhota, Úborsko, Dolní Lhota, Novákovice, Lomec, Vacovy, Týnec, Horní Lhota, Javor, Klenová, Loreta, Loučany a Rozpáralka.\n\n1986 - dokončeny dva nové domy pro vojáky z povolání\n\n1989 - dokončena výstavba dvou domů pro členy Jednotného zemědělského družstva\n\n1990 - osamostatnily se některé obce, které spadaly pod Janovice, byla obnovena činnost Junáka\n\n1991 - 11. května přijela do města na oslavy výročí osvobození americkou armádou delegace v čele s velvyslankyní USA Shirley Temple-Blackovou. Osamostatnily se obce Lomec a Novákovice\n\n1992 - do provozu uvedeno nové autobusové nádraží\n\n2004 - opustila město armáda, areál kasáren o rozloze 45 hektarů byl využit jako rozvojová zóna\n\nStarostové:\n\n\nPředsedové Místního národního výboru:\n\n\nStarostové:\n\n\nV katastru Janovic nad Úhlavou se nachází 11 kulturních památek:\n\n\nDalšími historickými objekty jsou:\n\n\n\n\nNázev města je zmíněn ve filmu \"Černí baroni.\" Právě v Janovicích totiž příslušníci Pomocných technických praporů pracovali v kamenolomu. Film byl natočen podle románu Miroslava Švandrlíka \"Černí baroni aneb válčili jsme za Čepičky\".\n\n\n"}
{"id": "124430", "url": "https://cs.wikipedia.org/wiki?curid=124430", "title": "Blovice", "text": "Blovice\n\nBlovice (německy \"Blowitz,\" dříve \"Blewicz\" nebo \"Plowycze\"), nacházející se 25 km jihovýchodně od Plzně, jsou bývalým okresním a posádkovým městem v okrese Plzeň-jih. Mají obyvatel a v současné době mají postavení obce s rozšířenou působností. Protéká jimi řeka Úslava a dopravní obslužnost s krajským městem Plzní je zajištěna tratí 190. Během své historie patřilo město pod cisterciácký klášter v Nepomuku a poté pod hradišťské panství.\n\nVe starých českých pramenech najdeme označení Blevice, Blewicze, Plowycze (berní rule z roku 1654, kde se objevuje ale i Blowitz), v latinských Blewicz (registry decimarum papalium z roku 1352), Blowicz, Blouicz (Libri confirmationum z roku 1379) a v německých Blowitz. Na 3. vojenském mapování z poloviny 19. století však nejsou Blovice vůbec zaneseny. Ke vzniku a významu jména Blovice existují dvě základní teorie:\n\n\nPrvní písemná zmínka o Blovicích (tehdy jako o trhové vsi s právem soudit patřící cisterciáckému klášteru v Pomuku) se datuje do roku 1284. V tento rok král Václav II. konfirmuje privilegium Václava I. dané opatu nepomuckého kláštera, a to, aby lupiči a zločinci, kteří budou na území patřící klášteru chyceni, byli souzeni na stanovených místech, tj. v Blovicích nebo Nepomuku. V této době spravoval trhovou ves rychtář a soudce v jedné osobě dosazený opatem. Ačkoli patřila obec (tento rok povýšena na město) pod klášter na Zelené hoře, sama vlastnila v roce 1383 vesničku Podhůří, která jim patřila do roku 1603. O rok později, v roce 1384, došlo k založení farního kostela osazeného vlastním farářem, což značí význačnost této střediskové obce. Ve vlastnictví cisterciáků byly až do 23. dubna 1420, kdy byl klášter husity vedenými Mikulášem z Husi vypálen.\n\nPo skončení husitských válek se Blovice spolu s Nepomukem staly součástí jednoty strakonické, která vystupovala proti panovníkovi Jiřímu z Poděbrad. Mír mezi těmito dvěma stranami byl dojednán na nedalekém hradu Vlčtejn roku 1450. V roce 1465 získávají Blovice svůj městský znak. 11. března 1509 povolil král Vladislav II. Blovicím výroční trh a právo volby purkmistra. V roce 1575 na masopustní úterý došlo k požáru, při kterém shořelo 53 domů. Žhář, Jan Šašek, byl druhou postní sobotu za mostem přes řeku Úslavu upálen (dnes boží muka v místní části Bohušov). Stejný osud potkal i žhářku Annu Žemličkovou, která v roce 1591 na den sv. Hostie v 11 hodin založila požár, který zničil 11 domů. Upálena byla 15. května téhož roku.\n\nRok 1587 se stal pro zdejší obyvatele důležitým, protože jim bylo přiznáno právo volného odkazu majetku a právo vaření piva, přičemž již v roce 1620 zde vařily dva pivovary. V roce 1650 udělil Rudolf ze Svárova cechu mlynářskému a pekařskému artikule a po své smrti všem místním obyvatelům odpustil dluhy. Řeznickému cechu pak výsady a artikule udělil Petr Tobiáš ze Svárova. 11. srpna 1674 se z berní ruly dozvídáme, že zde jsou „\"lidé chudí, domy chatrné a větším dílem otrhané\"“.\n\nV roce 1791 se v Blovicích zavedl tzv. regulovaný magistrát. 25. března 1848 se ve čtyři hodiny odpoledne konala na blovickém náměstí velká slavnost díky vyhlášení konstituce. 1. května 1848 vypukly ve městě nepokoje namířené proti místním židům, kteří museli z města uprchnout. Proto dorazila 10. května do města setnina vojáků z Plzně, aby uklidnila situaci a židé se mohli vrátit do svých domovů. 23. května 1868 přijel do Blovic první vlak. V roce 1881 se stalo město Blovice členem Sboru pro zřízení českého Národního divadla v Praze, když přispělo částkou 500 zlatých.\n\nV roce 1887 byli ve městě následující živnosti: obchodník s mýdlem, dva obchodníci se smíšeným zbožím, šest obchodníků se střižném zboží, dva obchodníci s uhlím, 12 obchodníků s potravinami, obchodník s obilím, obchodník s dobytkem, 10 hostinců, nálevna vína, 6 náleven lihovin, cukrář, hodinář, hrnčíř, klempíř, knihař, kolář, kominík, dva kožešníci, tři kováři, 15 krejčích, tři krupaři, dva mlynáři, pecnář, čtyři pekaři, pernikář, provazník, devět obuvníků, šest řezníků, sedlář, dva sklenáři, čtyři truhláři a zednický mistr.\n\nV roce 1914 příslušela obec okresnímu hejtmanství, krajskému soudu i berní správě v Plzni, vikariátu v Měčíně a diecézi v Českých Budějovicích.\nV říjnu roku 1915 pochodoval prapor 35. pěšího pluku z Plzně do Českých Budějovic a v Blovicích se zastavil k třídennímu pobytu. Pro rebelování byli čtyři vojáci uvězněni v městské věznici. Ti však vyrazili dveře šatlavy a udeřili velitele stráže do obličeje. Další strážný však třikrát vystřelil na vězně a zasáhl vojína Petra Puchtu ze Spáleného Poříčí do hrudníku. Ten na místě zemřel a další dva vojíni byli zraněni.\n\nNa jaře 1918 byly ve městě dopadeny děti ve věku 9–18 let, které kradly. Jednalo se o děti dělníků z Duchcova, Mostu a Horního Litvínova.\n\n28. října 1918 byl Blovickými přijímán nadšeně. Symboly Rakouska-Uherska byly za melodie písně „\"Loučení\"“ hozeny do Úslavy. Místní na nádraží odzbrojovali projíždějící vojáky.\n\nPlenární zasedání udělilo dne 2. dubna 1948 čestné občanství ministru zemědělství Juliu Ďurišovi a 22. listopadu 1948 prezidentu republiky Klementu Gottwaldovi.\n\nVládním nařízením ze dne 18. ledna 1949 o územní organisaci okresů v českých zemích byl založen okres Blovice se sídlem v Blovicích, přičemž příslušný ONV zahájil činnost 1. února 1949. Poněkud neutěšený stav města ilustruje novinový článek „Do Blovic je cesta dlouhá…“ ze 6. října 1959:\n\nO velikosti města vypovídá i skutečnost, že se zde nacházely tři buňky Československého svazu mládeže (Blovice-Hájek, Blovice-střed a Blovice-Dubí).\n\n14. listopadu 1959 se na společné schůzi Místního národního výboru Blovice, MNV Hradiště, místního výboru KSČ Blovice a základní organizace KSČ Hradiště jednalo o sloučení města Blovic s obcí Hradiště i její místní části Bohušov. O sloučení těchto dvou obcí se jednalo již před druhou světovou válkou, avšak nedošlo k němu z důvodu nezájmu Hradišťských, protože se v Blovicích vybíraly vyšší daňové přirážky než na Hradišti. Místní referendum ukázalo, že téměř 100 % občanů obce Hradiště se chce připojit k městu Blovice, a tak došlo 12. června 1960 ke sloučení.\n\nV okolí města se nachází několik vrcholů, které všechny náleží do Švihovské vrchoviny, konkrétně podcelku Radyňské vrchoviny a okrsku Blovické pahorkatiny:\n\nMěstem od jihu na sever protéká řeka Úslava, do které se na území města vlévají potoky Chocenický, Komorenský a Cecima. Řeka Úslava napájí Huťský rybník, potok Cecima napájí rybník Cecima a potok Komorenský Poplužní rybník.\n\n30. září 2017 bylo nezaměstnaných pouze 2,2 % obyvatel.\n\nV celém blovickém soudním okresu se v roce 1880 nacházelo 96 Němců, avšak o deset let později jejich počet klesl na pouhých devět.\n\nPrvní zmínka o farním kostelu v Blovicích se datuje už do roku 1384.\n\n\n„\"Na štítě modrém, stříbrná hradba s cimbuřím, otevřenou branou, s vytaženou mříží. Nade zdí 3 stříbrné věže s červenými střechami, mezi nimi vpravo zlatý půlměsíc, vlevo zlatá hvězda\".“ Toliko městská kronika, zápis z roku 1926. Tento znak získaly Blovice pravděpodobně v roce 1465. Osmicípá hvězda na znaku tedy pravděpodobně odkazuje na znak Šternberků.\n\nPůvodní znak, používaný do konce 18. století, ale vypadal jinak než ten dnešní. Ten tvořil modrý štít, na němž byly vedle sebe tři stříbrné stany, přičemž prostřední byl o něco vyšší. Každý měl otevřený vchod a výrazný zlatý kříž na špici. Vpravo od prostředního stanu byl zlatý dorůstající půlměsíc a vlevo osmicípá hvězda.\n\nAktuální zastupitelský sbor má 15 členů, kteří byli zvoleni v komunálních volbách konaných ve dnech 5. a 6. října 2018. Do zastupitelstva města bylo zvoleno pět politických stran a hnutí. Celkem ve volbách kandidovalo stran sedm. Nikdo ze zástupců hnutí STAN ani strany ČSSD však zvolen nebyl. Volby vyhrálo sdružení nezávislých kandidátů \"ŽIJEME BLOVICE\", které získalo v zastupitelstvu sedm mandátů. Na druhém místě skončila ODS se čtyřmi zastupiteli, v jejímž čele kandidátky stál dlouholetý starosta města Blovice Jan Poduška. Do zastupitelstva se dále dostala KSČM s jedním mandátem. Následována jedním zastupitelem zvoleným za seskupení Společně pro Blovice, které podpořila strana TOP 09. Hnutí ANO 2011 obdrželo ve volbách mandáty dva. Volební účast byla 55,72 %.\n\nUstavující a veřejné zasedání nově zvoleného zastupitelstva se uskutečnilo 31. října 2018 v místním Lidovém domě. Pro volební období 2018-2022 byl starostou zvolen Bc. Robert Zelenka (\"ŽIJEME BLOVICE\" Sdružení nezávislých kandidátů) a místostarostou byl znovu zvolen Ing. Michal Hodek (Společně pro Blovice). Rada města volená ze zastupitelstva je pětičlenná a jejími členy jsou čtyři zástupci vítězného sdružení nezávislých kandidátů \"ŽIJEME BLOVICE\" a jeden člen Společně pro Blovice. \n\nMěstská policie, sídlící v budově radnice na Masarykově náměstí, byla založena obecně závaznou vyhláškou města Blovice 3/2005 ke dni 1. března 2005. První pokusy o její založení se objevují již v roce 2003. V roce 2017 má dva městské strážníky, kteří však konají podle aktuální dohody denní, noční i víkendové služby, protože v tak nízkém počtu není v silách udržet celodenní provoz na stanici. Jsou vybaveni střelnými zbraněmi a označeným vozidlem Dacia Duster (v roce 2006 byl koupen vůz Renault Kangoo) s výstražným zařízením. Na základě smlouvy strážníci MP Blovice jeden den v týdnu dohlížejí na pořádek v nedalekém městě Nepomuk, a to od roku 2006. Obecní policii měly Blovice i za první republiky, kdy ve městě sloužilo několik strážníků a byl zajištěn nepřetržitý provoz strážnice.\n\nV roce 2004 bylo zastupitelstvem města odsouhlaseno vystoupení ze zájmové sdružení obcí Vodovodní přivaděč Starý Plzenec - Blovice. O rok dříve bylo uvažováno o členství ve svazku obcí pro kulturu Jižní Plzeňsko, ale nakonec nebylo členství doporučeno radou města a schváleno. Ve stejném roce se hovořilo o možnosti vstoupení do Svazku obcí pro odkanalizování území Blovicka. V roce 2005 se město stalo zakládajícím členem MAS Activios. Zároveň je členem Mikroregionu Úslava. V roce 2005 vstoupilo město do dobrovolného svazu obcí „Povodí Berounky“. Další organizaci, které je město členem, je Svazek obcí Plzeň-jih pro odpadové hospodářství.\n\nBlovice se člení na devět částí, které leží na sedmi katastrálních územích:\nK městu patří i osady Habří, Hladoměř, Kamensko, Na Čihadlech a Nová Huť.\n\nCihelna se nachází vedle vlakového nádraží, z něhož sem též vede vlečka. Budova cihelny byla postavena v roce 1921. Původní majitel byl nucen kvůli hospodářské krizi areál prodat Legiobance, poté zde vznikl závod \"Keramika, společnost s ručením omezeným\". Vyráběly se zde plné cihly, střešní tašky a drenážní trubky. Za socialistické éry převzaly výrobu Západočeské cihelny, národní podnik. V roce 1954 celý areál vyhořel, avšak byl rychle obnoven a o pět let později byla postavena další budova pro administrativu a sušárna. Přísun jílu z nedalekého vrchu Dubí zajišťovala dvě korečková rypadla. V roce 1984 se zde vyrobilo 375 000 cihel plného formátu měsíčně. Výroba byla zastavena z ekonomických důvodů až v devadesátých letech (zásoby jílu podle výpočtů z roku 1984 stačily do roku 1995).\n\nCelému chátrajícímu areálu vévodí 40 metrů vysoký zděný komín kruhového profilu. Cihelna taktéž provozovala svojí úzkorozchodnou dráhu, která však byla v roce 1999 rozebrána a prodána do šrotu. Zachránit se podařilo jen lokomotivu MD2 z roku 1940 a tři výklopné vozíky, které se nacházejí v péči Staroplzenecké železnice. Od roku 1995 se v areálu koná sraz historických vojenských vozidel nazvaný Blovický smyk. Specifické prostředí opuštěného průmyslového objektu a motokrosové dráhy vyhovuje vzácnému druhu obojživelníka – kuňce žlutobřiché, která podobné lokality vyhledává. Z tohoto důvodu byla motokrosová dráha v blovické cihelně zařazena do seznamu přírodních lokalit Natura 2000.\n\nBěhem první republiky založil Jan Hladil v Blovicích firmu zaměřenou na zpracování dřeva a výrobu modelů. Po znárodnění v roce 1949 převzal závod KOH-I-NOOR, národní podnik a začala se zde vyrábět pravítka, měřítka a kancelářský nábytek. O rok později byl závod přejmenován na Logarex, národní podnik a výroba se přeorientovala na nivelační latě, trasírky a podobná geodetická náčiní. V roce 1960 převzala továrnu firma Reklama obchodu, která se v roce 1966 přejmenovala na Merkur. Od roku 1983 do revoluce nesl areál název Merkur, propagační a nakladatelský podnik, Praha, závod Blovice. Mezi největší úspěchy firmy se řadí výroba a montáž českých reprezentativních prostor na Expu 67 v Kanadě a prostor tuzemských výstav Země živitelka a Podzimní Brno. Od roku 1979 začala spolupráce s Vládním výborem pro cestovní ruch, díky němuž firma zajišťovala prostorovou propagaci na hraničních přechodech ČSSR a výrobu informačních tabulí u historických památek. V roce 1984 pracovalo v závodě celkem 120 zaměstnanců. Po sametové revoluci se podnik transformoval na závod EXPO Blovice a v dnešní době nese název ARTEO Blovice.\n\nNádraží Blovice (v dopravní dokumentaci zkratka \"Bv\") se nachází na trati č. 190 (Plzeň – České Budějovice), a to na km 325,349. Stanice je tvořena nádražní budovou a třemi nástupišti (dvě o délce 240 m, třetí o délce 150 m). Kolejí je zde celkem šest – tři dopravní s nástupišti a 3 manipulační. Stanice je obsluhována pouze národním dopravcem České dráhy a i přes snahu místních zastupitelů zde nezastavují rychlíky, ale pouze osobní a spěšné vlaky. V roce 1898 městské zastupitelstvo jednalo o železniční dráze Blovice - Rožmitál pod Třemšínem, která však byla z důvodu nedostatku finančních prostředků zamítnuta. V roce 2020 se plánuje oprava nádražní budovy za 8 miliónů korun.\n\nV okolí tohoto nádraží docházelo v roce 1924 k velkým vlakovým loupežím zboží přímo za jízdy z vagónů nákladních vlaků.\n\nZastávka Blovice - Vlčice je plánovaná železniční stanice na trati č. 190 (Plzeň – České Budějovice). Je o ní jednáno už od 80. let 20. století, avšak stavba je stále z finančních důvodů odkládána.\n\nVlečka do areálu cihelny je dlouhá 185 metrů, která je od roku 2006 provozována soukromou firmou. Vlečka je zaústěna do celostátní dráhy výhybkou č. C1 v km 325,245 trati č. 190 (Plzeň - České Budějovice). Spád vlečky je 4 promile. Na km 0,056 se nachází nechráněný železniční přejezd osazený výstražnými kříži křížící ulici U Nádraží. Místem odevzdávky a přejímky je část vlečkové koleje od km 0,060 vlečky do km 0,185 vlečky (zarážedlo kusé koleje). Objevily se i názory, že vzhledem k velké dlážděné ploše v okolí se mohlo s touto vlečkou počítat jako se záložním místem pro vagónování vojenské techniky z/do VVP Brdy. Tyto informace však nejsou podložené a velká plocha pravděpodobně sloužila pouze jako překladiště hotových cihel. V současné době (2017) se tato vlečka používá jen minimálně.\n\nVlečka do areálu sila má dvě vyústění do celostátní dráhy, konkrétně do trati č. 190 (Plzeň - České Budějovice). Stará vlečka je prodloužením koleje č. 4 z nádraží Blovice a odpojuje se v km 325,088. V kilometráži 0,039 se nachází zabezpečený železniční přejezd ulice Husova. Nová vlečka je odpojením z koleje č. 1 blovického nádraží a k odpojení dochází v km 324,855. V areálu sila se pak vlečka rozděluje na tři navzájem propojené nakládkové koleje o délce okolo 320 metrů. \n\nMěstem prochází dvě silnice II. třídy - II/117 (Žebrák - Klatovy) a II/178 (Vodokrty - Blovice), která zde v Blovicích končí spojením s první jmenovanou silnicí. Obě silnice spojují město s blízkou silnicí I. třídy I/20, která je zároveň mezinárodní silnicí E49. Podle sčítání dopravy z roku 2016 je nejrušnější částí města ulice Hradišťská (silnice III. třídy III/17711), která spojuje střed města s místní částí Hradiště a Bohušov - za pracovní den zde projede 4 754 vozidel, z čehož 752 vozidel je klasifikováno jako „těžká vozidla“. V roce 2010 byly nejrušnější části města ulice Setecká a Americká (II/178), které přivádí dopravu z mimoúrovňové křižovatky silnice II/178 a I/20 směrem od Plzně do středu města. Zde se jednalo o 2 847 vozidel za pracovní den.\n\nV roce 1889 připadalo na jednoho občana blovického okresu 7,2 kilometru okresní silnice, což okres řadilo na 3. místo v rámci Čech. Od roku 1864 do roku 1889 bylo investováno do stavby blovických okresních silnic celkem 410 000 zlatých, což okres řadí opět na třetí místo.\n\nV místní části Komorno se nachází zpevněná nouzová plocha známá pod označením UL-BLOV včetně budov zázemí. Asfaltový povrch o délce zhruba 350 metrů je dodnes v dobrém stavu. Do roku 1991 se jednalo o polní letiště podniku pro leteckou činnost - letiště Komorno LO 204 Mariánské Lázně, se skladem agrochemikálií. V roce 2017 je plocha využívána JSDH Blovice, modeláři letadel a začínajícími řidiči.\n\nTuristické značení Klubu českých turistů je zde zastoupeno celkem sedmi rozcestníky a třemi druhy tras - červená (č. 0219), zelená (č. 1413) a modrá (č. 3693), které se protínají na blovickém náměstí.\n\nMěstem prochází cyklotrasa II. třídy číslo 31 (Plzeň – Nepomuk – Bernartice – Lom), od které se ve městě odpojují cyklotrasy IV. třídy č. 2144 (Blovice – Únětice), č. 2145 (Drahkov – Vlčice) a č. 2147 (Blovice – Dobřív).\n\n\nVe městě se nachází hned několik škol, přičemž tři se nachází ve stejné ulici pod nádražím.\n\nPlukovník von Blowitz je jednou z hlavních postav románu na pokračování vycházejícího v periodiku Národní osvobození v letech 1926 - 1929.\n\n\n\n"}
{"id": "124431", "url": "https://cs.wikipedia.org/wiki?curid=124431", "title": "Jablonec nad Jizerou", "text": "Jablonec nad Jizerou\n\nMěsto Jablonec nad Jizerou (německy \"Jablonetz an der Iser\") se nachází v okrese Semily v Libereckém kraji. Žije zde  obyvatel.\nJelikož se nedaleko, při pěší cestě pouze přibližně 21,9 km, nachází Jablonec nad Nisou, užívalo se někdy též označení \"Český Jablonec\" nebo \"Jabloneček\". Jméno \"Jablonec nad Jizerou\" používá úředně tato obec až od roku 1916.\n\nPří dělení dědictví mezi pány z Waldsteina, Hynka z Gylemnicze (jilemnické tvrze) a Henyka z Sstiepanicz (Štěpanic), 22. června 1492 získal Hynek z Waldtssteina a z Gylemnicze do svého dílu mimo jiné majetky, poprvé v dochovaných pramenech zmíněný tento Jablonec, tedy celou ves Gablonecz a dvory kmetcí, tedy selské, s platem i pustou ves Wogtiessycze (Vojtěšice).\n\nFrantišek Josef I. rozhodl o povýšení Jablonce na městys 14. února 1896, což bylo všeobecně prohlášeno 24. února 1896, a privilegiem, nikoliv ze 7. června 1896, ale ze 7. července 1896, Jablonci udělil znak, kdy místo starší pečetní figury svatého Prokopa v mitře s čertem na řetězu v pravici a opatskou berlou v levici umístěné v kartuši pod nápisem WESS IABLONETZ. Mezi obecné figury jabloneckého znaku patří jabloň, zeď, kostel, přívoz i most.\n\nVýnosem c. k. ministerstva vnitra z 26. července 1916, číslo 26.087, je na žádost obecního zastupitelstva rozšířen název místní obce Jablonec na Jablonec nad Jizerou a v němčině z Jablonetz na Jablonetz an der Iser.\n\nV roce 1971 byl Jablonec nad Jizerou nepřímo povýšen přiznáním městského národního výboru na město.\nV jablonecké části vesnice Tříč se také na hrubostranských Tříčských vrších (vrchol 688 m n. m.) nachází lyžařský areál Kamenec s 3,3 kilometry sjezdovek a dvěma lyžařskými vleky.\n\n\n\n"}
{"id": "124433", "url": "https://cs.wikipedia.org/wiki?curid=124433", "title": "Měčín", "text": "Měčín\n\nMěsto Měčín () se nachází v okrese Klatovy, kraj Plzeňský. Žije zde obyvatel.\n\nNa konci 12. století se na Plzeňsku usadil rod Drslaviců, který koupil (neznámo od koho) statek Měčín. Není přesně známo, kdy Měčín získal status města, nejstarší zmínka o tomto titulu pochází z roku 1413. Koncem 15. století se Měčín dostal (podrobnosti opět nejsou známy) k panství hradu Švihova, jehož držitelem byl Půta Švihovský.\n\nNa počátku 18. století se uvádí jako majitelka Měčína hraběnka Alžběta z Klenové a Janovic, rozená z Walmerode. Kolem roku 1839 náležel Měčín k žinkovskému panství, v polovině 19. století byl součástí okresu Nepomuk a později patřil k okresu Přeštice. Při provádění pozemkové reformy byly v červnu roku 1924 odprodány poškozenému bývalému řediteli velkostatku Bohumilu Kubecovi a jeho ženě Marii statky Měčín (73,50 ha), Malinec a Mečkov (80 ha). Tato rodina je vlastnila až do pozemkové reformy v roce 1948.\n\nOd roku 1960 Měčín náleží k okresu Klatovy. V roce 1945 byl Měčínu zrušen status města, obnoven byl zákonem České národní rady z roku 1992.\n\nPochází z roku 1994. Je umístěn na tzv. španělském štítu. Zlatá berla v modrém poli v heraldicky pravé polovině symbolizuje zasvěcení zdejšího kostela sv. Mikuláši, červené a bílé pruhy v heraldicky levé polovině připomínají první majitele Měčína – šlechtický rod Rýzmberků.\n\n\n\n"}
{"id": "124434", "url": "https://cs.wikipedia.org/wiki?curid=124434", "title": "Uhlířské Janovice", "text": "Uhlířské Janovice\n\nMěsto Uhlířské Janovice () se nachází v okrese Kutná Hora ve Středočeském kraji, necelých 17 km zjz. od Kutné Hory a 19 km jjz. od Kolína. Žije v něm obyvatel. Městem protéká řeka Výrovka, do které zde ústí zprava Janovický potok.\n\nPrvní písemná zmínka o obci pochází z roku 1250.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Uhlířské Janovice \"(2012 obyvatel)\" byly v roce 1932 evidovány tyto živnosti a obchody:\nV obci Mitrov \"(přísl. Kochánov, Malejovice, Silvánka, 415 obyvatel, katol. kostel, samostatná obec se později stala součástí Uhlířských Janovic)\" byly v roce 1932 evidovány tyto živnosti a obchody: družstvo pro rozvod elektrické energie v Mitrově, 4 hostince, 2 koláři, 2 kováři, krejčí, 3 rolníci, obchod se smíšeným zbožím, spořitelní a záložní spolek pro Malejovice, studnař, švadlena, 3 trafiky, 2 truhláři.\n\n\n\n\nDopravní síť\nVeřejná doprava 2011\n\n\n\nKaždoročně se v Uhlířských Janovicích pořádájí Uhlířskojanovické slavnosti, Akademie základní školy, rozsvěcení vánočního stromečku na náměstí sv. Václava, vánoční a jarní jarmark, májové slavnosti a mnoho dalších.\n\n\n"}
{"id": "124435", "url": "https://cs.wikipedia.org/wiki?curid=124435", "title": "Not That Kind", "text": "Not That Kind\n\nNot That Kind je debutové album americké popové zpěvačky Anastacie, které vyšlo v roce 1999. Díky tomuto albu vešla Anastacia hudebním fanouškům v patrnost a její písně jako \"I´m Outta Love\" nebo \"Not That Kind\" slavily obrovský úspěch.\n\n\"*Celosvětový prodej - 7 milionů\"\n"}
{"id": "124443", "url": "https://cs.wikipedia.org/wiki?curid=124443", "title": "Polarimetr", "text": "Polarimetr\n\nPolarimetr je přístroj určený k měření úhlu otočení roviny polarizovaného světla při průchodu opticky aktivní látkou.\n\nTo, že rovina polarizovaného světla je stáčena některými organickými roztoky, je známo již od počátku 19. století. Z 19. století také pocházejí první polarimetry.\n\n\n"}
{"id": "124445", "url": "https://cs.wikipedia.org/wiki?curid=124445", "title": "Parabolický let", "text": "Parabolický let\n\nParabolický let slouží k vytváření stavu beztíže. Využívají se k němu speciálně upravená dopravní letadla, v současné době nejčastěji Airbus A300 B2. Hlavním využitím je trénink kosmonautů nebo vědecký výzkum. V poslední době se během parabolického letu natáčejí složitější filmové efekty.\n\nPrincip spočívá v tom, že účastníci parabolického letu se pohybují setrvačností po stejné dráze, jako letadlo - vznáší se tedy v útrobách letadla. Pohybuje-li se letadlo po křivce odlišné od paraboly, nedostaví se stav beztíže, ale snížená gravitace. Tím lze simulovat například gravitaci na Měsíci nebo na Marsu.\n\nMyšlenku parabolického letu dostali jako první aviatici Heinz a Fritz Haberovi, kteří na něj upozornili v roce 1950 v odborném článku.\n\nJedna série parabolických letů stojí přibližně 500 000 Euro, což je tisícina částky, která je nutná k dosažení stavu beztíže v kosmu. Navíc účastníci stavu beztíže během parabolických letů nemusejí snášet obrovská přetížení při startu rakety či raketoplánu a tak se ho mohou účastnit i vědečtí pracovníci, kteří mohou pracovat se standardními zařízeními.\n\nParabolický let začíná stoupáním pod úhlem 47°, při kterém je přetížení 1,8 G. Po dosažení určité letové hladiny se začne letoun pohybovat po křivce odpovídající šikmému vrhu, což zahájí stav beztíže, resp. mikrogravitaci, popř. sníženou gravitaci, v trvání až 25 sekund. Klesání probíhá pod úhlem 45° (nebo menším) a trvá většinou dvacet sekund. Poté se celý proces mnohokrát opakuje.\n\n"}
{"id": "124447", "url": "https://cs.wikipedia.org/wiki?curid=124447", "title": "Freak of Nature", "text": "Freak of Nature\n\nFreak of Nature je v pořadí druhým albem americké popové zpěvačky Anastacie, které vyšlo 11. prosince 2001.\n\nZajímavostí tohoto alba je, že nejde přehrát na žádném počítači, čímž se chtěla zpěvačka vyvarovat kopírování desky nelegálním způsobem.\n\n\"*Celosvětový prodej - 10 milionů\"\n"}
{"id": "124450", "url": "https://cs.wikipedia.org/wiki?curid=124450", "title": "Ornitoptéra", "text": "Ornitoptéra\n\nOrnitoptéra (z gr. \"ornithos\" „pták“ a \"pteron\" „křídlo“, česky \"křídelník\") je letadlo s kývavými nosnými plochami. Návrháři ornitoptér se inspirovali máváním křídel z živočišné říše – ptáky, netopýry, či hmyzem.\n\nKlasická koncepce ornitoptér pochází z roku 1874 od Alphonse Pénauda. Křídlo je rozděleno na dvě poloviny a je připevněno ke statickému nosníku. Křídla se pohybují naráz nahoru a dolů, čímž vytvářejí vztlak a dopředný tah.\n\nV Čechách konal pokusy s ornitoptérou pardubický průkopník novinek Artur Kraus koncem 19. století. Pokusy ale byly neúspěšné.\n\nMaximální dosažená rychlost ornitoptéry v projektu Ornithopter firmy Havilland of Canada z devadesátých let 20. století, dosažena pouze máváním křídel na letišti v Downsview v Kanadě, je 80 km/h. Frekvence mávání křídel byla 1,2 Hz.\n\nJedním z nejzajmavějších modelů byla obří replika velkého ptakoještěra rodu \"Quetzalcoatlus\", kterou v roce 1986 vyzkoušel tým pod vedením Paula MacCreadyho. Replika však měla oproti skutečnému ptakoještěrovi poloviční rozpětí (5,5 metru) a mnohem nižší hmotnost (18 kilogramů). Vypuštění a otestování bylo natočeno a stalo se součástí dokumentárního filmu \"On the Wing\", promítaného následně v IMAXech.\n\nPodle pohybu mávavých ploch lze ornitoptéry dělit na:\n"}
{"id": "124454", "url": "https://cs.wikipedia.org/wiki?curid=124454", "title": "Citroën 2CV", "text": "Citroën 2CV\n\nCitroën 2CV, lidově zvaný \"Kachna\", \"Kačena\" nebo \"Kachnička\" (\"Duck, canette,\" podle jeho měkkého odpružení, se kterým se vůz při jízdě na nerovnostech nakláněl ze strany na stranu) či \"slimák\" bylo malé francouzské auto produkované ve Francii značkou Citroën v letech 1948–1990.\n\nAmeriku „\"postavil na kola\"“ Ford T, Velkou Británii Mini, západní Německo VW Brouk, východní Německo Trabant, Itálii Fiat 500 a ve Francii tuto práci odvedl Citroën 2CV.\nPrvní funkční prototypy v počtu 250 kusů byly vyrobeny v roce 1939. Většina z nich však byla zničena, aby se nedostala do rukou Němcům po okupaci Francie. Tyto vozy byly osazeny malým motorem o objemu 375 cm³. Dochovaly se jen 4 exempláře.\n\nPůvodní požadavek zněl, aby vozidlo převezlo 4 venkovany v dřevácích se slamáky na hlavě a pytel brambor přes zorané pole na trh rychlosti 60 km/h aniž by se rozbilo jen jedno jediné vejce v ošatce. Sériově vyráběný Citroën 2CV byl veřejně představen na autosalónu v Paříži roku 1948. O vůz byl obrovský zájem, zájemci na něj museli čekat až 2 roky. Od roku 1952 se vozy začaly vyvážet, nejprve do Nizozemska. Do roku 1968 bylo prodáno 2 a půl milionu kusů. O nadčasové koncepci svědčí skutečnost, že zásadnější změnou prošel model až v sedmdesátých letech 20. století. V roce 1951 se objevila užitková verze Furgonette.\n\nO tom, že vozidlo bylo levné, svědčila celá řada drobností. Rychloměr byl původně pod jedním rohem čelního skla a současně sloužil i k ovládání stěračů. Až od roku 1961 se přesunul a stěrače získaly své vlastní elektromotory. V tomto roce se také objevil palivoměr. Do té doby ke zjištění sloužila měřící tyčinka.\n\nJak začínala poválečná Francie prosperovat, ukázala se akutní potřeba zdokonalení a vylepšení tohoto malého auta. Proto se 2CV postupně zdokonalil do modelu \"Ami\", a do \"Dyane\", která měla 2CV nahradit. V obou těchto modelech byl použit stejný dvouválcový vzduchem chlazený motor typu boxer.\n\nCelkově bylo vyrobeno přes 5 milionů kusů. Oficiálně byla výroba ukončena v roce 1990.\n\nV sedmdesátých letech byl Citroën 2CV s úpravami vyráběn v Argentině pod názvem 3CV.\n\nZajímavým typem byl model 2CV Sahara. Ten měl dva motory. Jeden poháněl přední a druhý zadní nápravu. Představena byla v březnu 1958. Byla určena pro francouzské naftaře pracující v Africe. Automobil byl schopen překonat stoupání až 40 % a jet rychlostí až 100 km/h. Nástupcem Sahary byl Citroën Méhari.\n\nV poslední době značka Citroën vážně uvažuje o výrobě nové, zdokonalené verze typu 2CV. \"Kachní\" prvky sice nese design obou generací modelu C3, ale to jsou spíše produkty pro sériový konkurenční prodej. Což nejspíše retro nástupce \"Kachny\" nebude. Citroën považuje za nástupce \"Kachny\" model C3 Pluriel, produkovaný od roku 2003, který nabízí v podstatě 4 vozy v jednom – kabriolet, polokabriolet, 3 dveřový hatchback a dokonce pick-up. První možný vzhled vymysleli tři francouzští studenti. „Kachnička“ podle jejich návrhu neztratí nic ze svého charakterního vzhledu, bude se však jednat o moderní auto. Podobnou změnou v roce 1998 prošel i podobně populární VW Brouk, který dostal retro nástupce s technikou modelu Golf IV pod jménem New Beetle. V roce 2007 se do stejného „\"pokusu\"“ pustiti i u FIATu se vzkříšením modelu 500.\n\n2CV4\n2CV6\n\nCitroën 2CV si zahrál i v několika filmech. V sérii o četníkovi ze Saint Tropez jako vozidlo jeptišky a v bondovce Jen pro tvé oči jako vozidlo Bond girl Meliny Havelockové. Hrál též v českém filmu Bobule.\n\nAutomobil má zvláštní systém odpružení. Vodící přední rameno a vlečené zadní rameno jsou propojeny napínacími tyčemi se spirálovými pružinami uprostřed podvozku.\n\n\n"}
{"id": "124456", "url": "https://cs.wikipedia.org/wiki?curid=124456", "title": "Anastacia (album)", "text": "Anastacia (album)\n\nAnastacia je třetí řadové album stejnojmenné americké zpěvačky. Deska vyšla 29. března 2004 a zpěvačka ji natáčela i během léčby rakoviny prsu, kterou onemocněla. Toto album se stalo zatím jejím nejúspěšnějším.\n\n"}
{"id": "124458", "url": "https://cs.wikipedia.org/wiki?curid=124458", "title": "NW Präsident", "text": "NW Präsident\n\nNW Präsident byl prvním továrně vyráběným sériovým automobilem na území Česka, resp. tehdejšího Rakouska-Uherska a jedním z prvních automobilů na světě vůbec. Automobil vyráběla továrna Nesselsdorfer Wagenbau-Fabriks-Gesselschaft A. G. (NW) v Kopřivnici, dnešní Tatra. Před ním byl na našem území sestrojen pouze Marcusův automobil, který však byl vyroben v letech 1888–1889 pouze v počtu 1 kusu.\n\nDuchovním otcem NW Präsident byl Leopold Sviták, první kus byl vyroben v letech 1897–1898. Konstrukce částečně vycházela z automobilu Benz Phaeton přejmenovaného v Kopřivnici na „Instructor“ a do vozu byl namontován i originální motor mannheimské automobilky, o nějž se zasloužil liberecký továrník baron Theodor von Liebieg, který se s jeho konstruktérem Karlem Benzem přátelil. V Kopřivnici však do konstrukce vnesli několik originálních prvků a vylepšení, takže vznikl úplně odlišný automobil. Kromě Leopolda Svitáka se na konstrukci vozu podíleli také inženýři Rumpler a Sage a spolu s nimi i mladý Hans Ledwinka, tvůrce takzvané Koncepce Tatra.\n\nPräsident byl experimentem: plány byly zhotoveny až dodatečně, řada zlepšení vznikla přímo při stavbě. Automobil vynikal luxusní a originální konstrukcí, čímž se odlišoval od Benzova vozu. Novinkou, použitou u automobilu vůbec poprvé byla ochrana předních kol okrasně tvarovaným nárazníkem.\n\nPodvozek Präsidenta i karosérie typu Phaeton, vycházela z osvědčeného kopřivnického kočáru „Mylord“. Pod sedadlem v zadní části – v prostoru, který u kočárů sloužil pro zavazadla – byl umístěn dvouválcový řadový ležatý motor Benz o obsahu 2,714 l a výkonu přibližně 5 kW (6,6 k) při 600 ot/min (vrtání i zdvih 120 mm). Palivová nádrž o obsahu 23 l se nacházela pod předními sedadly.\n\nPůvodní indukční zapalování bylo nahrazeno magnetovým. Mazání bylo ztrátové, ovládané centrálním mazacím systémem. Chlazení motoru bylo otevřené vodní, odpařovací, částečně ztrátové. Převodovka byla dvoustupňová, řemenová. Převodové stupně se řadily naklápěním sloupku řízení, buď k sobě nebo od sebe. Zadní hnací náprava byla poháněna dvěma nezávislými řetězy z předlohové hřídele, která už měla diferenciál. Vozidlo využívalo dva brzdové systémy – nožní pásovou převodovou brzdu a ručně ovládanou třecí brzdu působící na pryžové obložení kol. Přední kola se natáčela okolo svislých čepů, tento pohyb se přenášel z řídítek řetězem na přední nápravu.\n\nV roce 1898, krátce po dokončení, uskutečnil první vyrobený automobil ve dnech 21.–22. května 1898 propagační jízdu se čtyřmi pasažéry po vlastní ose z Kopřivnice do Vídně na výstavu konanou k výročí 50 let vlády Františka Josefa I. Trasu dlouhou 328 km absolvoval za 24,5 hodiny z čehož bylo 14,5 hodiny čisté jízdy s průměrnou rychlostí 22,62 km/h. Po jejím skončení jej získal darem rakouský automobilový klub (po jehož prezidentovi byl vůz pojmenován) a Präsident byl používán pro zácvik řidičů. Ve 20. letech 20. století se vrátil do Československa, už jako muzejní exponát. Podle původní technické dokumentace byla v roce 1977 v závodě Tatra postavena plně funkční replika prvního automobilu v původní podobě, která se nachází ve sbírkách Technického muzea v Kopřivnici, zatímco originál v podobě pozdějších úprav můžete zhlédnout v NTM v Praze.\n\nV roce 1899 byly vyrobeny různé vylepšené verze vozu Nesselsdorf Präsident, pojmenovány byly Meteor, Nesselsdorf, Wien, Bergsteiger, Versucher, Adhof, Spitzbub, Balder a Metrans.\n\n\n"}
{"id": "124463", "url": "https://cs.wikipedia.org/wiki?curid=124463", "title": "Zoom", "text": "Zoom\n\nZoom (česky – přiblížení) je jeden z parametrů objektivu, jež značí schopnost objektivu přibližovat. Zoom lze též nahrazovat digitálně na úkor kvality obrazu. Přeneseně se také slovem zoom nazývají objektivy s proměnnou ohniskovou vzdáleností (jinak též transfokátor, pankratický objektiv). Pomocí jediného objektivu lze přecházet např. ze širokoúhlého snímku na snímek teleobjektivem. Daní za jednoduché nastavování ohniskové vzdálenosti bývá, v porovnání s objektivy pevné ohniskové vzdálenosti, složitější konstrukce, horší obrazové parametry, vysoká hmotnost a cena.\n\nZměnu ohniskové vzdálenosti dosáhneme přeskupováním jednotlivých optických členů v objektivu. Jednotlivé optické skupiny se přitom pohybují po šroubovicích s určitým stoupáním a tím se proti sobě posunují.\n\nZvětšení je charakterizováno jako poměr nejdelší možné ohniskové vzdálenosti objektivu ku té nejkratší možné. Zoom 1× tedy značí, že se jedná o objektiv „bez zoomu“, který má zkrátka statický úhel záběru. Zoom 3× je obvyklý u objektivu kompaktních fotoaparátů, také jím disponují setové objektivy zrcadlovek – pro většinu záběrů totiž amatérskému fotografovi vyhovuje. U tzn. ultrazoomů je obvyklý zoom kolem 10×, kvalitní kamery potom zvětšují až 30×.\n\nZoom samotný není až tolik vypovídající – dva objektivy se stejným zoomem mohou mít zcela rozdílné ohniskové vzdálenosti. (Profesionální širokoúhlý objektiv Olympus má ohniskové vzdálenosti 11–22 mm – zoom 2×, zatímco existují i objektivy s ohniskovými vzdálenostmi 800–1600 mm – zoom též 2×)\n\n\nZměna ohniskové vzdálenosti („zoomování“) během expozice vytvoří zajímavý efekt s rozmazanými okraji snímku a ostrým středem. Zoomování lze pro zvýšení efektu doplnit rotací. Používají se časy okolo 1/20 s.\n\nVýraz zoom (zatím) není spisovným českým slovem a nemá ustálenou výslovnost, i když je velice rozšířený a jsou z něj tvořeny nové tvary. Formálně správnější je použití výrazu \"transfokátor\", případně opisu objektiv s proměnnou ohniskovou vzdáleností. Zcela přesný je pak technický výraz \"pankratický objektiv\", ten však je málo známý.\n\n\n\n"}
{"id": "124467", "url": "https://cs.wikipedia.org/wiki?curid=124467", "title": "Paměťová karta", "text": "Paměťová karta\n\nPaměťová karta je elektronické zařízení, sloužící k ukládání dat. Používá se v digitálních fotoaparátech, PDA, laptopech, mobilních telefonech, přehrávačích, video hrách a jiných elektronických zařízeních. Obvykle je založena na paměti typu flash EEPROM. Je to malé, kompaktní zařízení s relativně vysokou kapacitou, je odolné vůči magnetickým a elektrickým polím. Paměťové karty byly navržené jako náhrada pevného disku pro zařízení, ve kterých se disky nemohly použít (např. kvůli rozměrům nebo vibracím).\nPrvním pokusem bylo zavedení PCMCIA paměťové karty pro notebooky v 90. letech minulého století. Zvětšení kapacit paměťových flash modulů a snížení jejich cen vedlo k masivnímu rozšíření karet. Tak jako v jiných oborech, i zde začal boj o standardy, což vedlo k vytvoření velkého počtu různých typů karet od různých výrobců. Snaha vytvořit standard se neshledala s úspěchem a výsledkem byly desítky typů paměťových karet se stejnými nebo podobnými kapacitami a výkony.\n\nV roce 2001 obsadila malá karta Smart media (SM) více než polovinu trhu s paměťovými kartami a paměť CompactFlash zase ovládla trh s kartami pro fotoaparáty. S rozvojem doplňkových funkcí v mobilních telefonech přišly i nové generace paměťových karet s menšími rozměry a se sníženým napájením na 3,3 V. Velcí výrobci elektroniky přišli s vlastními formami karet (a jejich výrobky podporují výhradně vlastní karty). Tím se trh roztříštil. (Sony - Memory Stick (MS), Olympus - XD (XD Picture Card)).\n\nV současnosti (2010-17) jsou základem trhu čtyři typy karet: SD (Secure Digital), MMC (Multimedia Card), CF (Compact flash) a díky rozšíření výrobků Sony také Sony MS (Memory Stick). Některé karty se staly populárnějšími, a tak je dnes neoficiálním standardem karta SD (Secure Digital) s modifikacemi pro téměř všechna elektronická zařízení využívající tyto technologie.\n\nDnešním trendem je miniaturizace. Mnohé karty dodávají výrobci v modifikacích s malými rozměry. Elektronická podstata karet zůstává stejná, mění se pouze pouzdro. (Např. SD - miniSD - microSD). Hlavním důvodem je rozvoj mobilních telefonů, které se z původního zařízení na telefonování přeměnily v krátkém čase na hybrid, který umožňuje také fotografování, filmování, přehrávání hudby, rádia, přístup na internet, hraní her, přenášení údajů s možností vytvoření lokálních sítí (bluetooth, wifi…) To vyžaduje přenosné paměťové médium, kterým je právě paměťová karta. Spousta telefonů má mimo zabudované vnitřní paměti také sloty pro paměťové karty typu „mini“ a „mikro“ SD.\n\nDalším trendem je exponenciálně se zvyšující kapacita karet. Ještě donedávna byly karty dodávány řádově v MB, dnes je jejich nejmenší kapacita 1 GB a dají se koupit karty až do 256 GB. Souvisí to s komerční úspěšností karet jako záznamového média, a tím s jejich implementací do dalších a dalších elektronických zařízení. Snaha je, aby bylo možné používat karty pro záznam obrazu (i v HD kvalitě), čímž vytlačí všechna ostatní k tomuto účelu používaná záznamová média z trhu. Je reálná možnost, že při dalším poklesu cen zaútočí i na CD a DVD média a hudba a filmy se budou distribuovat na kartách.\nv dnešní době se prodávají i s označením class/třída/. Toto označení znamená přenosovou rychlost.\nNapř.class 12 má přenosovou rychlost 12 MB/s a to je dnešní maximum..\nSamozřejmě čím větší class-tím větší rychlost přenosu a samotného zařízení, znamená to však i vyšší cenu karty.\n\nHlavně v USA se rozmáhá omezování možností přehrávání obsahu karty jen pro vlastníky licencí na přehrávaní DRM (Digital Rights management). Do některých typů karet je implementována tato ochrana, která má zabránit přehrávání nepovoleného (nelicencovaného) obsahu. Proti DRM se ale zvedá jak odpor organizací v Evropě a ve světě, tak i odpor veřejnosti. V následující tabulce jsou uvedeny některé karty, které tuto technologii používají, resp. používaly.\n"}
{"id": "124476", "url": "https://cs.wikipedia.org/wiki?curid=124476", "title": "Zaokrouhlení", "text": "Zaokrouhlení\n\nZaokrouhlení (≐) je aritmetický proces, při kterém se snižuje počet významových číslic v čísle. Má kardinální význam pro počítání, každé zapsané číslo je nutně určitým zaokrouhlením, preparací skutečné hodnoty, její digitalizací. Je to zvláštní případ obecnějšího postupu – článkování řeči, součásti základu myšlení, podmínky řeči vůbec.\n\nVýsledek zaokrouhlení je „kratší“ číslo, má menší počet nenulových číslic zprava, je méně přesný, ale lépe se s ním manipuluje a lépe se zobrazuje.\n\nNapř. číslo formula_1 (pí), má nekonečný desetinný rozvoj: 3,141592653589793238462643383279…\n\nLeží tedy někde v intervalu formula_2.\n\nPokud ho chceme vyjádřit na tři desetinná místa, potom přičteme polovinu rozsahu v daném desetinném\nmístě: formula_3 a zbytek se zahodí. Číslo formula_1\nzaokrouhlené na 3 desetinná místa je 3,142.\n\nPoužívají se tyto typy zaokrouhlování:\n\nPři zaokrouhlování dochází k nutné a žádoucí chybě (nepřesnosti).\n\nKromě toho ovšem dochází k chybám nežádoucím, které jsou dvojí:\n\nPro číslo uprostřed zaokrouhlovacího intervalu se volí různě „šalamounská“ řešení, například nahoru anebo s příklonem k sudé číslici (preference sudé). Preferencí sudé se řeší to, že při jednostranném zaokrouhlení těchto čísel nahoru uprostřed (bez preference sudé), které se často učí děti na základních školách, se výsledky v průměru nadsazují. \n\nPříklad zaokrouhlení pětky:\n\nformula_5\n\nV obou možnostech je stejná absolutní chyba, ale při preferenci sudé zde zaokrouhlíme dolů\nna 3,24; pokud použijeme přičtení poloviny v daném desetinném místě a ořízneme, vyjde 3,25.\nZaokrouhlování s preferencí sudé číslice se používá např. v normě IEEE 754 pro zobrazení čísel s plovoucí řádovou čárkou.\n\nNapř. z hodnot formula_6; formula_6; formula_8; formula_9; formula_6 se součtem formula_11 a s průměrnou hodnotou formula_12 získáme po zaokrouhlení půlek nahoru hodnoty formula_13; formula_13; formula_15; formula_16; formula_13, součet formula_18 a průměr formula_19, kdežto při preferenci sudé čísla získáme formula_13; formula_13; formula_22; formula_13; formula_13, součet formula_25 a průměr formula_26, tedy menší průměrnou chybu.\n\nPři postupném zaokrouhlování (zaokrouhlení na nižší a pak až na vyšší řád) vzniká další typ chyby: výsledek se může lišit od výsledku při přímém zaokrouhlení na vyšší řád. \n\nPříklad: zaokrouhlit 1,45 na dvě desetinná místa.\n\nformula_27\n\nOproti tomu při přímém zaokrouhlení na celá čísla je výsledek\n\nformula_28\n"}
{"id": "124477", "url": "https://cs.wikipedia.org/wiki?curid=124477", "title": ".qa", "text": ".qa\n\n.qa je internetová národní doména nejvyššího řádu pro Katar. Je to jediná doména nejvyššího řádu začínající písmenem Q.\n\n"}
{"id": "124481", "url": "https://cs.wikipedia.org/wiki?curid=124481", "title": "Trosečník (reality show)", "text": "Trosečník (reality show)\n\nTrosečník je reality show televize Prima, založená na formátu reality show Survivor. Moderátorem a průvodcem soutěžících soutěží je herec Marek Vašut. Podstatou této reality show je pobyt jejich účastníků na pustém tropickém ostrově. Lidé plní různé úkoly a sami si zabezpečují všechny základní potřeby nutné k životu. Postupně vyřazují ze skupiny své spoluhráče.\n\nCelkem 16 soutěžících je rozděleno na dva týmy zvané kmeny (modrý - severní a červený - jižní). Týmy mezi sebou soutěží v plnění různých úkolů. Vítězný tým má nárok na určité výhody (např. lepší jídlo, vybavení apod.). Tým, který prohraje v soutěži o imunitu, musí vybrat ze svého středu jednoho účastníka, který musí soutěž opustit.\n\nKdo zůstane jako poslední, získá hlavní finanční výhru 5 miliónů Kč.\n\nKomise vybrala z téměř 6800 zájemců 16 soutěžících.\n\nSoutěž se odehrává na ostrovech Perlového souostroví v tichomořském zálivu Panama asi 80 km jižně od města Ciudad de Panamá. Ve stejném místě točila stejné reality show i americká televizní stanice CBS. Soutěžící jsou vysazení na ostrovech Gibraleon, Plataneras a Mogo Mogo.\n\nReality show Survivor byla poprvé odvysílána v roce 1997 ve Švédsku. Pak byl uveden v mnoha dalších státech, např. Německu, Velké Británii, Maďarsku, Polsku, Rusku, pobaltských státech, USA a dalších. Doposud byl Survivor prodán do 48 zemí a bylo odvysíláno celkem 106 sérií. Z toho nejznámější budou asi americké série, které se vysílaly i na českých televizních stanicích Nova, AXN a Prima Cool.\n"}
{"id": "124484", "url": "https://cs.wikipedia.org/wiki?curid=124484", "title": "Stoklasná Lhota", "text": "Stoklasná Lhota\n\nStoklasná Lhota () je jednou z 15 místních částí města Tábor, od jehož středu je vzdálena\n3,7 km (severně vzdušnou čarou). Do vzniku velkého Tábora v roce 1972 byla samostatnou obcí. Rozkládá se na ploše cca 14 ha východně od dálnice D3 (E55) – 6 km směr Praha od mimoúrovňové křižovatky silnic číslo 3 a 19 s E55 (“U Mašáta“). Příjezd do Stoklasné Lhoty je po komunikaci od Košína (ze silnice č. 603) a od Čekanic, vede sem autobusová linka městské hromadné dopravy (MHD Tábor) trasa: Náchod (Tábor) – Tábor město – Čekanice – Stoklasná Lhota. V roce 2011 zde trvale žilo 162 obyvatel.\n\nPrvní písemná zmínka o vesnici pochází z roku 1371, kdy darovali Petr, Václav a Smil z Dírného s Petrem ze Dvorce jeden lán pole \"„…ve Lhotě Stoklasné a úrok v Myskovicích klášteru v Sezimově Ústí, kterýž se za to zavázal, že bude na ně při modlitbách a mšemi zádušními vzpomínati“\". Od 15. století náležela ves Hýlovcům z Polkovic, kteří ji připojili k Měšicům u Tábora.\n\nV roce 1810 získal panství Měšice u Tábora, včetně Stoklasné Lhoty, Jan Karel Hanygar z Eberka. Ten po smrti Jana Prokopa, zvaného „Holý“ ze Stoklasné Lhoty č. 8, jmenoval roku 1811, rychtářem jeho syna Františka Prokopa, zvaného \"Holý\" ze Stoklasné Lhoty č. 17.\n\n\nKdyž se v roce 1860 provdala Rozálie Prokopová, zvaná „Holá“ (prapotomek husitského vojevůdce Ondřeje Prokopa, zvaného „Holý“), ze Stoklasné Lhoty za náchodského sedláka Pecháčka, začal se někdy v ranních mlhách na polích mezi Náchodem a Hejlovem zjevovat Jan Žižka na koni, vzhůru nohama. Tam, kde se to stalo, prý pole přineslo „obrovskou hojnost žita a ovsa“.\n\n"}
{"id": "124485", "url": "https://cs.wikipedia.org/wiki?curid=124485", "title": "Hůrka (České středohoří)", "text": "Hůrka (České středohoří)\n\nHůrka je nevýrazný vrcholek mezi městskými částmi Ústí nad Labem – Stříbrníky, Dobětice a Skřivánek. Jde o severní zakončení Mariánské skály. Podél jeho úpatí (kromě jižní strany) se nachází chatová kolonie. V administrativním členění města patří do ZSJ Mariánská skála – Hůrka, ve které v roce 2001 žilo 26 obyvatel.\n\nVrch je volně přístupný. K vrcholu vede neznačená účelová komunikace.\n"}
{"id": "124486", "url": "https://cs.wikipedia.org/wiki?curid=124486", "title": "Krystalizace", "text": "Krystalizace\n\nKrystalizace či \"růst krystalů\", obecně \"vytváření pravidelné struktury\" je druh fázové přeměny, při které dochází k pravidelnému uspořádání částic do krystalové mřížky. Krystalizace je sice spojena s pevnou fází látky, avšak amorfní (tedy nekrystalické) látky mohou být za daných podmínek také pevné. Navíc jsou známy kapalné krystaly, které jsou v krystalické fázi kapalné. (pojmy kapalina a pevná látka jsou tedy vymezeny dynamickou viskozitou 10 [Pa.s], nad touto hodnotou je látka považována za pevnou).\n\nSnadno krystalizují látky s jednoduchou atomovou strukturou (kovy, jednoduché iontově a kovalentně vázané látky), zatímco polymery a jiné látky s makromolekulárními řetězci (například oxidická a chalkogenní skla s řetězci kovalentně vázaných mnohostěnů) krystalizují naopak velmi obtížně.\n\nKrystalizace je založena na zákonech termodynamiky. Konkrétně vychází ze základní termodynamické podmínky fázového přechodu: \"Soustava změní své uspořádání tehdy, je li tato změna doprovázena poklesem volné energie v systému F\". Ta je vázána vztahem:\n\nkde je:\n\nDalší podmínkou růstu krystalů je dostatek času - pokud roztok podchladíme uměle, (okolní teplo snížíme rychlým skokem), struktura „zamrzne“ v původním amorfním tvaru taveniny, popř. dojde jen k částečné nukleaci, stačí se vytvořit krystalizační zárodky a vzniklá struktura bude krystalická jen na malé škále, zatímco na velké bude chaotická. Proces krystalizace se také prakticky řídí způsobem odvodu tepla z taveniny.\n\nKe krystalizaci dochází prostřednictvím krystalizačních zárodků, což jsou v homogenním roztoku místa s nižší energií, kde se vykrystalizováním několika atomů/molekul tato energie spotřebovala a dala tak vzniknout mezifázovému rozhraní - tento proces se nazývá nukleace. V případě homogenního roztoku jde o homogenní nukleaci, pokud je rozdíl mezi volnou energií kapaliny a pevné fáze dostatečný, následuje proces, kdy se okolní molekuly na tento zárodek začnou „nabalovat“ za současného uvolňování energie a vzniku uspořádané periodické struktury - tento proces se nazývá růst. Další spotřebování energie má za následek podchlazení, které vede ke snížení kritické velikosti zárodku nutné pro dostatečný rozdíl na mezifázovém rozhraní.\n\nV nehomogenních roztocích (pak jde o heterogenní nukleaci) tomuto procesu napomohou krystalizační jádra, která jsou buď atomy jiných prvků, molekulami nebo celými komplexy částic, na které se pak následkem energetické nerovnováhy nabaluje krystalická struktura okolního roztoku.\n\nV roztocích kovových slitin dochází k doprovodnému jevu segregace, při které vznikne nerovnoměrné rozložení vstupních složek - první vznikající krystaly jsou chudší na obsah látky s nižší teplotou tání (toto lze odstranit homogenizačním žíháním, nebo vysokoteplotní difuzí).\n\nPříkladem může být krystalizace vody:\n\nVodní kapka vydrží v kapalném stavu až do -42 °C, kdy dojde ke spontánní krystalizaci. V reálném oblaku vodní kapky krystalizují při teplotách -15 °C, ve vysokých výškách až -12 °C. Voda krystalizuje hluboko pod bodem mrazu proto, že rozdíl entalpie (vnitřní energie) vody a ledu je příliš malý na to, aby se vytvořil povrch ledového krystalu. Prostřednictvím krystalizačních jader lze teplotu krystalizace zvýšit. V atmosféře se může jednat o prachové částice, které na sebe „nabalí“ zárodečné molekuly vody, nebo samotné ledové krystaly, unášené vzduchovým prouděním mezi vrstvami atmosféry.\n\nKrystalizace (růst krystalické struktury - monokrystalu i polykrystalu) je důležitým postupem pro mnoho technologických odvětví. Pěstování monokrystalů se využívá především v polovodičové technice (výroba tranzistorů a integrovaných obvodů) a optice (optická vlákna, polarizační filtry, atd.), zatímco polykrystalické struktury, dělené dle hrubosti zrna (jedná se o významný elektrický a technologický parametr), se používají například na výrobu kovových součástí (elektrické vodiče, lamely turbín, polotovary pro stavební konstrukce, atd.).\n\n"}
{"id": "124487", "url": "https://cs.wikipedia.org/wiki?curid=124487", "title": "Hruška", "text": "Hruška\n\nHruška je ovoce, plod hrušně, který je malvice (podobně jako jablko). Plody vyšlechtěných odrůd jsou jedlé a chutné.\n\nTyto šťavnaté plody vyšlechtěných odrůd se podle doby dozrávání respektive sklizně dělí na letní, podzimní a zimní. Přičemž letní jsou nejméně trvanlivé a zimní naopak vydrží nejdéle. Hrušky je možno skladovat, nevydrží ale tak dlouho jako jablka.\n\nHrušky jsou ovoce s velmi nízkým obsahem vitamínu C. Nezanedbatelný je ovšem výskyt vitamínu B, a to hlavně pod slupkou.\n\n100 g hrušek má přibližně 213 kJ a 51 kcal.\n\nZ hrušek se vyráběla pracharanda, tradiční přísada do sladkých pokrmů. Dnes se z hrušek (hlavně na Moravě) vyrábí tradiční česká hruškovice.\n\nPříklady odrůd rezistentních k strupovitosti a padlí jabloňovému (trend začátku 21. stol.):\n\nPro plody hrušně asijské se vžilo označení naši, i když je správně „nash-li“, neboť „li“ znamená v čínštině hrušeň.\n\n"}
{"id": "124488", "url": "https://cs.wikipedia.org/wiki?curid=124488", "title": "Seznam největších hvězd", "text": "Seznam největších hvězd\n\nToto je seznam největších známých hvězd. Seznam je seřazen dle průměru, který je uveden v násobcích průměru slunce.\n"}
{"id": "124490", "url": "https://cs.wikipedia.org/wiki?curid=124490", "title": "Trosečník", "text": "Trosečník\n\nTrosečník nebo trosečníci může mít více významů:\n\n\n"}
{"id": "124492", "url": "https://cs.wikipedia.org/wiki?curid=124492", "title": "Trisekce úhlu", "text": "Trisekce úhlu\n\nTrisekce úhlu je jeden ze tří nejslavnějších antických konstrukčních problémů (zbylé dva jsou kvadratura kruhu a duplikace krychle; souhrnně jsou nazývány \"Tři klasické problémy antické matematiky\"). Tyto úlohy byly formulovány již v 5. století př. n. l. a odolávaly po dlouhá staletí všem pokusům o vyřešení, než bylo v 19. století dokázáno, že jsou neřešitelné.\n\nObecné zadání úlohy trisekce úhlu zní v jazyce moderní matematiky takto:\n\nPoněkud méně formálně:\n\nJiž ve starověku a po celý středověk a renesanci se největší učenci své doby pokoušeli problém trisekce úhlu vyřešit. Až v roce 1830 dokázal mladý francouzský matematik Évariste Galois, že úlohu trisekce úhlu nelze pouze za použití pravítka a kružítka provést.\n\nTrisekce úhlu je konstruovatelná pro úhly 180°, 180°×N a 180°/2^N, protože konstrukce úhlu 60°je jednoduchá.\n\nDůkaz nemožnosti provést požadovanou konstrukci sestává ze dvou nezávislých částí, z nichž první je obdobná pro důkazy neřešitelnosti všech tří klasických problémů:\n\nTyto dva kroky nyní provedeme odděleně.\n\nZa konstruovatelnou délku (resp. úhel, souřadnici) označíme takovou délku (resp. úhel, souřadnici), kterou lze zkonstruovat z dané jednotkové úsečky a daného počátku pouze pomocí pravítka a kružítka. Velmi snadno ověříme, že každá racionální délka (souřadnice) je konstruovatelná. Indukcí podle počtu kroků nejkratší konstrukce ověříme, že každá konstruovatelná souřadnice (jak x-ová, tak y-ová) je algebraické číslo stupně mocniny dvou. Nechť je tedy dána konstruovatelná souřadnice \"s\" a nechť\n\nDále zřejmě každá konstruovatelná délka je vzdáleností dvou bodů s konstruovatelnými souřadnicemi, a tedy její čtverec je prvkem tělesa generovaného konečně mnoha konstruovatelnými souřadnicemi. Proto čtverec konstruovatelné vzdálenosti má stupeň mocniny dvou nad \"Q\". Opět z věty o multiplikativitě stupňů rozšíření plyne, že i daná vzdálenost má stupeň mocniny dvou nad \"Q\".\n\nKonečně, zkonstruujeme-li úhel velikosti α, můžeme snadno zkonstruovat úsečky délky sin(α) i cos(α). Proto plyne z předchozího, že konstruovatelné jsou jen ty úhly, jejichž sinus i kosinus jsou algebraická čísla stupně mocniny dvou.\n\nNyní již zbývá ukázat pouze existenci úhlu splňujícího, že kosinus jeho třetiny má stupeň různý od mocniny dvou a jeho trojnásobek je konstruovatelný (pak totiž nebudeme muset předpokládat, že je dán úhel, který máme rozdělit, což nám v první části důkazu umožnilo zjednodušit si situaci předpokladem, že dány jsou jen počátek a jednotková úsečka). Takovým úhlem je například \"60°\" (\"π/3\"). Z obecné trigonometrické identity \"cos(3α) = 4cos³(α) − 3cos(α)\" plyne dosazením \"α=20°\" (\"α=π/9\") (označíme-li \"y=cos(20°)=cos(π/9)) 8y³ − 6y − 1 = 0\", odkud substitucí \"x=2y\" dostaneme \"x³ − 3x − 1 = 0\". Pokud nyní stupeň \"x\" splňujícího předchozí rovnost nebude mocninou dvou, nebude mocninou dvou ani stupeň \"y\", což chceme dokázat. Snadno nahlédneme, že polynom \"t³ − 3t − 1\" je ireducibilní (kdyby nebyl, pak má faktor stupně jedna, a tedy racionální kořen, podle věty o racionálních kořenech (je-li \"p/q\" kořenem polynomu \"P\" s celočíselnými koeficienty a \"p\" je nesoudělné s \"q\", pak \"q\" dělí vedoucí koeficient \"P\" a \"p\" jeho absolutní člen) je tento kořen jedno z čísel \"1,−1\", což evidentně není pravda). Minimálním polynomem \"x\" je tedy samotný polynom \"t³ − 3t − 1\", a tedy \"x\" má stupeň tři, což není mocnina dvou. Tím je důkaz dokončen.\n\n"}
{"id": "124497", "url": "https://cs.wikipedia.org/wiki?curid=124497", "title": "Horní Cerekev", "text": "Horní Cerekev\n\nMěsto Horní Cerekev (dříve také \"Horní Cerekvice \") se nachází v okrese Pelhřimov v kraji Vysočina, poprvé připomínané roku 1361. Žije zde obyvatel.\n\nO datu založení Horní Cerekve se nedochovaly žádné přesné historické záznamy. Původní osadu založil jistý Líček a po něm dostala jméno Líčkovice. Později byla osada pojmenována po kostele, původně dřevěném – \"cierkev\". Osadu rozšířil ve 14. století Dobeš z Bechyně, nejvyšší maršál Království českého. Ten udělil Cerekvi určitá práva – právo městské, orgány městské správy, soudní pravomoce, kulturně školské povinnosti v rámci církevních zásad, jakož i právo opevnit se a tím se stala osada městem. První zachovaný písemný doklad o městě je z roku 1361. Dobeš z Bechyně zde vystavěl na břehu největšího rybníka vodní tvrz s příkopy. O správné podobě znaku obce se vedly dlouhé diskuze. Zakladatel osady Líček vynikal velkou silou a holýma rukama hravě chytal divoká zvířata. Svou sílu symbolicky znázornil obrazem kančí hlavy, kterou přijal do erbu. Na dochovaných pečetích se však hlava podobá více medvědu. Konec diskuzím zda kanec či medvěd učinil v červnu 1998 podvýbor pro heraldiku Poslanecké sněmovny Parlamentu ČR, který rozhodl, že znak Horní Cerekve bude mít následující popis: v červeném štítě čelně hledící kančí hlava přirozené barvy, nad ní kosmo položené stříbrné vidle, přeložené zlatým klíčem zuby dolů. V letech 1411–1655 patřila obec Leskovcům z Léskovce.\n\nV letech 1869–1890 k Horní Cerekvi příslušela osada Bezděčín.\n\n\nNejstarší zmínka o kostele Zvěstování Panny Marie v Horní Cerekvi je z roku 1384, kdy byl kostel již uváděn jako farní. Koncem 15. století byla obnovena klenba presbytáře a byla opravena loď. V letech 1547–62 byl přestavěn původně jednolodní chrám na trojlodní. Další úpravy následovaly v baroku, a to v roce 1631 a v roce 1763.\n\nHřbitov leží severozápadně od městečka. Zavede vás k němu polní cesta, odbočka ze silnice č. 122 ve směru na Pelhřimov. Od náměstí je vzdálen asi 1,5 km, od zmíněné odbočky cca 400 m. Leží na okraji lesa nad údolím Pláňovského potoka.\n\nHřbitov byl založen v polovině 18. století a užíván byl do počátku druhé světové války. V minulost byl areál o rozloze 927 metrů čtverečních často devastován. Dochovalo se cca 130 náhrobků od 18. do 20. století.\n\nZámek při Zámeckém rybníku vznikl renesanční přestavbou původní tvrze ve 2. polovině 16. století. Dnešní vzhled získal při přestavbě dokončené roku 1734. Trojkřídlá dvoupatrová budova nepravidelného půdorysu má zazděné arkády v nádvoří a bosovaný vstupní portál na východní straně. Od roku 1994 je soukromým majetkem. Nedávno skončila celková rekonstrukce, interiéry nejsou přístupné.\n\n\n\n\n"}
{"id": "124498", "url": "https://cs.wikipedia.org/wiki?curid=124498", "title": "Bystré (okres Svitavy)", "text": "Bystré (okres Svitavy)\n\nMěsto Bystré se nachází v okrese Svitavy v Pardubickém kraji, zhruba 12 km jihovýchodně od Poličky. Žije zde obyvatel. Historické jádro města je od roku 1990 městskou památkovou zónou.\n\nPrvní písemná zmínka o městě Bystré pochází z roku 1200. V Kronice české od Václava Hájka z Libočan, kterou nelze brát jako věrohodný pramen, je v roce 1021 zmiňována tehdejší osada ležící asi kilometr na západ od dnešního města v místě zvaného U kostelíčka. Název pochází od názvu potoka, na kterém osada ležela – Bystrý.\n\nPo vypálení původní osady byla na Trstenické stezce postavena nová trhová ves Bystré (zmiňována roku 1349) ve tvaru podkovy. Prvními majiteli obce Bystré byly páni z Mokošína. Od roku 1213 ves patřila ke svojanovskému panství. Za vlády Karla IV. byla povýšena na město. V pozdějších dobách získalo město řadu privilegií – např. vybírání mýta, právo týdenního trhu a jiné. V 16. století se novým majitelem města stal Jan Bezdružický z Kolovrat, jenž nechal přestavět místní tvrz. Roku 1604 umírá a je pohřben v hrobce v místním kostele. Následujícími majiteli byli páni z Martinic, kteří zahájili v Hamrech (dnes část Bystrého) těžbu železné rudy. Za třicetileté války bylo město zpustošeno; v roce 1624 tudy táhl Albrecht z Valdštejna. V roce 1686 koupil bysterské panství Leopold z Valderode, ovšem roku 1707 jej ve veřejné dražbě kupuje Jakub Hanibal, hrabě z Hohenemsu, který nechal ve městě postavit radnici. Za jeho syna František Rudolfa byl položen základní kámen ke kostelu a založeny nedaleké lázně Balda. Roku 1869 rod Hohenemsů vymírá a bysterské panství tak připadlo císaři, resp. státu, který ho vlastnil až do vzniku Československa v roce 1918.\n\nZnak města zobrazuje lovce, který na pokraji lesa zabil kopím medvěda. Pověst vypráví, že v době, kdy bylo Bystré spojeno se Svojanovem, byly daně z Bystrého a připojených obcí odváděny do Svojanova. Tam je odnášel výběrčí – snad jeden z konšelů. V hlubokých lesích mezi Hartmanicemi a Svojanovem jej přepadl medvěd, kterého muž oštěpem zabil. Tento znak je i na pečeti města.\n\nPrapor města má temně červené pozadí na němž jsou dva vlnité pruhy – zlatý a černý, které symbolizují, že město bylo založeno nad dvěma potoky – Zlatým a Bysterským. Prapor byl vysvěcen v roce 1998.\n\n\n\n\n\nRežisér Vojtěch Jasný si Bystré a jeho okolí vybral pro svůj film \"Všichni dobří rodáci\", který byl natočen roku 1968, a pro jeho volné pokračování \"Návrat ztraceného ráje\", které bylo natočeno roku 1999.\n\n\nV roce 1999 podepsali zástupci výše uvedených obcí \"Chartu vesnic\". Projekt partnerství je zaměřen na hlavní myšlenku \"Charty\", že Evropu netvoří pouze města, že je tvořena i vesnicemi. V roce 2012 bylo město Bystré hostitelskou obcí festivalu \"Kultura evropského venkova Bystré 2012\".\n\n\n\n"}
{"id": "124500", "url": "https://cs.wikipedia.org/wiki?curid=124500", "title": "Odry", "text": "Odry\n\nMěsto Odry (něm. \"Odrau\") se nachází v okrese Nový Jičín v Moravskoslezském kraji. Žije zde obyvatel. Většina města včetně jeho jádra leží v českém Slezsku, okrajové části přesahují moravsko-slezskou hranici (na Moravu spadá většina části Pohoř a několik nejvýchodnějších parcel části Odry).\n\nHistorické jádro je městskou památkovou zónou. Tu tvoří renesanční měšťanské domy, umístěné na náměstí, socha Nanebevzetí Panny Marie, neoklasicistní kašna na náměstí vytvořená roku 1897, části opevňovacích zdí a polokruhová bašta, kostel svatého Bartoloměje, fara, socha svatého Floriána z roku 1751, u kostela na jeho pravé straně pískovcový kříž a na levé straně sloup svaté trojice.\n\nNázev města Oder se v celé historii častokrát měnil. Poprvé v roce 1362 je jmenováno jako město Odra. V roce 1374 je známé jako \"in oppido nostro Odra\" (doslovný překlad z latiny: ve městě našem Odra) a stejně v roce 1406 \"Odra\", potom v roce 1428 \"Odr\", poté \"Odrau\", které bylo poprvé použito v rozmezí let 1592 až 1588, \"Oderburgk\" někdy v roce 1583, \"Odera\" dvakrát v letech 1584 a 1588, \"Odraw\" v roce 1608. Tvar \"Odry\" (v němčině \"Odrau\") se začíná používat od začátku 17. století. V německém jazyce se též objevuje tvar \"Lautsch\".\n\nMěsto Odry leží v jižní části Oderských vrchů, v Oderské kotlině v Nízkém Jeseníku, které přechází do Moravské brány. Město se rozkládá na obou stranách řeky Odry. Do řeky přitékají v okolí města vlévají zleva potok Vítovka a Zlatý potok a zprava Mlýnský a Stodolní potok. Z řeky odtéká, 6 km dlouhý, mlýnský náhon, který dříve zásobil energií vodní mlýn na obilí a teď zásobuje vodou pět rybníků (Trněný, Travný, Emauzský, Vraženský a Cíp).\n\nSousední vesnice jsou Vítovka na severu, Tošovice a Hvězdová (do roku 1949 \"Šternfeld\") a Jestřabí na severovýchodě, Pohoř na východě, Mankovice na jihovýchodě, Emauzy a Vražné na jihu, Veselí na jihozápadě, Dvořisko a Dobešov na západě a na severozápadě Loučky. Z toho Vítovka, Tošovice, Hvězdová, Pohoř, Veselí, Dvořisko, Dobešov a Loučky jsou součástí města.\n\nPrvní písemná zmínka o obci, pod názvem Vyhnanov pochází už z roku 1234. Vyhnanov nebyla ani tak vesnice, ale spíše lokace v údolí mezi pohořským a veselským kopcem sahající až k vesnici Klokočůvek. Ve Vyhnanově žili, jak název napovídá, vyhnanci, kteří měli bránit hranici. Vyhnanov byl, v rozmezí let 1241 až 1253, vypálen během nájezdu Mongolů (Tatarů) a Kumánů. V této době stál poblíž Oder hrad Milíkov - Milichberg. Stavitel hradu byl kastelán Milich (občas udáváno v češtině Milík) z Hradce nad Moravicí. Tento hrad stál na výběžku Dobešovského vrchu mezi údolím Stodolního a Mlýnského potoka. Tomuto výběžku se často říká Břetislavův, protože to byl bod, kde se měla bránit nově dobytá hranice, dobytá právě Břetislavem I. Dnes lze najít pozůstatky hradu v tzv. šikaně při cestě z Oder na Dobešov. Protože znaky hradu nejsou moc patrné, je velmi pravděpodobné, že hrad byl postaven ze dřeva. Milíkov stál na pravděpodobném místě dřívějších Babích hrádků. Na Břetislavových výběžcích stály také strážní věže, které byly použity ve znaku města.\n\nBěhem kolonizování českého pohraničí Němci, vzniklo na pravé straně řeky Odry město. Založeno bylo ve druhé polovině 13. století poblíž bývalého Vyhnanova a na stejném místě bylo později vystavěno opevněné město. V roce 1357 má mít město kulatý tvar s opevněním, a to s valy, hlubokým příkopem a kamennými hradbami. Hradba měla dvě brány, a to: Dolní (Hranickou, v jižní části hradeb) a Horní (Opavskou, v severní části hradeb). Hradby dokonce měly několik výpadových branek. Pod hradbami dokonce bylo postaveno několik chodeb pro případ úniku a pro přívod vody do kašny na náměstí. Ve spodní části dnešního zámeckého parku byli tři rybníky pro chov ryb. Za hradbami stálo okolo padesáti měšťanských domů, kamenný hrad ve tvaru kvádru a dřevěný kostel. Hrad měl na západní straně hlásku (věž). Ve 14. století se Odry staly významným místním centrem. V této době, vlastnil město rod Šternberků, konkrétně Štěpán ze Šternberku. Štěpán ze Šternberka získal Odry a 11 dalších vesnic. Odry nechal v roce 1350 povýšit na město. Albrecht Aleš ze Šternberka městu udělil či správněji se zřekl práva odúmrti v roce 1362 a totéž učinil v 10 vesnicích oderského panství v roce 1374. V roce 1406 bylo městu uděleno právo výročního trhu, a tak se město stalo obchodním centrem oblasti.\n\nPo tom, co v roce 1427 Odry dobyl husitský hejtman Jan Tovačovský z Cimburka, se město stalo husitským. Během husitských válek na Moravě byly Odry důležitým husitským centrem v oblasti (konkrétně v letech 1427 až 1434 a dokonce v Odrách čtyři roky (1428 až 1432) pobýval litevský kníže Zikmund Korybutovič. Během husitského pobývání ve městě husité vypálili Fulnek, Nový Jičín a Hranice, čímž oslabili vzájemnou pomoc opavského vévody Přemka s olomouckým biskupem Janem Železným, Jiřím ze Šternberka a Janem z Kravař. V této době zpevnili husité opevnění kolem celého města. Tehdy tu působil husitský hejtman Dobeš Puchala z Věnavy, který byl velmi obávaný. Po bitvě u Lipan v roce 1434, husité svá slezská a severomoravská města s posádkou opustili. Naposledy v roce 1435 husitští hejtmané Boček a Vilém Puklicové z Pozořic spolu s 1000 jezdci nabízeli z Oder pomoc litevskému velkoknížeti Svidriegellovi a knížeti Zikmundu Korybutovi v jejich bojích v Litvě. Po husitech ve městě zůstala bašta a část městského opevnění. Odry s panstvím byly v roce 1481 vloženy do opavských zemských desk a od té doby patří do Slezska.\n\nV letech 1437 až 1446 vlastnili Odry páni ze Šternberka, v letech 1446 až 1519 Oderští z Lidéřova, v letech 1519 až 1533 páni z Fulštejna a po nich město vlastnili pánové ze Zvole, a to v letech 1533 až 1612. Ti přestavěli hrad na renesanční zámek, vylepšili a zdokonalili mlýnský náhon, který poháněl mlýn a později napájel nově postavenou soustavu rybníků, které byly postavené za Janka Tomáše ze Zvole.\n\nBěhem třicetileté války Švédové město několikrát vybrakovali. Byl také poničen kostel svatého Bartoloměje, jenž byl opraven až koncem 17. století v barokním slohu. V době po bitvě na Bílé hoře se v Odrách několikrát vystřídala cizí šlechta. Roku 1660 získala oderské panství hrabata z Werdenberka a potom v letech 1716 až 1792 páni Lichnovští z Voštic. Během jejich vlády byly založeny nové zemědělské dvory (Dvořisko, Vítovka a panský dvůr Odry). Postavili také tzv. květinovou lávku přes Odru, aby se město mohlo rozvíjet na levém břehu. Lávka byla znovu postavena roku 1899 opavským stavitelem Rudolfem Schnackem. Byla postavena na místě starého osídlení z první poloviny 13. století, které bylo zničeno povodní v roce 1605 a na místě osídlení byl postaven kamenný kříž. Novému osídlení se začalo říkat Neumark. Mezi jinými zde stál dům lesníka, bělidlo a hostinec. Bylo zhruba v místech dnešních ulic Stará, Růžová a Křížová. Také v letech 1730 až 1736 nechali přestavět renesanční zámek na barokní, během něhož (mimo jiné) zbourali západní křídlo a válcovou věž. Architekt přestavby byl asi Johann Lukas von Hildebrandt (občas udáváno Lukáš Hildebrandt). V okolí Oder se v 18. století těžilo stříbro a olovo. Pro tyto účel založila nadaci s výší 200 000 zlatých. Během let se v Odrách objevilo několik selských bouří - jedna musela být dokonce v roce 1782 potlačena vojskem. Od roku 1792 byla majitelkou panství Marie Teresie, pak hraběnka Schlabrendorfová a nakonec Charlotta z Fürstenburgu (která byla její sestra). Jejím úsilím byla, roku 1855, postavena nemocnice. Spolu s nemocnicí založila, dokonce i roku 1861 klášterní školu (dnes Církevní škola - plný název Střední pedagogická škola a střední zdravotní škola svaté Anežky české). Tato škola byla vylepšována v rozmezí let 1888 až 1896. Pro tyto účel založila nadaci s výší 200 000 zlatých.\n\nRoku 1863 byla zbořena městská radnice, stojící uprostřed náměstí. Na jejím místě dnes stojí kašna.\n\nV roce 1866 začal v Odrách pracovat Panský pivovar Odry, který dokázal na vrcholu výkonnosti vyprodukovat až 300 000 litrů piva. Budova pivovaru stojí dnes v Zámecké ulici a starší část domu je z 16. století. Několik metrů od pivovaru stojí původní městský hydrant z přelomu 19. a 20. století. Pivovar se před uzavřením v roce 1943 jmenoval Salomon Fried a Söhne (Salomon Fried a synové), plným názvem Salomon Fried a Söhne, pivovar, výroba likérů a lihu, Odry. Fried byl během druhé světové války zatčen v Protektorátě, kam odešel, a nakonec zemřel v Osvětimi.\n\nDruhý pivovar v Odrách byl měšťanský a pracoval v letech 1788 až 1913. Tento pivovar stál na ulici Pásová a dnes je to dům s mansardovou střechou a rozsáhlými sklepy. Poslední majitel byl v roce 1913 Hanuš Ulrich.\nVe druhé polovině 19. století začaly v Odrách vznikat průmyslové podniky, a to především z manufaktur a malých dílen. V roce 1866 v Odrách spustila výrobu první česká gumárna. Růst města a také průmyslu v něm urychlila stavba železniční tratě Suchdol nad Odrou - Budišov nad Budišovkou a železničního nádraží v Odrách, která se začala používat v roce 1891.\n\nNa začátku 20. století (konkrétně rok 1906) získal Odry rod Potockich. Ti, v téměř zcela německých Odrách, podporovali české obyvatelstvo. Především tak, že ho zaměstnávali v oderské cihelně a staré pile v Loučkách. Čeští dělníci se často scházeli ve dvou restauracích, zvaných Horní a Dolní sklepy (dnes je na jejich místě přírodně betonový amfiteátr). Nakonec si, v roce 1907, postavili dělníci Dělnický dům (ve kterém je dnes improvizované divadlo, improvizované kino a restaurace), jenž se stal, svým způsobem, kulturním centrem města.\n\nV roce 1902 byla ve městě postavena budova Soudu, který spravoval Soudní okres Odry. K soudu patří i věznice, která stojí za ní. Dokonce v ní měl být zadržen spisovatel Jaroslav Hašek, a to za potulku a výtržnosti. Soud nakonec zrušili v roce 1947 a v této budově dnes sídlí škola středního odborného učiliště. Věznice je přebudována na byty.\n\nV roce 1922 vznikla na Okružní ulici česká škola, ale kvůli malým prostorám byla v roce 1930 postavena nová česká škola (dnes součást Základní školy na Komenského ulici). Německé obyvatelstvo, v rivalitní reakci na to, postavilo v roce 1932 nedaleko německou školu. Tyto školy vznikly díky finančním fondům vlády Československé republiky, které měli především zmírnit sociální krizi v oblasti.\n\nOdry v roce 1930 měly 4000 obyvatel, z nichž bylo 3461 Němců. Po Mnichovské dohodě se staly Odry součástí Třetí říše jako Sudety, a proto menšinové české obyvatelstvo opustilo město. 10. října 1938 začalo obsazování území Wehrmachtem a následné perzekuce židů. 17. prosince 1944 byla v bitvě zvané Krvavá neděle u Oder sestřelena tři německá stíhací letadla Messerschmitt Bf 109. Jedno z nich bylo vykopáno 28. srpna 2010, suchdolskými archeology.\n\nMajitel zámku byl až do roku 1945 hrabě Potocki. Po ukončení války se v období let 1945 a 1946 uskutečnil odsun německého obyvatelstva (asi 4000 lidí). Odry se poté začaly naplňovat českým (z části i slovenským) obyvatelstvem z vnitrozemí.\n\n7. května 1945 bylo město dobyto Rudou armádou, ještě před jejím příchodem Wehrmacht zničil most u církevní školy, přes řeku Odru. Nový most byl postaven až roku 1958.\n17. ledna 1964 vyhořel z 80 % oderský zámek. Ruiny byly strženy 7. července 1966 a na místě zámku byl postaven obchodní dům ODRA s betonovou konstrukcí, který byl otevřen roku 1978.\n\nV letech 1978 až 1980 se prováděla přeložka řeky Odry, která se prováděla kvůli rozšíření závodu Optimit. Kvůli přesunutí řeky zanikla světoznámá dostihová dráha, škvárové hřiště a most, který spojoval břehy, se přesunul o dvacet metrů níže po proudu a byl postaven kolmo ke břehu. Také byla rozdělena ulice Vítovská, která spojoval most a cestu na Vítovku.\n\n\n\n\n\n\n\n"}
{"id": "124501", "url": "https://cs.wikipedia.org/wiki?curid=124501", "title": "Zruč nad Sázavou", "text": "Zruč nad Sázavou\n\nMěsto Zruč nad Sázavou se nachází v okrese Kutná Hora ve Středočeském kraji. Má obyvatel. Zruč má napojení po silnici II/126 na dálniční sjezd D1 Soutice 57 km od Prahy. Od Kutné Hory je vzdálena 32 km. Součástí města jsou vesnice Domahoř, Dubina, Nesměřice a Želivec.\n\nPrvní písemná zmínka o obci pochází z roku 1328, kdy Heřman z rodu Chvalovských z Ledec daroval podací kostelní právo ve Zruči pražskému Klášteru na Zderaze. Roku 1355 se jako patron zdejšího kostela uvádí Petr z Orlíka, jenž se o dvacet let později zval z Kolovrat. Kolovraté ve Zruči sídlili téměř 200 let. Za vlády Kaleniců byla Zruč v roce 1561 povýšena na město. Jako městský znak byl pojat rodový erb Kaleniců – dva spojené stříbrné buvolí rohy na červeném štítě (tím je dodnes). Kalenicové přestavěli ve druhé polovině 16. století původní gotický hrad na renesanční zámek. Zámek i s celým panstvím jim však byl roku 1623 zkonfiskovám za účast Albrechta z Kalenic na stavovském povstání.\n\nV roce 1781 zachvátil zámek požár, který zničil zámecký archiv a převážnou část výzdoby interiérů. Až v letech 1872–1878 nechal Jan Skrejšovský zámek opravit a to ještě ve slohu barokním. Další přestavba v letech 1891–1894, kterou nechal provést podnikatel v oboru železničního stavitelství Jan Schebek, se již nesla v romantickém stylu. Rod Schebků vlastnil zručský zámek až do roku 1948, kdy jim byl vyvlastněn. Dnes je zámek majetkem města.\nFirmou Baťa byla 24. března 1939 podepsána smlouva o výstavbě závodu na obuv . Prvním sortimentem, vycházejícím z bran zručského Baťova závodu, byla mužská a dámská obuv. A za války to byla tzv. bagančata, pracovní obuv na dřevěných podešvích. Po 2. světové válce, v roce 1953 se továrna přejmenovala na Sázavan Zruč, n. p. a produkovala kvalitní dětskou obuv, která se prodávala po celém světě. Díky tomuto závodu se Zruč rozrostla. Původní Baťovy plány s městem byly takové, že se Zruč bude rovnat velikostí i produkcí bot jeho zlínské továrně. Ve Zruči mělo stát letiště, nemocnice i vysoké školy. Po příchodu Němců v roce 1939 se plány nemohly uskutečnit a po znárodnění po roce 1945 nebyl tento záměr dále nerozvíjen. I nyní je Zruč rozdělena místním neoficiálním názvem na novou Zruč (Sázavan) a starou Zruč.\n\nV 70. letech 20. století byla v blízkosti města postavena vodní nádrž Švihov, kterou napájí řeka Želivka. Tato nádrž zásobuje pitnou vodou nejen Prahu, ale i široké okolí Zruče nad Sázavou a řeky Želivky. V obci Nesměřice (4 km od Zruče) se nachází hráz této vodní nádrže.\n\nVe Zruči se natáčel film \"Lásky jedné plavovlásky\" od Miloše Formana, který byl nominován na Oskara jako cizojazyčný snímek. Film zvítězil v Cannes a získal Zlatou palmu, dále byl nominován na Zlatý globus. Zruč lze vidět i ve filmu \"Dědeček, Kylián a já\". V prostorách Zručského dvora bylo 19. září 2015 otevřeno Vodácké muzeum a ve špýcharu byla otevřena expozice Příběh řeky Sázavy. Každý první víkend v červenci se v areálu zručského zámku koná punk-rockový festival s názvem Zámekfest.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města (obce) v roce, kdy ke změně došlo:\n\nV městysi Zruč nad Sázavou \"(přísl. Domahoř, Dubina, 1105 obyvatel, poštovní úřad, telegrafní úřad, telefonní úřad, katol. kostel, synagoga, četnická stanice, zemský poříční úřad, sbor dobrovolných hasičů)\" byly v roce 1932 evidovány tyto živnosti a obchody: lékař, autodoprava, biograf Sokol, výroba cementového zboží, cihelna, 3 cukráři, obchod s dobytkem, drogerie, družstvo pro rozvod elektrické energie, elektrotechnický závod, hodinář, 2 holiči, 7 hostinců, hotel, klempíř, knihkupec, kolář, košíkář, 2 kováři, kožešník, 7 krejčí, malíř, mlýn, obchod s obilím, obchod s obuví, 2 obuvníci, 3 pekaři, porodní asistentka, 4 řezníci, sedlář, skladiště, 8 obchodů se smíšeným zbožím, Občanská záložna, spořitelní a záložní spolek, obchod se střižním zbožím, tesařský mistr, 3 trafiky, 3 truhláři, velkostatek, 3 zámečníci, zubní ateliér.\n\nVe Zruči žil krátkou dobu se svými rodiči, otcem Alfrédem Kocábem, evangelickým farářem a svou matkou, promovanou psycholožkou zpěvák a politik Michael Kocáb.\n\nZručským rodákem je Josef Kolb, který hrál ve filmech jako \"Hogo fogo Homolka\" (ztvárnil postavu dědy, který neuhlídal už ani tu kozu), \"Lásky jedné plavovlásky\" (film natočený přímo ve Zruči), \"Hoří, má panenko\" (vysloužilý hasič, který hlídal tombolu), \"Dívka na koštěti\" (doktor v blázinci), \"Návraty\", \"Nejkrásnější věk\".\n\nK významným rodákům se řadí fotograf Jiří Tondl a Jiří Pecháček, dostihový jezdec.\n\n\n\nZručský zámek s přilehlým parkem se po několika letech dočkal velice výrazných oprav a renovací. Opravy trvaly do června 2010 a zpřístupnily se nové části zámku i s věží a vznikl tedy nový prohlídkový okruh.\n\nNa zámku se opravilo podkroví, které slouží jako výstavní a koncertní sál. V místech, kde se vyskytoval městský úřad, je dnes prohlídkový okruh. Úřad se přestěhoval do levé části, kde sídlila donedávna Základní umělecká škola. Opraveny byly jak fasády, tak i samotný interiér. Zámek se dočkal i osvícení, takže je tato dominanta vidět i v nočních hodinách. V zámeckém příkopě vznikla naučná rytířská stezka pro malé děti. Součástí expozic ve zručském zámku je muzeum panenek, kde se vyskytují panenky až z Japonska, které městu věnovala japonská firma ASMO czech. V prostorách zámku se také nachází Regionální muzeum, které je zaměřené zejména na obuvnickou historii města. Můžete zde zhlédnout dobové fotografie, ševcovské nástroje a udělat si obrázek o životě obyvatel města.\n\nZámecký park se dočkal řady úprav, zejména po vichřici, která se přehnala Zručí 28. června 2008 a způsobila škody po celém městě a zejména v parku. Byly vykáceny některé nevhodné porosty a nahrazeny novými. Oprav se dočkal altán, zámecká zeď, vstupní brána, hradby i fontána. Byl instalovaný nový „dobový\" mobiliář i lucerny. V září 2015 byla otevřena zrekonstruovaná Kolowratská věž.\n\nPodzámčí – kdysi místo procházek romantické hraběnky Emmy Schebkové. Přímo ze zámeckého parku na vysoké skále si nad průrvami nechala zbudovat dřevěné mostky a cestičku lemovanou zelenými porosty i barevnými skalkami. Tudy se pod původním opevněním a pod bývalou sýpkou, jejíž základy tvořil skalní masiv, dostávala až k výklenku, který si na skále, přímo nad železniční tratí kopírující tok řeky Sázavy, nechala udělat. Však se dodnes tomuto místu říká „Barončina vyhlídka“.\n\nVe městě žijí ještě pamětníci, kteří, stejně jako kdysi baronka Emma, po této trase procházeli. Původní mostky zub času vyhlodal, nové se nepostavily, což průchodu zabránilo a cestičky i skalky se změnily v neproniknutelnou divočinu. I na tato místa, kdysi tak krásná, se proto nezapomnělo v rozsáhlém projektu „Zručský zámek ožívá“. Trasy původních cestiček se vyčistily od náletových křovisek a opět vynikly kamenné scenérie, přímo se nabízející pro obnovení skalek. Nově přemostěny byly průrvy a barončin okruh tak byl k radosti místních občanů i potěšení návštěvníků znovu zpřístupněn.Zajímavá je i nově zbudovaná opěrná zeď, dále pohled na zámek od městečka a domek v podhradí čp. 12, který je veden v seznamu chráněných památkových objektů, bez zajímavosti není ani vyhlídka na město ze schodů pod baštou a nově vydlážděné uličky směřující k zámecké bráně.\n\nSoučástí parku je psí hřbitov. Kde rod Šebků pohřbíval své lovecké psy, které bral skoro jako členy rodiny. Podle historických záznamů byli na psím hřbitově osm náhrobků, ale zbyly pouze dva. Uprostřed hřbitova stojí pomník s králíkem a s loveckou brašnou.\n\nDopravní síť\nVeřejná doprava 2011\n\nS krachem obuvnického závodu Sázavan Zruč a.s. a faktickým ukončením obuvnické produkce v devadesátých letech 20. století došlo k ekonomické stagnaci města. S souvisela i zhoršená sociální situace obyvatelstva. Nově vzniklé malé živnosti neměly dostatečný odbyt. Nyní se situace pomalu zlepšuje. Město získalo 1. dubna 2004 investici japonské firmy ASMO, která vyrábí motorky do ostřikovačů, stahování okýnek, klimatizací a stěrače do aut. Působí zde firma na výrobu součástek do aut (TRW), firma Variel, která vyrábí městské mobiliáře, armádní, technologické, mobilní kontejnery, anténní stožáry, telefonní budky, firma na výrobu zdravotnické obuvi aj.\n\nVe městě funguje zdravotnické středisko, městská policie, státní policie a hasiči, ve městě jsou dvě benzínové pumpy. Pro děti slouží 3 mateřské školy, 2 základní školy a dále pak základní umělecká škola.\n\nVe Zruči se nachází supermarket TESCO, jemuž od roku 2013 konkuruje Penny Market, který byl postaven v jeho těsné blízkosti. Ve Zruči je několik restaurací, pizzerie, v hotelu Baťov se konají diskotéky a v únoru Městský reprezentační ples. Město provozuje Spolkový dům, knihovnu a nabízí k pronájmu částečně zrekonstruované prostory ve Zručském dvoře, což je bývalý hospodářský objekt a lihovar.\n\nV letních měsících byly obnoveny projekce v letním kině v zámeckém příkopu, kde se nachází také dětské hřiště se spoustou herních prvků.\n\nTým Zruče se probojoval do I. futsalové ligy. Kromě futsalu je sport ve městě sjednocen do TJ Jiskra Zruč nad Sázavou, který je rozdělen na jednotlivé oddíly (volejbal, házená, fotbal, tenis, nohejbal, stolní tenis a další). Populárním sportem je tu také florbal. V roce 2010 skončil druhý ročník Zručské florbalové ligy. Většina sportů se koná v městské sportovní hale nebo na stadionu TJ Jiskra. Nově byl za sportovní halou také otevřen sportovní areál (tartanová dráha, umělá tráva, hřiště na hokejbal, fotbal…). Vedle areálu se nachází skatepark.\n\n\n\n"}
{"id": "124502", "url": "https://cs.wikipedia.org/wiki?curid=124502", "title": "Rokytnice v Orlických horách", "text": "Rokytnice v Orlických horách\n\nMěsto Rokytnice v Orlických horách (německy \"Rokitnitz im Adlergebirge\") se nachází v okrese Rychnov nad Kněžnou, kraj Královéhradecký, asi 9 km severně od města Žamberk. Rozkládá se v Podorlické pahorkatině při říčce Rokytence. Žije zde obyvatel. Historické jádro města je od roku 2003 městskou památkovou zónou.\n\nPrvní písemná zmínka o obci pochází z roku 1318. Zakladateli tehdejší osady byli pánové z Rychnova (odnož pánů z Drnholce). Ke vzniku samostatného rokytnického panství dochází v roce 1487 odtržením od dosavadního panství rychnovského. V roce 1548 získávají městečko Lickové z Rýzmburka, je započato se stavbou tvrze s vodními příkopy. Roku 1567 se majitelem Rokytnice stává německý šlechtic původem z Lužice Joachim von Mauschwitz und von Armenruh a v roce 1627 ji od jeho dědiců kupuje další německý šlechtic původem z Lužice Jan Mikuláš svobodný pán z Nosticz. Tento rod působil v Rokytnici potom až do 20. let 20. století. Roku 1852 dochází k povýšení dosavadního městysu na město. V roce 1906 byla otevřena místní dráha Doudleby nad Orlicí - Vamberk - Rokytnice. Do města v té době za pobytů v blízké Německé Rybné zajížděl i profesor T. G. Masaryk]].\n\nPo vzniku ČSR v roce 1918 se tehdejší většinové německé obyvatelstvo odmítlo přihlásit k novému státu a začlenilo se do separatistického celku s názvem Sudetenland. Československé vojsko obsadilo Rokytnici 15. prosince 1918, pouhých 5 dní před příjezdem prezidenta T. G. Masaryka do vlasti. Rozvoj města po roce 1918 byl reprezentován stavbou nového hotelu na náměstí a opravami historických budov (kostel, zámek, Hotel Markrabě) i rozšířením místního průmyslu. Po mnichovské konferenci v září 1938 byla Rokytnice připojena k hitlerovské Třetí říši. Po skončení 2. světové války dochází v Rokytnici i v okolí k velkému úbytku obyvatelstva způsobeném odsunem německého obyvatelstva. Teprve v roce 1971 byl Rokytnici znovu přiznán status města, který po válce nebyl obnoven. Po vpádu vojsk Varšavské smlouvy v roce 1968 byla v Rokytnici umístěna sovětská vojenská posádka, k jejímuž odsunu došlo teprve v roce 1991. Po roce 1989 se městečko rozvíjí jako turistické středisko a centrum východní části Orlických hor.\n\n\n\n\n"}
{"id": "124503", "url": "https://cs.wikipedia.org/wiki?curid=124503", "title": "Národní technické muzeum v Praze", "text": "Národní technické muzeum v Praze\n\nNárodní technické muzeum v Praze (NTM) je největší českou institucí specializovanou na muzejní sbírky technického charakteru. Muzeum bylo založeno 5. července 1908 jako Technické muzeum Království českého. V současnosti představuje své sbírky ve 21 expozicích a v množství krátkodobých výstav v budově na Letné, v pobočce Centrum stavitelského dědictví v Plasích a v Železničním depozitáři v Chomutově.\n\nPočátky sbírání technických památek na území Čech jsou spojeny s Jednotou pro povzbuzení průmyslu v Čechách, která v roce 1834 založila technický kabinet, ve kterém shromažďovala ukázky strojů a průmyslových výrobků. Zakladatelem českého moderního technického muzejnictví se stal Vojtěch Náprstek, který budoval sbírku světových průmyslových a technických novinek od roku 1862 a v roce 1887 zpřístupnil sbírky Českého průmyslového muzea v nové části domu U Halánků. Úspěchy výstavních podniků v 19. století a na počátku 20. století, úsilí o zachování dokladů o rozvoji českého průmyslu a řemesla i snahy o založení Technického muzea ve Vídni podpořily vznik Technického muzea pro Království české v Praze. Muzeum bylo založeno 5. července 1908, v roce 1910 byl ustanoven spolek muzea a 28. září 1910 otevřelo muzeum první expozice ve Schwarzenberském paláci na Hradčanském náměstí.\n\nMezi světovými válkami se sbírky tehdy již Technického muzea československého dále rozrůstaly, proto hlavním cílem muzea v tomto období bylo postavení vlastní budovy. V roce 1935 zvítězil ve veřejné soutěži na návrh budov pro technické a zemědělské muzeum pro parcely na Letné architekt Milan Babuška. Stavba budovy technického muzea probíhala v letech 1938 až 1941. Její osud stejně jako osud muzea však poznamenala válka, hned po dokončení stavby byla budova zabrána okupační správou pro protektorátní ministerstvo pošt.\n\nPrvní expozice a výstavy po skončení války byly v budově na Letné otevřeny až v roce 1948, zpřístupněna byla dopravní hala muzea, budovu však muzeum mohlo využívat jen z jedné třetiny. V roce 1951 se technické muzeum na základě vládního usnesení stalo muzeem státním a přijalo nový název Národní technické muzeum. Nová instituce jako vědecký a vzdělávací ústav získala nové finanční možnosti a byla personálně posílena. Vznikaly nové stálé výstavy, velký význam byl v rámci dobových priorit kladen na výstavbu důlních expozic v suterénu budovy v letech 1951 až 1953. V 60. letech se NTM dále rozvíjí a navazuje kontakty v zahraničí, v 70. letech proběhla výstavba depozitářů v Čelákovicích a i v nepříznivé době normalizace pokračoval bohatý výstavní program.\n\nDůležitým úkolem pro NTM po roce 1989 bylo získání celé budovy na Letné pro muzejní účely. V roce 1990 vláda rozhodla o uvolnění budovy pro muzeum, ale až v roce 1999 opustil budovu poslední nájemník. Připravovanou opravu budovy zbrzdila povodeň v roce 2002, která zasáhla depozitáře muzea v Invalidovně v Karlíně. V roce 2003 byla zahájena stavební rekonstrukce budovy na základě projektu ateliéru AR 18 Němec Žilka a muzeum bylo uzavřeno pro veřejnost. 15. února 2011 bylo slavnostně otevřeno prvních pět expozic, v  říjnu 2013 bylo Národní technické muzeum po 75 letech konečně dokončeno a plně zařízeno.\n\nV současnosti Národní technické muzeum, které je příspěvkovou organizací Ministerstva kultury ČR a plní funkci národní muzejní instituce, spravuje 76 000 sbírkových předmětů, které dokumentují vývoj vědy a techniky v Českých zemích a jsou uchovávány v několika depozitářích. Sbírky jsou základem pro výstavní i vědeckou činnost muzea, v budově na Letné je otevřena specializovaná knihovna a archivní badatelna pro odborné zájemce. Hojnou prezentační činnost muzea doprovází množství doprovodných programů, edukační aktivity jsou připraveny především pro žáky základních a středních škol. Návštěvnost muzea je vysoká, v roce 2018 činila 383 000 osob.\n\nV roce 2015 otevřeno NTM první pobočku mimo Prahu - Centrum stavitelského dědictví v Plasích s rozsáhlou expozicí stavitelství a prostory pro pořádání řemeslných workshopů a setkávání odborné veřejnosti. Návštěvníkům je na letní sezónu zpřístupněn Železniční depozitář v Chomutově, kde je k vidění největší státní sbírka kolejových vozidel v Česku. Pro moderní prezentaci železniční a elektrotechnické sbírky Národní technické muzeum připravuje ve svém areálu na Masarykově nádraží v Praze Muzeum železnice a elektrotechniky, které by mělo být otevřeno v roce 2028.\n\nGenerálním ředitelem byl od 1. června 2007 do 19. srpna 2010 Mgr. Horymír Kubíček, kterého odvolal ministr kultury Jiří Besser (TOP 09) z důvodu údajného nesprávného zacházení s veřejnými prostředky. Krátkodobě dočasně řediteloval muzeu dosavadní náměstek generálního ředitele Oldřich Rambousek, který po týdnu ve funkci rezignoval. Dále byl pověřen dočasným zastupováním funkce generálního ředitele NTM pan Mgr. Tomáš Wiesner, do té doby ředitel Odboru ochrany movitého kulturního dědictví ministerstva kultury. Weisner vedl NTM do doby jmenování řádného ředitele této příspěvkové organizace. Vypsání výběrového řízení připravil aparát ministerstva kultury. Novým ředitelem, vyšlým z tohoto řízení, je Mgr. Karel Ksandr.\n\n\nZa dobu delší než sto let byly vybudovány rozsáhlé sbírky dokumentující vývoj mnoha technických oborů, přírodních a exaktních věd a průmyslu na území dnešní České republiky. V expozicích muzea je vystaveno kolem 6 tisíc předmětů, tedy necelých 10 procent z jeho sbírkového fondu. Další předměty představuje muzeum ve svých krátkodobých výstavních projektech. Mezi vystavenými exponáty nalezne návštěvník mnoho významných předmětů, mezi nimi také devět předmětů zapsaných na seznam národních kulturních památek. Mezi unikátní exponáty patří nejstarší automobil vyrobený u nás NW Präsident, vůz prezidenta T. G. Masaryka Tatra 80, slavná Tatra 87 cestovatelů Hanzelky a Zikmunda, parní lokomotiva Kladno z roku 1855, lokomotiva 387.007, salonní vůz císaře Františka Josefa, letoun Kašpar JK systém Blériot nebo tři celosvětově unikátní vojenské letouny z doby I. světové války: ruský Anatra Anasalj, americký LWF Tractor a rakouský Knoller CII., z astronomické sbírky sextant Josta Bürgiho, sextant Erasma Habermela a astronomické hodiny Engelberta Seigeho, mezi předměty ze sbírky technika v domácnosti jsou exponáty z vlastnictví Vojty Náprstka, další unikáty naleznou návštěvníci v expozicích fotografie, měření času, architektury či tiskařství.\n\nKnihovna NTM je veřejně přístupnou specializovanou knihovnou s odborným fondem zaměřeným na dějiny vědy, techniky a průmyslu nejen v rámci České republiky, ale i v evropském a celosvětovém kontextu. Knihovna vznikla společně se založením muzea v roce 1908 a později byla obohacena velmi cennými fondy dvou významných knihoven – knihovny Jednoty ku povzbuzení průmyslu v Čechách (Průmyslové jednoty), která tvoří převážnou část historického fondu knihovny NTM, a knihovny Spolku architektů a inženýrů (SIA). V současnosti knihovní fond čítá okolo 200 000 svazků a je každoročně doplňován o odbornou literaturou nejen české, ale i zahraniční provenience. Knihovna NTM poskytuje pouze prezenční výpůjčky ve své studovně.\n\nArchiv NTM je veřejně přístupným archivem dokumentů k dějinám techniky, vědy, průmyslu, řemesel, podnikání a obchodu na území České republiky se zřetelem k vývoji evropskému a světovému.\n\nArchiv architektury a stavitelství NTM obsahuje přes 200 souborů dokumentujících vývoj (nejen) české architektury 19. a 20. století. Kromě pozůstalostí významných českých architektů (J. Schulz, J. Zítek., J. Kotěra, J. Gočár, P. Janák) nebo stavitelů (B. Hlava, V. A. Lanna) zahrnuje rovněž několik tematických sbírek k dějinám architektury a stavitelství (sbírky Národní divadlo, Strakova akademie, Rudolfinum aj). Archiv nabízí ke studiu materiálově rozmanité archivní soubory: výkresy, skici, náčrtníky, plány, fotografie, osobní dokumenty aj.\n\n\n\n"}
{"id": "124506", "url": "https://cs.wikipedia.org/wiki?curid=124506", "title": "Valonský Brabant", "text": "Valonský Brabant\n\nValonský Brabant (francouzsky ', nizozemsky ') je jedna z pěti provincií Valonského regionu v Belgii. Sousedí po směru hodinových ručiček od severu s belgickými provinciemi Vlámský Brabant, Lutych, Namur a Henegavsko.\n\nS rozlohou 1090 km² je Valonský Brabant nejmenší belgická provincie. Počet obyvatel činí a hustota zalidnění činí 336 obyvatel na km².\n\nValonský Brabant vznikl 1. ledna 1995 rozdělením dosavadní provincie Brabant na tři části, a sice dvě nové provincie (Valonský a Vlámský Brabant) a region Brusel-hlavní město, který již nepatří do žádné provincie.\n\nValonský Brabant se dělí na 27 obcí a tvoří jej jediný okres (francouzsky ), jehož správní centrum je město Nivelles. Hlavní město celé provincie je Wavre.\n\nOficiální stránka provincie ve francouzštině\n"}
{"id": "124507", "url": "https://cs.wikipedia.org/wiki?curid=124507", "title": "Clona (rozcestník)", "text": "Clona (rozcestník)\n\nClona může být:\n\n"}
{"id": "124509", "url": "https://cs.wikipedia.org/wiki?curid=124509", "title": "Monokrystal", "text": "Monokrystal\n\nNěkdy myšleno též \"objemový monokrystal\".\n\nMonokrystal je makroskopický krystal se zanedbatelnými poruchami krystalové struktury.\n\nV polovodičové technice mluvíme o tenkovrstvých monokrystalech vyráběných epitaxí, nebo o objemových monokrystalech, které se zhotovují nejčastěji tažením z kapalné fáze.\n\nZákladní podmínkou vzniku monokrystalu je řízení přeměny taveniny takovým způsobem, aby se celá krystalizace uskutečnila z jednoho zárodku. Toho dosáhneme přiložením rovinného povrchu zárodku o nepatrně nižší teplotě než je rovnovážná teplota krystalizace, což má za následek snížení teploty kapalné fáze v okolí styčné plochy a tím splnění termodynamické podmínky růstu krystalu. Rychlost růstu sleduje rychlost posuvu mezifázového rozhraní a ta je zase dána velikostí podchlazení.\n\nPro splnění podmínky vzniku kvalitního monokrystalu kterou je planární růst je nutné aby nebylo podchlazení velké, z toho pak plyne, že běžné rychlosti růstu kvalitního monokrystalu jsou řádově milimetry za hodinu. Pro zajištění toku tepla z kapalné fáze do krystalu musí být trvale zajištěn teplotní gradient na mezifázovém rozhraní, proto je nutné teplo řízeným způsobem odvádět. Dále je nutné, aby se vznikající krystal posouval směrem od taveniny, nebo aby se posouval teplotní gradient v opačném směru. Krystalová orientace matečného zárodku přímo určuje orientaci rostoucího krystalu.\n\n"}
{"id": "124511", "url": "https://cs.wikipedia.org/wiki?curid=124511", "title": "Zvuk slunečních hodin", "text": "Zvuk slunečních hodin\n\nZvuk slunečních hodin je román české spisovatelky Hany Andronikové publikovaný v roce 2001.\n\nRomán vypráví příběh Tomáše Kepplera, stavaře pracujícího za první republiky pro firmu Baťa, jeho ženy Rachel a syna Daniela. Děj se postupně ze Zlína přesouvá do Indie a pak zpět do Evropy zasažené druhou světovou válkou.\n\nAutorka používá postmoderní vypravěčské postupy, jako je střídání časových rovin a hledisek jednotlivých postav či fabulace založená na skutečných postavách a událostech.\n\n\"Zvuk slunečních hodin\" získal Literární cenu Knižního klubu za rok 2001 a v roce 2002 získala autorka cenu Magnesia Litera v kategorii Objev roku. V kritikách se objevily pochvaly pro absenci sentimentu (Dana Malá v Mladé frontě Dnes 20. dubna 2002), „propracovaný obraz dobového kontextu a místních reálií“ (Kateřina Ondřejová v Lidových novinách 27. dubna 2002) či rafinovanou fabulaci (Miroslav Jindra v doslovu knihy).\n\nPříběh začíná v Kanadě v Coloradu roku 1989, kam přijíždí český emigrant Dan Keppler s rodinou, seznamuje se z Annou, také češkou, majitelkou malého hotelu, kde se Dan ubytoval. Přes silvestrovskou noc si vypráví své dramatické osudy.\nDanovi rodiče jsou Tomáš a židovka Ráchel. Tomáš pracuje jako architekt u obuvnické firmy Baťa. Díky Baťově expanzi se Tom i s rodinou dostává do Indie třicátých let, kde Tom projektuje novou obuvnickou továrnu. Ráchel v Indii odmítá být ženou v domácnosti, proto pomáhá těm nejchudším lidem, žijícím v indických slumech. Krátce před započetím 2. světové války přijde Ráchel dopis, ve kterém se dozvídá o velmi vážném zdravotním stavu svých rodičů, i když se Tomáš odmítá vrátit do Zlína, protože se obává, že už se do Indie nebudou moci vrátit, Ráchel ho přesvědčí a vrací se. Ráchel se shledá se svými rodiči, ale útěk už nestihnou a Ráchel končí v rukou německých úřadů. Ráchel je deportována do terezínského ghetta, kde se seznámí s Annou a krátce pracuje jako ošetřovatelka, později jsou i s Annou převezeny do koncentračního tábora v Osvětimi, kde začínají pravé útrapy nacistické zvůle. Nakonec končí v pracovním táboře v Hamburku, kde pracují v totálním nasazení a odklízejí trosky zpustošených měst. Tomáš zůstává s Danem ve Zlíně, německé úřady se ale začínají zajímat o Dana, jako o polovičního žida. Tomáš mu tedy vystaví u známého lékaře falešný úmrtní list a Dan přežívá v tajné místnosti ve sklepě. Válka pomalu končí a koncentrační tábory jsou osvobozovány, Ráchel s Annou přežije, ale Anna je těžce nemocná a Ráchel s ní chce zůstat do poslední chvíle, Anna nakonec přežije, emigruje do Kanady, kde založí malý hotel. Ráchel však umírá a s Tomem a s Danem se už nesetká. Toma její smrt těžce poznamená a komunistický režim ho znechutí. Dan dostuduje a ožení se, nakonec emigruje do Kanady, kde se shledá s matčinou nejlepší přítelkyní Annou.\nNakladatelství Odeon vydalo v roce 2008 druhé, pozměněné, vydání románu..\n\n"}
{"id": "124512", "url": "https://cs.wikipedia.org/wiki?curid=124512", "title": "Segregace (tuhnutí)", "text": "Segregace (tuhnutí)\n\nSegregace je proces vzniku nerovnoměrného chemického složení ve výsledné struktuře látek při nerovnoměrném tuhnutí roztoků. Neprobíhá-li ochlazování difuzí až do rovnovážných podmínek, vzniká segregací v jedné fázi nerovnoměrné složení (ať už vlivem příměsí nebo nečistot), projevující se například v horších vlastnostech odlitků.\n\nRozdíly složení lze omezit dlouhodobou temperací pod teplotou pevného skupenství, tento postup označujeme jako homogenizační žíhání. Vysokoteplotní difuzí lze rozdíly v koncentracích zejména u jemnozrnných materiálů zcela eliminovat. Jinou metodou je také rychlé chlazení, při kterém atomy vůbec nezačnou difundovat a vytvářet při krystalizaci v prvních krystalech místa o vyšší koncentraci složky s vyšší teplotou tání.\n\nSegregace se využívá při fyzikálním čištění materiálů, kdy nečistoty s nižší teplotou tání vypuzujeme do zbytku taveniny. Zonální rafinace se využívá např. k rafinaci křemíku pro dosažení vysoké polovodičové čistoty, při této metodě se přesouvá nečistota pomocí roztavené zóny postupně k jedné straně tyčového polotovaru, kde je možno část obsahující nečistoty oddělit a případně znovu použít.\n"}
{"id": "124513", "url": "https://cs.wikipedia.org/wiki?curid=124513", "title": "Seznam integrálů racionálních funkcí", "text": "Seznam integrálů racionálních funkcí\n\nToto je seznam integrálů (primitivních funkcí) racionálních funkcí.\n\nJakoukoliv racionální funkci lze integrovat výše uvedenými rovnicemi a metodou parciálních zlomků, rozkladem racionální funkce na sumu výrazů ve tvaru:\n"}
{"id": "124514", "url": "https://cs.wikipedia.org/wiki?curid=124514", "title": "Seznam integrálů inverzních trigonometrických funkcí", "text": "Seznam integrálů inverzních trigonometrických funkcí\n\nToto je seznam integrálů (primitivních funkcí) pro integrandy obsahující inverzní trigonometrické funkce.\n"}
{"id": "124515", "url": "https://cs.wikipedia.org/wiki?curid=124515", "title": "Seznam integrálů inverzních hyperbolických funkcí", "text": "Seznam integrálů inverzních hyperbolických funkcí\n\nToto je seznam integrálů (primitivních funkcí) inverzních hyperbolických funkcí (hyperbolometrických funkcí)\n"}
{"id": "124530", "url": "https://cs.wikipedia.org/wiki?curid=124530", "title": "Anser", "text": "Anser\n\nAnser může mít několik různých významů:\n"}
{"id": "124542", "url": "https://cs.wikipedia.org/wiki?curid=124542", "title": "Antikatolicismus", "text": "Antikatolicismus\n\nAntikatolicismus je termín označující nepřátelský postoj vůči katolické církvi a jejím následovníkům. Je charakteristický pro celou řadu navzájem neslučitelných ideologií a filosofických směrů a může být založen na celé řadě východisek. Pojem se často používá také ve vztahu k politickým režimům a náboženské perzekuci zaměřené speciálně na katolickou církev. Mezi nejvýznamnější současné větve antikatolicismu se řadí ty, které jsou založeny na militantním ateismu a materialismu, a ty, které pocházejí z tvrdých větví protestantismu.\n\n"}
{"id": "124550", "url": "https://cs.wikipedia.org/wiki?curid=124550", "title": "Nadhřebenový sval", "text": "Nadhřebenový sval\n\nNadhřebenový sval (lat. \"musculus supraspinatus\") je u člověka poměrně malý kosterní sval, který ovládá ramenní kloub. Leží v nadhřebenné jámě lopatky a překrývá ho trapézový sval.\n\nUpíná se na velký hrbolek pažní kosti, společně se svalem podhřebenovým a malým oblým svalem, které také umožňují pohyb v ramenním kloubu.\n\nKontrakce nadhřebenového svalu spouští upažení končetiny, nadhřebenový sval také stabilizuje ramenní kloub tím, že udržuje hlavici pažní kosti v kloubní jamce.\n\nNadhřebenový sval je inervován nadlopatkovým nervem, který při svém průběhu leží přímo na kosti. Při zlomeninách klíční kosti (nebo lopatky) může dojít k jeho poškození a následné atrofii nadhřenenového svalu. Výsledkem je zhoršená pohyblivost ramenního kloubu.\n\nU zvířat je nadhřebenový sval mohutný, šlašitě protkaný sval, který vystupuje z nadhřebenné jámy lopatky. Slouží jako natahovač ramenního kloubu. U jatečných zvířat je tento sval součástí plece (falešná svíčková).\n"}
{"id": "124552", "url": "https://cs.wikipedia.org/wiki?curid=124552", "title": "Milo Đukanović", "text": "Milo Đukanović\n\nMilo Đukanović, : (* 15. února 1962 Nikšić) je černohorský politik,aktuální černohorský prezident a bývalý premiér Černé Hory. Je předsedou Demokratické strany socialistů (DPS), postkomunistické strany v Černé Hoře, v současné době (2012) vládnoucí. Od roku 2018 je také prezidentem.\n\nFunkci premiéra zastával od 15. února 1991 do 5. února 1998, od 8. ledna 2003 do 10. listopadu 2006, od 29. února 2008 do 21. prosince 2010 a opětovně po vyhraných parlamentních volbách od 4. prosince 2012 do roku 2016. Funkci prezidenta zastával od 15. ledna 1998 do 25. listopadu 2002.\n\nV 90. letech byl Đukanović jeden z nejspolehlivějších spojenců srbského prezidenta Miloševiče, ale od roku 1996 je zastáncem evropské integrace a vstupu do NATO.\n\n19. května 2016 Đukanović a ministři zahraničí zemí NATO podepsali v Bruselu protokol o přistoupení Černé Hory k NATO.\n\nĐukanovićův režim, který jenom pašováním cigaret z Černé Hory do Itálie vydělal přes miliardu dolarů, je označován za jeden z nejzkorumpovanějších na světě. Situaci v zemi ve zprávě z roku 2014 kritizovala i Evropská komise. V roce 2015 v zemi vypukly protivládní protesty požadující boj proti korupci a organizovanému zločinu, které policie násilím rozehnala. Síť investigativních novinářů OCCRP označila Milo Đukanoviće za „osobu roku v organizovaném zločinu“.\n"}
{"id": "124555", "url": "https://cs.wikipedia.org/wiki?curid=124555", "title": "Skuhrov (Velký Borek)", "text": "Skuhrov (Velký Borek)\n\nOsada Skuhrov leží 2 km jihovýchodně od města Mělníka na silnici číslo I/16 a patří pod obec Velký Borek. Skuhrovem protéká potok Pšovka.\n\nPrvní písemná zmínka o vesnici pochází z roku 1357.\n\n"}
{"id": "124556", "url": "https://cs.wikipedia.org/wiki?curid=124556", "title": "Podhřebenový sval", "text": "Podhřebenový sval\n\nPodhřebenový sval (lat. musculus infraspinatus) je kosterní sval, který ovládá ramenní kloub. Je to tlustý sval trojúhelníkovitého tvaru, který vyplňuje podhřebennou jámu lopatky, jeho šlacha přechází přes pouzdro ramenního kloubu a upíná se na velký hrbolek pažní kosti, společně s nadhřebenovým a malým oblým svalem.\n\nNa přechodu přes kloubní pouzdro může být šlacha podložena tihovým váčkem, který může komunikovat s kloubní dutinou.\n\nU zvířat vytváří podhřebenový sval mohutné svalové bříško, sval je ohybačem ramenního kloubu. U jatečných zvířat je se konzumuje jako součást plece.\n"}
{"id": "124559", "url": "https://cs.wikipedia.org/wiki?curid=124559", "title": "Gaetano Donizetti", "text": "Gaetano Donizetti\n\nDomenico Gaetano Maria Donizetti (29. listopadu 1797, Bergamo, Itálie – 8. dubna 1848, Bergamo) byl italský operní skladatel. Jeho nejslavnější díla jsou opery \"Nápoj lásky\" (1832) a \"Lucie z Lammermooru\" (1835). Operní scény celého světa uvádějí velmi často jeho další díla, např. \"Anna Bolena\" (1830), \"Roberto Devereux\" (1837) nebo \"Don Pasquale\" (1843). Donizetti byl spolu s Vincenzem Bellinim a Gioacchinem Rossinim vůdčí osobností operního skladatelského stylu belcanto, pěstovaného především v Itálii.\n\nNarodil se v Bergamu v roce 1797 ve velmi chudé rodině s pěti dětmi jako nejmladší z těch, které přežily útlé dětství. V rodině nebyla žádná hudební tradice. Zpočátku bydlela celá rodina ve čtvrti \"Borgo Canale\" ve dvou tmavých sklepních místnostech. Když otec Andrea Donizetti dostal místo hlídače městské zastavárny, mohla se rodina v roce 1808 přestěhovat do domu, kde otec pracoval. Gaetanova matka Domenica a sestry Maria Roselinda (* 1790) a Maria Antonia (* 1795) vydělávaly skromné peníze jako švadleny. Gaetano měl dva starší bratry, Giuseppe se narodil v roce 1788 a Francesco v roce 1792. \n\nGaetanův hudební talent se záhy projevil. Jeho prvním učitelem hudby byl Giovanni Simon Mayr, kněz v bergamském hlavním kostele a skladatel úspěšných oper. Donizetti byl zpěvákem v chlapeckém sboru a v roce 1806 byl jedním z prvních žáků, kteří se zapsali do školy \"Lezioni Caritatevoli\" (založené v Bergamu právě Simonem Mayrem), kde obdržel stipendium. Tato škola byla založena z charitativních důvodů, aby pomohla mladým talentovaným žákům, kteří byli bez finančních prostředků. Donizetti zde získal důkladné znalosti kompozičních prvků fugy a kontrapunktu.\n\nPozoruhodné je, že jeho starší bratr Giuseppe Donizetti se v roce 1828 stal generálním instruktorem hudby u dvora osmanského sultána Mahmuta II. (1808-1839).\n\nJeště během Donizettiho mládí v Bergamu začala jeho kariéra operního skladatele. Nejprve napsal několik menších skladeb pod dohledem Paola Zancy a vzápětí napsal svou čtvrtou operu \"Zoraida di Granata\". Tato práce přímo ohromila Domenica Barbaiu, prominentního divadelního impresária. Donizetti obdržel smlouvu pro slavný operní dům v Neapoli. Psal a skládal také pro operní divadla v Římě a Miláně (\"Teatro alla Scala\") a dosáhl značného úspěchu na všech těchto operních scénách. Téměř každá z jeho oper měla úspěch u publika, ale pro hudební kritiky byla některá díla nepříliš zajímavá. Donizetti však dosud nebyl dobře znám v zahraničí, ale to jen do roku 1830, kdy měla jeho první tzv. tudorovská opera \"Anna Bolena\" premiéru v Miláně. Touto operou se téměř okamžitě stal slavným po celé Evropě. Další opera \"Nápoj lásky\" (\"L'elisir d'amore\"), komedie vytvořená v roce 1832, následovala záhy. Je to jedno z mistrovských děl komické opery, podobně jako jedna z jeho posledních oper \"Don Pasquale\", napsaná v roce 1843.\n\nPo úspěchu opery \"Lucrezia Borgia\" (1833) se Donizettiho reputace upevnila. Poté Donizetti následoval příkladů Rossiniho a Belliniho a usadil se načas v Paříži. Zde však jeho další dílo \"Marino Falerio\" v porovnání s Belliniho slavnou operou \"Puritáni\" víceméně propadla a Donizetti se vrátil do Neapole. Tři roky po \"Nápoji lásky\", tedy v roce 1835, zde vytvořil operu \"Lucia di Lammermoor\", své nejslavnější dílo z oboru tragické opery a jedno z nejskvělejších děl ve stylu belcanta vůbec. Svými kvalitami dosahuje úrovně slavné opery Vincenza Belliniho \"Norma\". Jak Donizettiho sláva rostla, rostly i jeho závazky, neboť měl smlouvy jak v Itálii, tak i ve Francii. V roce 1838 se znovu přesunul do Paříže, a to po zásahu italské cenzury proti uvedení další jeho opery \"Poliuto\". Tato opera byla jednoduše zakázána s odůvodněním, že prý dílo s tak vážným náboženským obsahem nelze uvádět v divadle. V Paříži pak napsal operu \"Dcera pluku\" (\"La fille du régiment\") na francouzské libreto, která se stala dalším velkým úspěchem.\n\nDonizetti je nejznámější svými operními díly, ale věnoval se i dalším hudebním formám, ve kterých vytvořil řadu pozoruhodných děl. Byla to hudba církevní, poměrně hodně smyčcových kvartet a několik děl orchestrálních. \n\nDonizettiho styl obohatil tradici belcanta, kterou začali a zpopularizovali Gioacchino Rossini a Vincenzo Bellini. Tito tři skladatelé jsou obecně uznáváni jako zakladatelé tohoto stylu, jehož vrchol byl na počátku 19. století. Během jeho života a ještě dosti dlouho po smrti se Donizettiho práce těšily značné popularitě, ale začátkem 20. století byly téměř úplně zastíněny vážnými mistrovskými díly Richarda Wagnera, Giuseppe Verdiho a Giacoma Pucciniho. Dost k tomu přispělo i to, že díla z období belcanta jsou technicky velmi náročná na pěveckou techniku. Zpěváků, kteří belcanto perfektně ovládali, bylo tehdy poskrovnu, a tak díla všech tří skladatelů (Rossiniho, Donizettiho a Belliniho) téměř zapadla na dobu skoro 60 let. Nicméně zhruba od roku 1950 zájem o belcanto opět vrostl a Donizettiho opery \"Lucie z Lammermooru\", \"Dcera pluku\", \"Don Pasquale\" a \"Nápoj lásky\" byly převzaty mnoha operními scénami do standardního repertoáru.\n\nCelkově vytvořil Donizetti 71 oper. Z tohoto počtu partitur je několik ztracených, mj. dvě rané opery z roku 1837. Donizetti složil mnoho oper na historická témata. S oblibou se věnoval osudům nešťastných žen. Nejméně sedm z jeho děl se odehrává ve středověké nebo renesanční Anglii či Skotsku. Jsou to \"Emilia di Liverpool\" (1824), \"Il castello di Kenilworth\" (1829), \"Anna Bolena\" (1830), \"Rosmonda d´Inghilterra\" (1834), \"Maria Stuarda\" (1835), \"Lucia di Lammermoor\" (1835) a \"Roberto Devereux\" (1837). Poslední z těchto oper pojednává o osudu Roberta Devereux, 2. hraběte z Essexu, popraveného po nezdařeném povstání v roce 1601. Podle libreta byl posledním milencem anglické královny Alžběty I., která prožívá velkou duševní krizi poté, co podepsala jeho rozsudek smrti.\n\nDonizettiho postihly kruté osudové rány. Jeho manželka Virginia Vasselli mu porodila tři syny, ale žádný z nich nepřežil. Během jediného roku zemřeli jak jeho rodiče (1836), tak i jeho manželka při epidemii cholery (1837). V roce 1843 se u Donizettiho objevily příznaky pokročilé syfilidy, které se dále prohlubovaly natolik, že musel být uzavřen do ústavu pro duševně choré. V roce 1845 byl přáteli převezen do Ivry-sur-Seine u Paříže, kde byla mnohem lepší ústavní péče. Po návštěvách přátel, zvláště Giuseppe Verdiho, byl převezen zpět do rodného Bergama, kde po dvou letech totálního duševního rozkladu a utrpení v dubnu roku 1848 zemřel.\n\n\n\n"}
{"id": "124561", "url": "https://cs.wikipedia.org/wiki?curid=124561", "title": "Anglická občanská válka", "text": "Anglická občanská válka\n\nAnglická občanská válka (angl. \"English Civil War\") byla série ozbrojených konfliktů mezi britskými parlamentaristy, známými jako „kulatohlavci“ (\"Roundheads\"), a roajalisty, přezdívanými „kavalíři“ (\"Cavaliers\"), v letech 1642–1651. Skončila vítězstvím parlamentu v bitvě u Worcesteru 3. září 1651.\n\nObčanská válka vedla k procesu s Karlem I. Stuartem, k jeho popravě a k odchodu jeho syna Karla II. do exilu. Anglická monarchie byla nahrazena republikou (\"Commonwealth of England\") (1649–1653) a později protektorátem (1653–1659) pod osobní vládou Olivera Cromwella. Monopol anglikánské církve byl zlomen a vítězové upevnili anglickou moc v Irsku. Pro ústavní praxi válka znamenala, že panovník mohl napříště vládnout pouze se souhlasem parlamentu.\n\nKdyž roku 1625 nastoupil na trůn Karel I., Anglie, Skotsko i Irsko prožívaly období míru. Karel I. doufal, že se mu všechna tři království podaří sjednotit, tak jak o tom snil už jeho otec Jakub I. Někteří parlamentaristé se však obávali, že takový krok by mohl mít za následek porušení tradic, které spojovaly anglickou monarchii. Vzhledem k tomu, že Karel I. sdílel přesvědčení svého otce Jakuba I. o božském původu královské moci, podezření parlamentaristů byla oprávněná.\n\nPřed vypuknutím války neměl parlament ve vládním systému významnou roli, byl spíše jakýmsi poradním orgánem svolávaným panovníkem k odsouhlasení nových daní, a to jen příležitostně a na krátkou dobu. Pak jím byl opět rozpuštěn.\nVybírání daní měla na starosti nižší šlechta (\"gentry\"). Angličtí králové proto potřebovali její podporu, aby mohli bez obtíží tyto dávky vybírat. Pokud šlechta vyběr daní odmítla, neměl panovník žádné pravomoci, jak by ji k tomu přinutil. Parlament dovolil zástupcům nižší šlechty, aby se sešli, dohodli a poslali králi politické návrhy.\nTito zástupci ale neměli žádnou moc donutit krále přijmout svoje požadavky kromě zamezení jeho příjmů.\n\nJedním z prvních problémů Karlovy vlády bylo jeho manželství s Jindřiškou Marií Bourbonskou, francouzskou princeznou katolického vyznání. Svatba se konala roku 1625, krátce po Karlově nástupu na trůn. Toto manželství otevíralo možnost, že jeho děti, včetně následníka trůnu, budou vychovávány jako katolíci, což protestantskou Anglii děsilo.\n\nKarel I. se také chtěl zapojit do konfliktů právě probíhajících na evropském kontinentu a později se zúčastnil třicetileté války (1618–1648). Zahraniční války přirozeně vyžadovaly obrovské náklady a k navýšení daní král potřeboval souhlas parlamentu. Parlament odmítl dát panovníkovi obvyklé právo vybrat cla na celou dobu jeho vlády a umožnil mu to jen na jeden rok.\n\nKarel I. mezitím pokračoval s válkami na kontinentu. Vyslal expediční sbor, aby osvobodil francouzské hugenoty z obležení vojsky francouzského krále v La Rochelle. Do čela anglického vojska se postavil králův oblíbenec, George Villiers, vévoda z Buckinghamu. Tato výprava neuspěla a parlament podnikl kroky, které měly vést k obvinění Buckinghama z velezrady. Karel odpověděl rozpuštěním parlamentu.\nProtože však stále potřeboval peníze, svolal roku 1628 parlament nový (jedním z jeho členů byl i Oliver Cromwell). Tento parlament vypracoval Petici za práva (\"Petition of Right\"), která omezovala některá králova práva a naopak obhajovala výsady parlamentu. Karel ji přijal, aby získal potřebné finance.\n\nKarel I. příštích jedenáct let parlament nesvolával.\nJeho vláda byla v tomto období ovlivněna nedostatkem peněz. Proto tedy vedl mírovou politiku jak doma, tak v zahraničí. Jeho legislativní činnost byla minimální. Pokoušel se získat peníze i bez parlamentu, což častokrát způsobovalo nemalé obtíže. Upravil systém udělování patentů i monopolů a důsledněji využíval svá práva na vybírání různých pokut. Otevřelo se tak široké pole pro korupci, což vedlo k nespokojenosti.\n\nRoku 1635 se Karel I. pokusil zvýšit své příjmy zavedením námořní daně (\"Ship Money\"). Odvolával se na starý zákon, který ukládal, že královské námořnictvo mají podporovat všechna hrabství. Tento poplatek však po staletí platila pouze přímořská hrabství, proto byl považován za daň neschválenou parlamentem, tudíž nelegální. Mnoho významných osobností ji odmítlo zaplatit. William Prynne a John Hampden byli za neuposlechnutí pokutováni, což vzbudilo vlnu nevole.\n\nNejvětší odpor však vzbudila Karlova náboženská opatření mající upevnit postavení jeho i státní církve. Karel I. věřil v posvátnou podobu anglikánské církve, zvanou „vysoký anglikanismus“ (\"High Anglicanism\"), která vycházela z arminianismu. Své přesvědčení sdílel s William Laudem, arcibiskupem canterburským a svým politickým poradcem. Pod Laudovým vedením se staly náboženské rituály slavnostnější, dřevěné Stoly Páně byly například nahrazeny kamennými oltáři.\n\nPuritáni Lauda obvinili, že se snaží znovunastolit katolictví. Ten však nechal nespokojence zatknout a roku 1637 několika z nich dokonce uříznout uši. Byly obnoveny výnosy královny Alžběty I., které ukládaly všem povinnou účast na anglikánských obřadech. Puritáni odmítající chodit do anglikánských kostelů museli platit pokuty.\nKarlova samostatná vláda skončila, když se pokusil zavést své náboženské reformy ve Skotsku. Skotská církev byla dlouho nezávislá, avšak Karel I. chtěl sjednotit náboženské obřady v celé zemi. V létě roku 1637 zavedl ve Skotsku novou verzi Knihy modliteb (\"Common Prayer Book\"). V Edinburghu vypukly pouliční nepokoje. V únoru 1638 formulovali Skotové své stížnosti v tzv. Slavné dohodě (\"National Covenant\"), kde stálo, že se žádné změny nesmějí provádět bez souhlasu svobodných parlamentů a církevních shromáždění. Shromáždění skotské církve se sešlo v Glasgow v listopadu 1638. Odmítlo Knihu modliteb a prohlásilo úřad biskupa za nezákonný. Karel I. požadoval odvolání těchto usnesení, ale Skoti to odmítli. Obě strany se začaly připravovat k boji. Karel I. doprovázel svá vojska ke skotským hranicím na jaře 1639. Po nerozhodném tažení se však rozhodl podepsat tzv. berwickou mírovou smlouvu (\"Pacification of Berwick\"). Válka biskupů pokračovala i v létě roku 1640 (druhá válka biskupů). Král byl poražen. Vzdal se práva zasahovat do skotských církevních záležitostí a zaplatil Skotům válečné výlohy.\n\nAby potlačil rebely ve Skotsku, požádal Karel I. o peníze parlament nově zvolený roku 1640. Většina jeho členů vedená Johnem Pymem toho využila ke kritice krále a jeho zásahu ve Skotsku. Na tento zločin proti majestátu král odpověděl rozpuštěním parlamentu. Vzhledem k tomu, že tento parlament zasedal pouze několik týdnů, dostal označení „krátký“ (\"Short Parliament\").\n\nKarel I. pak znovu zaútočil na Skotsko, ale byl poražen. Skoti vtrhli do Anglie a okupovali Nothumberland a Durham.\nMezitím se podařilo dalšímu Karlovu významnému poradci, Thomasi Wenthwothovi, získat post místodržícího v Irsku (1632) a přesvědčit irskou nižší šlechtu, aby zaplatila nové daně, protože jí na oplátku slíbil náboženské ústupky. Karel ho povolal zpět do Anglie a roku 1640 mu udělil titul hraběte ze Straffordu. Jeho úkolem bylo získat na svou stranu i Skoty, ale neuspěl. Skoti obsadili severní Anglii a Karel I. jim musel platit, aby nepostupovali dále.\nKarel I. se ocitl v kritické finanční situaci, protože jako král Skotska i Anglie musel platit obě vojska. Na radu Sněmovny lordů (\"Magnum Concilium\", bez účasti Dolní sněmovny) se rozhodl svolat parlament na listopad roku 1640.\n\nNový parlament (\"Long Parliament\") byl však vůči králi ještě více nepřátelský než ten předešlý. Do jeho čela se postavili John Pym a John Hampden. Karel I. byl kritizován a nakonec donucen přijmout některé ústupky parlamentu. Bylo ustanoveno, že parlament se má scházet alespoň jednou za tři roky, aniž by jej král musel svolávat, dále král nesměl bez souhlasu parlamentu ukládat daně. Parlament měl také právo dohlížet na královy ministry. A konečně král ztratil právo rozpouštět parlament bez jeho souhlasu. Parlament se pokusil vyhnout konfliktu a vyhlásil, aby každý dospělý v zemi podepsal \"The Protestation\" (prohlášení), listinu slibující věrnost králi a anglikánské církvi.\nRoku 1641 byl hrabě Strafford uvězněn v Toweru a obviněn ze zrady. Nepodařilo se ho však usvědčit, proto se Dolní sněmovna rozhodla uplatnit \"Bill of Attainder\", zákon o ztrátě cti a občanských práv. V takovém případě totiž nebylo zapotřebí rozhodnutí soudu, ale pouhý souhlas krále. Král to však odmítnul. Strafford, aby zabránil hrozící válce, pak králi sám napsal a požádal o přehodnocení tohoto rozhodnutí. Král tak učinil a Strafford byl v květnu 1641 popraven.\nAle Straffordova oběť zemi před konfliktem nezachránila, právě naopak, Anglii k válce odsoudila. Během několika měsíců povstali irští katolíci z obavy před obnovením protestantské moci. Začaly kolovat zvěsti, že král Iry podporuje, což nahrávalo puritánům z Dolní sněmovny kritizujícím krále.\nV lednu 1642 se Karel I. pokusil zatknout pět členů Dolní sněmovny a obvinit je ze zrady. Když vstoupil se svými vojáky do parlamentu a požádal předsedajícího (\"Speaker\") Williama Lenthalla o jejich vydání, byl odmítnut. Lenthall prohlásil, že více než služebníkem krále je služebníkem parlamentu. Karlův pokus tak skončil neúspěchem.\n\nNěkolik dnů po této události opustil Karel I. z bezpečnostních důvodů Londýn. Další korespondence s parlamentem nepřinesla žádné výsledky. Města vyjadřovala sympatie buď jedné, nebo druhé straně. Například posádka města Portsmouth se přidala na stranu krále. Naopak, když se král pokusil získat zbraně v městečku Kingston upon Hull, vojenský velitel sir John Hothman, jmenovaný parlamentem, mu je odmítl vydat. Karel I. jej chtěl uvěznit pro zradu, ale nebyl schopen své rozhodnutí prosadit.\n\nBěhem léta roku 1642 rostlo v zemi napětí, na mnoha místech docházelo k násilí. Prvního mrtvého zaznamenali v Manchesteru.\nZpočátku zůstávala většina země neutrální, i když Královské námořnictvo a většina anglických měst stranila parlamentu a venkovské oblasti naopak králi.\nVálka se šířila rychle a nakonec se jí účastnily všechny vrstvy tehdejší společnosti. Mnoho oblastí se pokoušelo zachovat si neutralitu, někde se vytvořily skupiny (\"Clubmen\"), které chránily svůj kraj před útoky obou armád. Jejich pokusy ovšem nebyly často příliš úspěšné. Král a jeho přívrženci na straně jedné si mysleli, že bojují za tradiční vládu v církvi a státu. Na straně druhé většina parlamentaristů pozvedla zbraně na obhajobu toho, co považovali za tradiční rovnováhu moci v církvi a státu. Tato však byla narušena královými špatnými poradci během jedenácti let jeho osobní vlády. Členové parlamentu nebyli jednotní. Někteří bezmezně podporovali krále, v jednu chvíli během války jich bylo více než jejich protivníků, a jiní zastávali zásadní reformy jako náboženskou nezávislost a přerozdělení moci.\n\nPo zklamání u Hallu se Karel přesunul do Nottinghamu, později do Staffordu a pak do Shrewsbury, protože se zdálo, že ho významně podporují oblasti kolem údolí řeky Severn a severního Walesu.\nParlamentaristé si mezitím zabezpečovali strategická města, jejichž velení svěřovali svým sympatizantům. Do čela armády byl postaven Robert Devereux, hrabě z Essexu.\n\nEssex se vydal na sever, po cestě se mu dařilo verbovat další vojáky. Umístil armádu na severu oblasti Cotswolds, na místě strategicky významném – mezi roajalisty a Londýnem. Bylo jen otázkou času, kdy se průzkumné oddíly znepřátelených stran setkají. To se také stalo v první větší šarvátce občanské války. Jezdecký oddíl pod velením prince Ruperta Falckého, syna Fridricha Falckého a Alžběty Stuartovny, porazil jízdu pod vedením Johna Browna nedaleko města Worcester v září 1642.\n\nRupert se stáhl do Shrewsbury, kde válečná rada projednávala další postup. Nabízela se dvě řešení: buď se vydají směrem k Essexově nové pozici u Worcesteru, nebo potáhnou na Londýn, v čemž jim nyní nebránilo Essexovo vojsko. Rada se rozhodla vyrazit k Londýnu. Ovšem případná srážka s Essexem nebyla zamítnuta, protože velitelé se obávali, aby jeho síly ještě nevzrostly. Essex se podle očekávání vydal za roajalistickou armádou.\nObě vojska se setkala 23. října 1642 v bitvě u Edgehill. Její výsledek byl však nerozhodný a obě strany si nárokovaly vítězství. Po akci u Turnahm Green se Karel stáhl do Oxfordu, který sloužil jako jeho základna po zbytek války.\nRoku 1643 zformoval Oliver Cromwell svůj oddíl (\"Ironsides\"). Tito disciplinovaní vojáci prokázali jeho schopnosti vojenského velitele a pomohli mu zvítězit u Gainsborough.\n\nZačátek války byl úspěšnější pro roajalisty. Situace se však obrátila na konci léta roku 1643, kdy Essexova armáda donutila Karla ukončit obléhání Gloucesteru. 20. září byl král poražen v první bitvě u Newbury. Sám odjel do Oxfordu, zatímco Essex se triumfálně vrátil do Londýna. Karel I. se dohodnul na spolupráci s Iry a parlamentaristé jednali se Skoty.\nS jejich podporou pak parlament vyhrál bitvu u Marston Moor (2. července 1644) a získal tak na svou stranu York a sever Anglie.\n\nRoku 1645 parlament opět potvrdil svoje odhodlání vést válku až do konce. Byl odhlasován zákon zvaný \"Self-denying Ordinance\", ve kterém se členové obou parlamentních komor vzdali vojenského velení. Vojsko bylo reorganizováno a vznikla Armáda nového typu (\"New Model Army\"), v jejímž čele stál sir Thomas Fairfax a Oliver Cromwell jako zástupce velitele. Ve dvou dalších bitvách – u Naseby a Langportu – byla Karlova vojska zničena.\nKarel I. se pokusil získat stabilní podporu a upevňoval svoji pozici v oblasti Midlands. Jeho hlavními opěrnými body se staly Oxford a Newark on Trent v Nottinghamshire. Roku 1646 se uchýlil pod ochranou Skotů do Southwellu v Nottinghamshire. První občanská válka skončila.\n\nKarel I. se pokusil dohodnout se Skoty a roku 1647 jim nabídl novou církevní reformu. Ačkoliv Karel sám zůstával vězněm Skotů, vedla tato dohoda k druhé občanské válce.\nV létě roku 1648 došlo k sérii roajalistických povstání a skotské invazi. Oddíly věrné parlamentu potlačily většinu anglických povstání bez velkých obtíží, avšak povstání v Kentu, Essexu a Cumberlandu, vzpoura ve Walesu a skotská invaze vedly ke krvavým bitvám a dlouhým obléháním.\nRozhodující bitva se odehrála v srpnu 1648 u Prestonu v Lancashire. Cromwellovy oddíly porazily roajalisty a tím byla ukončena druhá občanská válka.\nKarlova zrada přiměla parlament zvažovat, zdali se má vůbec znovu ujmout vlády. Ustanovil se zvláštní soud, který obvinil Karla ze zrady. Král byl shledán vinným a 30. ledna 1649 popraven.\n\nOd povstání roku 1641 se Irsko trvale zmítalo ve válce. Většina ostrova byla pod kontrolou Irské katolické konfederace. Konfederace, kterou po zatčení Karla I. roku 1648 ohrožovala vojska parlamentu, podepsala spojeneckou smlouvu s anglickými roajalisty. Do čela takto vzniklé spojenecké armády se postavil markýz z Ormondu. V srpnu roku 1649 se v Irsku vylodil Oliver Cromwell se svým vojskem, rozhodnutý spojence porazit.\nMarkýz z Ormondu obsadil Droghedu a Wexford. Oliver Cromwell tato města oblehl a dobyl. Během masakru zemřelo téměř 3500 lidí, z toho asi 2700 roajalistických vojáků a všichni ozbrojení muži ve městě, včetně civilistů, vězňů a katolických kněží. Tato událost se hluboce vryla do irské paměti a byla jednou z příčin irsko-anglické a katolicko-protestantské nevraživosti během posledních tří století. Události v Droghedě a Wexfordu jsou spíše symbolem irského vnímání Cromwellovy krutosti, protože následným bojům a partyzánské válce padlo za oběť mnohem více lidí. Dobývání Irska vojsky parlamentu trvalo až do roku 1653, kdy se vzdaly poslední oddíly Irské katolické konfederace a roajalistů. Odhaduje se, že během války až 30 % irské populace zahynulo nebo odešlo do exilu. Téměř všechna půda patřící irským katolíkům byla po dobytí zkonfiskována a rozdělena mezi věřitele a vojáky parlamentu a Angličany, kteří se v Irsku usadili ještě před válkou.\n\nPoprava Karla I. změnila průběh občanské války ve Skotsku, kterou proti sobě vedli roajalisti a stoupenci covenantu od roku 1644. Boje ustávaly a vůdce roajalistů markýz z Montrose odešel do exilu. Brzy se však vrátil, aby bojoval za Karla II., byl však zrazen a v květnu 1650 popraven.\nKarel II., syn popraveného krále, se mezitím dohodl se stoupenci covenantu, kteří se obávali o náboženskou svobodu presbyteriánů, pokud by se Skotsko začlenilo do Commonwealthu.\n\nV červnu roku 1650 se Karel II. vylodil ve Skotsku. Skotští roajalisti spojení s přívrženci covenantu byli novou hrozbou pro Olivera Cromwella.\nTen se tedy okamžitě vydal do Skotska a oblehl Edinburgh. Kvůli nedostatku zásob však obléhaní vzdal a stáhl se k městečku Dunbar. Skotská armáda v čele s Davidem Lesliem se mu pokusila odříznout cestu, avšak byla poražena 3. září 1650 v bitvě u Dunbaru. Cromwell se pak zmocnil Edinburghu a do konce roku už měl pod kontrolou většinu jižního Skotska.\nKarel II. táhl v čele skotské armády do Anglie pronásledován Cromwellem. Generál George Monck dokončil parlamentaristické tažení ve Skotsku, když obsadil Stirling a Dundee. Během roku 1652 byly zbytky roajalistického odporu rozprášeny a Skoti získali 30 míst v londýnském parlamentu.\n\nPodpora roajalistů v Anglii nebyla tak silná, jak Karel II. doufal. 3. září 1651 se Karlova armáda utkala s Cromwellovou Armádou nového typu a anglickou domobranou v bitvě u Worchesteru a byla drtivě poražena. Karel II. byl nucen tajně prchnout ze země.\n\nOdhaduje se, že během války ztratily Anglie, Skotsko a Irsko asi 10 % obyvatelstva. Jak to bylo v této době obvyklé, zahynulo následkem nemocí více lidí než následkem bojů.\nV letech 1649–1653 a 1659–1660 byla Anglie (a později i Skotsko a Irsko) republikou. Od roku 1653 do roku 1658 vládl v zemi (protektorátu) Oliver Cromwell jako lord protektor. Parlament se v této době zmítal ve vnitřních bojích. Po Cromwellově smrti roku 1658 nastoupil jeho syn Richard Cromwell.\nTomu se však nepodařilo získat důvěru armády a po sedmi měsících vlády byl svržen. V květnu 1659 byl znovu svolán Kusý parlament, avšak kvůli sporům s vojskem byl v říjnu roku 1659 opět rozpuštěn.\nV této situaci zasáhl generál Monck, opustil se svou armádou Skotsko a vydal se na jih. 4. dubna 1660 zveřejnil Karel II. podmínky pro přijetí koruny v dokumentu zvaném Bredská deklarace. Generálu Monckovi se podařilo zorganizovat nový parlament, který 8. května prohlásil, že král Karel II. podle zákona vládl od popravy svého otce Karla I. v lednu 1649. Karel II. se vrátil z exilu v květnu roku 1660 a byl nadšeně přijat za krále. 23. dubna 1661 byl ve Westminsterském opatství korunován. Tyto události vešly do dějin jako restaurace Stuartovců.\n\nTím, že občanská válka byla ukončena obnovením monarchie se souhlasem parlamentu, vydaly se Anglie a Skotsko na cestu k nastolení konstituční monarchie jako formy vlády. Později, roku 1707, tento systém vedl ke spojení těchto dvou království.\n\n"}
{"id": "124569", "url": "https://cs.wikipedia.org/wiki?curid=124569", "title": "Jennifer Aniston", "text": "Jennifer Aniston\n\nJennifer Joanna Aniston, přechýleně Jennifer Anistonová, (* 11. února 1969 Sherman Oaks, Kalifornie) je americká herečka, producentka a režisérka, držitelka Ceny Emmy a Zlatého glóbu za roli Rachel Greenové v seriálu \"Přátelé\". Matkou je herečka a modelka Nancy Dowová a otcem herec John Aniston.\n\nNarodila se 11. února 1969 v Sherman Oaks v Kalifornii. Její otec John Aniston byl původem Řek, rodák z Kréty, zatímco její matka byla z New Yorku. Část jejích předků byla z Itálie, Skotska a Irska. Má dva nevlastní bratry. Jejím kmotrem byl herec Telly Savalas, jeden z otcových nejlepších přátel.\n\nJako dítě žila jeden rok se svou rodinou v Řecku. Poté se přestěhovali kvůli otcově práci v seriálu \"Love Of Life\" do Pensylvánie a do New Yorku . Když jí bylo šest let, začala navštěvovat waldorfskou školu Rudolf Steiner School. V devíti letech se rodiče rozvedli. O dva roky později, kdy stále navštěvovala zmíněnou waldorfskou školu, se rozhodla zapsat se a vystudovat střední školu Fiorella H. LaGuardia na Manhattanu, kde se také stala členkou školní divadelní společnosti. Maturitu složila v roce 1988.\n\nBěhem roku 1989 pracovala jako servírka. První televizní rolí se stala hlavní role v seriálu \"Molloy\" v roce 1990. Poté si zahrála v televizním seriálu \"Ferris Bueller\", což byla televizní adaptace filmu \"Ferris Bueller\" z roku 1986. Dále si také zahrála v seriálu \"The Edge\". Její úplně první film byl \"Skřítek\".\n\nPo seriálech \"Molloy\", \"Ferris Bueller\" a \"The Edge\", se objevila v seriálech \"Muddling Through\", \"Herman's Head\", \"Quantum Leap\" a \"Burke's Law\". Vedoucí NBC ji povzbudil v pokračování herecké kariéry a o pár měsíců později dostala nabídku role v novém projektu \"Přátelé\". Jednalo se o sitcom, který se stal jedním z nejúspěšnějších sitcomů v historii televizní zábavy. Producenti herečku původně chtěli na konkurs do role Moniky Gellerové, ale Courteney Coxová byla považována vhodnější pro tuto postavu. Producenti ji tak obsadili do úlohy Rachel Greenové. Díky ní se stala populární a zároveň byla označena za sexuální symbol. V první sérii nosila charakteristický účes, který inspiroval ženy po celém světě, a který se nazýval podle její role Rachel. Zahrála si zde po boku Lisy Kudrowové, Matta LeBlanca, Davida Schwimmera, Matthewa Perryho a Courteney Coxové. Rovněž obdržela nabídku na místo v \"Saturday Night Live\", ale odmítla kvůli seriálu \"Přátelé\".\n\nSeriál \"Přátelé\" se vysílal od roku 1994 až do roku 2004. Sitcom byl úspěšný. Obdržela plat 1 milion dolarů za každou epizodu za poslední dvě série. Podle Guinnessovy knihy rekordů se stala (společně s Lisou Kudrowovou a Courteney Coxovou) nejlépe placenou televizní herečkou všech dob s milionem dolarů za každou epizodu pro 9. a 10. sérii. Získala také pět nominací na Cenu Emmy (dvě byly za nejlepší herečku ve vedlejší roli a tři byly za nejlepší herečku v hlavní roli), z čehož jednu nominaci proměnila.\n\nV roce 1996 se vrátila k filmu. Zahrála si ve filmu \"Perfektní záskok\", kde se objevila po boku Jay Mohra a Kevina Bacona. Zatímco film přijal samé negativní recenze, výkon Jennifer byl vřele přijat. V roce 1998 získala hlas hlavně u kritiků pro výkon ve filmu \"Objekt mé touhy\", což bylo komediální drama o ženě, která se zamiluje do homosexuála. Hrála hlavní roli s Paulem Ruddem. Rok poté se objevila v kultovním filmu \"Maléry pana Šikuly\". V roce 2002 si zahrála ve filmu \"Hodná holka\" mladou pokladní, která podvádí svého manžela.\n\nÚspěšným snímkem se stal film \"Božský Bruce\", kde hrála přítelkyni hlavního hrdiny. Ve filmu si zahrála po boku Jima Carreyho a Morgana Freemana. Roku 2004 skončil sitcom \"Přátelé\" a rok později se objevila s dalším filmem \"Riskni to s Polly\".\n\nV thrilleru \"Hra s nevěrou\" si zahrála s Clivem Owenem a v romantické komedii \"Co je šeptem...\" se objevila po boku Kevina Costnera. Její další film \"Zbožňuju prachy\" byl představen na festivalu Sundance. Další film \"Rozchod!\" měl premiéru 2. června a přes víkend film vydělal přibližně 39 miliónů dolarů. Jako režisérka natočila krátký film s názvem \"Pokoj 10\" s Robin Wrightovou v hlavní roli. Později přiznala, že se nechala inspirovat svou hereckou kolegyní Gwyneth Paltrow, která v roce 2006 natočila také krátký film.\n\nV roce 2006 si zahrála v 1 epizodě v seriálu \"Studio 30 Rock\" (získala nominaci na Emmy) a v roce 2007 si zahrála v 1 epizodě v seriálu \"Dirt\".\n\nTrhákem se stal film \"Marley a já\", kde si zahrála po boku Owena Wilsona. Film měl premiéru 25. prosince 2008. V den premiéry film vydělal 14 750 000 dolarů v prodejích lístků. Během dvou týdnů vydělal 51 700 000 dolarů. Celkový zisk činil 242 717 113 dolarů. Její další snímek \"Až tak moc tě nežere\", kde si zahrála po boku Bena Afflecka, měl premiéru v roce 2009. Výdělek činil 180 miliónů dolarů. V roce 2010 se objevila po boku Geralda Butlera ve filmu \"Exmanželka za odměnu\". Film sice získal sžíravé recenze kritiků, ale rozpočet byl 130 miliónů dolarů. Následoval další film \"Záměna\" s Jamesem Batemanem.\n\nObjevila se ve filmu \"Zkus mě rozesmát\", s Adamem Sandlerem a Nicole Kidmanovou. Ve snímku \"Šéfové na zabití\" si zahrála po boku oscarových herců Kevina Spaceyho a Jamieho Foxxe. S Jasonem Sudeikisem si zahrála v komedii \"Millerovi na tripu\". Film pojednává o drogovém dealerovi, který si najme falešnou rodinu, aby mohl převážet přes hranice drogy. Jeho výdělek dosáhl výše 269 miliónů dolarů proti rozpočtu 37 milionů dolarů. V roce 2012 získala hvězdu na Hollywoodském chodníku slávy.\n\nV roce 2013 si zahrála ve filmové adaptaci novely Elmore Leonarda nazvané \"Life of Crime\". Film měl premiéru v srpnu roku 2014 a obdržel pozitivní ovace. V roce 2014 si zahrála ve filmu \"Cake\". Za roli získala nominaci na Zlatý glóbus, Screen Actors Guild Award a Critics' Choice Movie Award.\n\nKrátký vztah udržovala s hudebníkem Adamem Duritzem. Byla také zasnoubená s hercem Tatem Donovanem. V roce 2000 následovala svatba s Bradem Pittem. Roku 2005 došlo k rozvodu, kvůli manželovým záletům s herečkou Angelinou Jolie. Po rozvodu se jejími partnery stali Vincent Vaughn, Paul Sculfor a John Mayer.\n\nV roce 2011 začal vztah s Justinem Therouxem, s nímž se roku 2012 zasnoubila. Dne 5. 8. 2015 se za něj bez publicity provdala. V únoru 2018 byl oficiálně oznámen jejich rozchod.\n\n"}
{"id": "124574", "url": "https://cs.wikipedia.org/wiki?curid=124574", "title": "Humprecht", "text": "Humprecht\n\nHumprecht je zámek v okrese Jičín s výraznou elipsovitou stavební dispozicí, vystavěný v letech 1666–1668. Leží v CHKO Český ráj, asi 0,5 km severozápadně od Sobotky, na stejnojmenném katastrálním území.\n\nHumprecht je lovecký zámeček a byl letním sídlem Humprechta Jana Černína z Chudenic, císařského velvyslance v Benátkách. Návrh vytvořil Carlo Lurago ve stylu manýrismu, s prvky pozdní renesance a raného baroka, pravděpodobně jako parafrázi Galatské věže v Cařihradě. Stavbu probíhající v letech 1666–68 vedl Francesco Ceresola, který také zámek po požáru roku 1678 opravil a zvýšil o jedno patro. Tím však byly přetíženy základy, takže musely být zbourány přízemní hospodářské budovy a základy zpevněny kvádry z pískovce. Zlatý půlměsíc byl na vrchol umístěn roku 1829 místo původního zrezivělého slovanského kříže na základě pověstí o tom, že Heřman Černín byl vězněn v Turecku.\n\nPo Černínech zámek koupila roku 1738 rodina Netolických (Václav Kasimir Netolický z Eisenbergu), ovšem pomalu chátral. V letech 1937–39 byl rekonstruován. Za druhé světové války o něm Němci uvažovali jako o možné letecké pozorovatelně. V 70. letech 20. století byl zámek důkladně opraven.\n\nLovecký zámek s elipsovitým půdorysem je umístěn na čedičovém návrší nad městem. Nad první střechou je umístěna elipsovitá lucerna (menší elipsovitá věžička) zakončená špičatou kuželovitou střechou, na které jsou umístěny čtyři komíny a která je zakončena půlměsícem. V horní části spodního patra se nachází dřevěný ochoz umístěný na kamenných krakorcích. V zámku je 27 místností, uprostřed stavby se nalézá šestnáct metrů vysoká elipsovitá hodovní síň s výbornou akustikou, kde se často konají koncerty a svatby. Na jejím stropě je namalován znak Černínů od R. Beneše, v dolní části malby al secco od R. Wiesnera vztahující se k životu Humprechta Jana. V místnostech rozestavěných do elipsy kolem akustické hodovní síně je umístěna zámecká expozice, a v místnostech druhého patra potom expozice Muzea města Sobotky- např. Mánesův \"Prapor Národní gardy\" z roku 1848. Tzv. „myší dírou“ lze vystoupit na věž, odkud je pěkná vyhlídka na celý zdejší kraj. Parkoviště je cca 300 metrů u hřbitova. Cestou podél hřbitovní zdi je krásný výhled na město. Na okraji lesoparku je koupaliště s chatkami.\n\nOkolo zámku byla obora pro jeleny, později přeměněná na bažantnici.\n\n"}
{"id": "124589", "url": "https://cs.wikipedia.org/wiki?curid=124589", "title": "Tyrtaios ze Sparty", "text": "Tyrtaios ze Sparty\n\nTyrtaios ze Sparty \"(řec. Τυρταιος)\" byl antický řecký básník archaického období. Působil na konci 7. století př. n. l. Ve starověku mu byl přisuzován původ spartský, mílétský i athénský. Dórismy v jeho jazyce však nasvědčují tomu, že pocházel ze Sparty. Ve Spartě se stal jakýmsi „oficiálním básníkem“.\n\nSkládal válečné písně a pochody, které se uplatnily ve spartském vojsku za 2. messénské války. Též zbásnil kodex vojenských a občanských povinností spartských občanů, který pozdější spisovatelé označovali jako \"Eunomiá\" (Řád) nebo \"Políteiá\" (Ústava). Další část díla tvoří moralizující elegie. Patří mezi elegické básníky.\n\nDo dnešních časů se zachovaly fragmenty jedenácti elegií. Byly napsány ve starém stylu střídavě za použití daktylského hexametru a pentametru. Délka zachovaných fragmentů se značně liší. První z těchto elegií se nám jako jediná zachovala přímo uchována na papyru. Ostatní texty se dochovaly pomocí přepisů.\n\nTyrtaios, podobně jako Homér, píše o radosti vítězů a neštěstí poražených. Oslavuje hrdinskou smrt mladých válečníků v boji. Tuto čest však, na rozdíl od Homéra, nedopřává pouze několika válečníkům - šlechticům, a zdůrazňuje, že může být dopřána každému. Udatní jsou všichni občané Sparty, nikoli pouze někteří hrdinové - být Sparťanem znamená již patřit k elitě. Ve své slavné 9. elegii jde Tyrtaios ještě dál, když píše, že muž nemá být hodnocen podle dosažených vítězství v zápase či běhu, ani podle fyzického vzhledu a síly, literárního talentu, nebo společenského postavení, byť by byl králem. Podle Tyrtaia toto vše není ničím a muž má být hodnocen pouze podle zásluh v boji.\n\n<poem class=\"odsad\" style=\"font-style: italic\">\n„Zemřít v prvních řadách je krásné, padne-li v boji\nchrabrý, statečný muž, bojuje za svou vlast.\nRodnou však opustit obec a žírné domovské lány,\nžebrotou hledat si chléb nejhorší ze všech běd...“\n</poem>\n\nV tomto se ukazuje vývoj od ideálu bojovníka - hrdiny v tradičním podání Homéra, k ideálu více civilnímu - k ideálu občana bojujícího bok po boku s ostatními občany ve slavné řecké falanx, k ideálu sevřené občanské společnosti řecké polis. V tomto ohledu tedy Tyrtaios není jen mluvčím Sparty, ale všech řeckých městských států.\n\n\n"}
{"id": "124596", "url": "https://cs.wikipedia.org/wiki?curid=124596", "title": "Seznam kódů ISO 639-1", "text": "Seznam kódů ISO 639-1\n\nISO 639 v současnosti definuje tři tabulky jazykových kódů. Tento seznam obsahuje seznam kódů standardu ISO 639-1 a k těmto kódům zahrnuje i informaci o příslušných kódech ISO 639-2 a ISO 639-3. Seřazen je podle kódů ISO 639-1.\n\n\n"}
{"id": "124613", "url": "https://cs.wikipedia.org/wiki?curid=124613", "title": "Slow-scan television", "text": "Slow-scan television\n\nPomaloběžná televize, Televize s pomalým řádkovým rozkladem (anglicky: \"Slow-scan television\" SSTV) je druh komunikace používaný hlavně v radioamatérství pro přenos obrazové informace na rádiových vlnách. Pomocí SSTV lze přenést statické obrazové informace na krátkých vlnách na velkou vzdálenost, všude tam, kde nelze využít normální televizi a neklade se důraz na rychlost přenosu.\n\nV roce 1958 se radioamatér Copthorne Macdonald zabývat výzkumem SSTV. Myšlenkou SSTV bylo snížit šířku pásma televizních signálů tak, aby mohly být vysílány také na krátkých vlnách. Typické televizní ČB signály vysílané v šířce pásma 3 MHz se musí snížit na asi 3 kHz (redukce 1000:1). K dosažení takové redukce je snížena snímací rychlost ve vertikální i horizontální rovině. Rychlost jednoho řádku je 66 ms a každý snímek má 120 řádků. Takto je tedy vytvořen původní 8 sekundový černobílý mód SSTV. Vzhled snímku je 1:1, horizontální snímání jde zleva doprava a vertikální odshora dolů. Horizontální synchronizační puls trvá 5 ms a vertikální synchronizace 30 ms. Kmitočet rozkladu je 15 Hz. Jako nosný kmitočet je pro vertikální a horizontální synchronizaci použit tón 1200 Hz a pro barvy je 1500 Hz pro černou a 2300 Hz pro bílou. To požaduje pásmo od 1,0 do 2,3 kHz, takže se dá vysílat provozem SSB.\n\nPůvodní SSTV monitory byly dlouhodosvitové obrazovky. V začátcích se pro snímání obrázků používala vzorkovací kamera nebo FSS (Flying Spot Scanner). FSS je zařízení, které z otáčejícího se válečku s obrázkem snímá obraz řádek po řádku. Obrázky se v té době zaznamenávaly na magnetofon. Nevýhodou je, že obraz je viděn nejjasněji v místě momentálního příjmu a poté jeho jas slábne.\n\nSSTV nahrazuje nejstarší přenos obrazu pomocí faksimile, kde přenos jednoho obrazu trvá podle počtu řádků až 15 minut (obraz se zobrazuje na elektrocitlivý papír), faksimile je používáno při přenosu obrazů s velkým řádkovým rozlišením (až 1800 bodů) především meteorologickými stanicemi na krátkých vlnách. SSTV je mnohem rychlejší, než kdyby se obraz vysílal při stejných podmínkách digitální formou.\nDalší pokroky ve vývoji byly v digitálním konvertoru, který převedl a zobrazil SSTV obrázek na normální televizní obrazovce. Tento konvertor převedl SSTV signál na číslicová data (původně 128 bodů na řádek) a uložil si je v paměti. Konvertor převedl digitální data zpět na analogový signál vhodný pro zobrazení v televizi. Konvertor uměl také sejmout obrázek kamerou, uložit si jej do paměti a převést jej na signál pro vysílání SSTV. Barevné SSTV obrázky byly poprvé dosaženy konvertorem se třemi paměťovými bankami, když kamera nasnímala červený pak zelený a modrý obrázek, který, vysílaný po částech, vytvořil při překrytí vrstev barevný obraz. Tento systém byl posléze převeden do systému RGB řádků, kdy se jeden řádek vysílal třikrát v jednotlivých barevných sekvencích. Tento systém byl uveden v roce 1980 jako Robot Color System.\n\nPodobný systém, také zvaný SSTV, použila NASA při letu vesmírné lodi Mercury-Atlas 9 a při prvních misích programu Apollo. Kamera na Mercury-Atlas 9 vysílala jeden obrázek za dvě sekundy. SSTV použité pro přenos obrázků z lodí Apollo 7, Apollo 8, a Apollo 9 a z měsíční procházky Apolla 11 přenášelo 10 snímků za sekundu s rozlišením 320 řádků.\n\nTento konvertor, uvedený firmou Robot Research Corporation v roce 1985, se stal rychle standardem. Původní Robot 1200C (dále jen 1200C) pracuje s jednodílným barevným obrázkem nebo ČB obrázkem. Umožňuje čtyři rozdílné rychlosti (černobílé 8, 12, 24, 36 sekundové; barevné 12, 24, 36, 72 sekundové) pro barevné nebo černobílé módy a může uložit ve své paměti jeden více rozlišující barevný, dva nízko rozlišené barevné nebo šest ČB obrázků. Formát s vyšším rozlišením je 256 bodů široký, má 240 řádků a zobrazuje až 262000 barev. Konvertor všude využívá vertikální počáteční signalizaci (VIS), která umožňuje aby se 1200C automaticky přepnul do příjmu správného módu a rychlosti. Na konci vysílání obrázku se 1200C přepne zpátky do módu STAND-BY, kdy čeká na další snímek.\n\nMódy Robot nepoužívají systém RGB řádků, ale YCrCb. Nejdříve se vyšle černobílý jasový obraz luminance a ten se pak vybarví pomocí chrominance. Tím je zajištěna kompatibilita s černobílými módy. Nevýhodou je, že obrázek musí být přijímán pouze v celku od počáteční vertikální synchronizace – VIS.\n\nSrdcem 1200C je mikroprocesor Intel 8031. Robot je vybaven interfacem pro komunikaci s počítačem. Počítač může číst a zapisovat digitální formou do paměti 1200C, který obrázky odvysílá. Obrázek lze uložit na disku PC. 1200C lze vybavit dalšími pamětmi a ovl. EPROMkou, která je naprogramovaná pro příjem jiných SSTV módů. Obrazový výstup může být prohlížen na monitoru nebo TV. Obrázky se zobrazují v reálném čase. Mohou být sejmuty použitím ČB nebo barevné kamery.\n\nRobot 1200C se přestal vyrábět v roce 1992. Později se vyráběl anglický SUPER SCAN 2001 a japonské konvertory Tasco, ty je dnes možno zakoupit např. na eBay.\n\n\"Scottie\" mód byl vyvinut E. T. J. Murphym GM3SBC. Původní EPROM 1200C byla nahrazena Scottie EPROMkou s novými parametry. Scottie mód je RGB řádkový s poměrem stran 4:3. Je to synchronní systém (obrázek lze při správném nastavení konvertoru nebo modemu přijímat i bez nutnosti počáteční detekce VIS, takže od jakéhokoli řádku, synchronní systém spojuje výhody provozů SSTV a FAX) a je to mnohem rušení odolnější systém než Robot. Má celkem pět typů S1, S2, S3, S4, DX.\n\nTyto komerčně vyráběné Německé konvertory navrhl Volker Wraase DL2RZ. SC-1 obsahuje barevný mód, dále módy „Wraase“ nebo „SC-1“. SC-1 umožňuje pracovat v celkem osmi módech - 4 černobílé rychlosti (8, 16, 24, 32 sekund) a 4 barevné (24, 48 (120 řádků), 48 (240 řádků), 96 sekund). SC-2 je rozšířen o 30, 60, 120 a 180 sekundové barevné módy. SC-1 používají obrazový poměr stran 1:1 a SC-2 4:3\n„Martin“ mód byl vytvořen Martinem Emersonem G3OQD. Martin mód byl vyvinutý k překonání problémů starších řádkových systémů, jako je SC-1. Martin je RGB řádkový systém, obraz je v poměru 4:3 a je to synchronní systém. Martin M1 a M2 jsou v Evropě nejpoužívanější módy pro SSTV přenos. Další typy M1, M2, M3, M4.\n\nPočítač Amiga se svými na tehdejší dobu rozsáhlými grafickými možnostmi mohl být používán také jako počítačově založený SSTV systém. Software a interfejs vyvinul Ben B. Williams AA7AS. Amiga dovolí emulovat 1200C a také poskytuje nový mód: Amiga Video Transceiver (AVT). AVT vysílá po VIS kódu asi 5 sekund digitální hlavičku, potom vlastní snímek, nevysílá žádné synchronizační pulsy a pro obraz využívá užší šířku pásma než obvyklých 1500--2300 Hz. AVT mód dovoluje použít větší rozlišení (až 320 x 400) a používá 262000 barev.\n\nPro počítačovou SSTV byly vytvořeny nové módy s velkým rozlišením až 640 bodů na 480 řádků Pasokon TV. Pasokon představil 3 nové módy P3, P5 a P7, jsou to RGB, synchronní módy s dobou přenosu 3, 5 nebo 7 minut. Módy Pasokon podporuje program EZ SSTV 3 i v sharewarové verzi.\n\nPasokon vyvinul vysokorozlišující módy jako první, ale vzápětí přišly nové jako GVA a Accorn PD, oba v programu WinPixPro. Accorn PD jsou synchronní módy, ale pro zkrácení doby přenosu používají barevný systém YC. Módy PD mají 5 modifikací, nejrychlejší je 90 sekundový mód; ten však má rozlišení 320 x 240, ostatní typy 120, 160, 180, 240 už mají 640 x 480. Kvalita obrazu je srovnatelná s módy Pasokon.\n\n"}
{"id": "124616", "url": "https://cs.wikipedia.org/wiki?curid=124616", "title": "Rabat", "text": "Rabat\n\nRabat (někdy též Ribát, arabsky ar-Rabāṭ nebo ar-Ribāṭ, berbersky \"ⵕⵕⴱⴰⵟ\") je od roku 1956 hlavní město Maroka. Zároveň je jedno z marockých „královských měst“. Je situováno na pobřeží Atlantského oceánu, na levém břehu ústí řeky Bú Regreg. Na protějším pravém břehu leží město Salé, se kterým je spojen několika mosty. Oblast Rabatu, Salé a okolních sídel je po Casablance druhou největší městskou aglomerací v Maroku. V minulosti bylo správním střediskem protektorátu Francouzské Maroko.\n\nVe městě je sídlo krále a vlády, katolického biskupství či Ústavu pro arabský jazyk. Rabat je střediskem bavlnářského, kožedělného a potravinářského průmyslu, dále pak rybolovu. Výrazně zastoupené je umělecké řemeslo (koberce, ozdoby, keramika). Významný je i cestovní ruch.\n\nČást města je od roku 2012 součástí seznamu světového kulturního dědictví UNESCO. Dle zdůvodnění zápisu na seznam město Rabat kombinuje historické stavby arabsko-muslimské kultury a výstavbu ve stylu západního modernismu. Nachází se zde tzv. „Nové město“ vybudované v počátečním období francouzského protektorátu (od roku 1912 do 30. let 20. století), zahrnující souhrn staveb pro administrativní, residenční a obchodní účely, ale i královské sídlo či botanickou zahradu a park \"Jardins d’Essais\". Jedná se o jeden z největších a nejambicioznějších urbanistickým projektů 20. století na africkém kontinentu. „Staré město“ - nejstarší část města - pochází z 12. století a zahrnuje např. Hassanovu věž, hradby a brány kasby z období vlády Almohadů či pozůstatky staveb andaluských Morisků ze 17. století, kteří do Maroka přišli poté, co je španělský král Filip III. Španělský vykázal ze země.\n\nVětšina marockých vysokých škol je soustředěna ve městech Rabat a Casablanca. V Rabatu sídlí např. Univerzita Mohammeda V. založená v roce 1957 se studijními programy v oboru inženýrství, IT, práva, ekonomiky, sociálních věd atd. Mezi další vysokoškolské ústavy patří l'École nationale d'architecture, l'Institut national des postes et télécommunications, l'Institut agronomique et vétérinaire Hassan II, l'École nationale d'industrie minérale, l'Institut national de statistique et d'économie appliquée a další. Pobočku zde má ESSEC Business School.\n\nRabat je významnou dopravní křižovatkou Maroka. Mezinárodní spojení zajišťuje především zdejší námořní přístav a letiště Rabat-Salé vzdálené přibližně 10 km severně od centra města. Městem prochází Káhirsko-dakarská dálnice a železniční trať ONCF spojující Tanger a Casablancu (v budoucnu by měla vzniknout vysokorychlostní trať mezi těmito městy).\n\nOd roku 2011 jsou v Rabatu a sousedním Salé provozovány 2 tramvajové linky. Jejich celková délka je 19 kilometrů a zahrnují 30 stanic. Dopravu provozuje firma Alstom pomocí strojů Alstom Citadis. V současnosti probíhají práce na výstavbě dalších linek.\n\n\n"}
{"id": "124623", "url": "https://cs.wikipedia.org/wiki?curid=124623", "title": "Naše řeč", "text": "Naše řeč\n\nNaše řeč je český jazykovědný časopis vydávaný údajně od roku 1916. Prvním ročníkem byl ročník 1917, kdy vyšlo 10 čísel časopisu, jako vydavatel byla v prvních číslech zmiňována III. třída České Akademie císaře Františka Josefa pro vědy, slovesnost a umění. Nyní časopis vydává pětkrát ročně Ústav pro jazyk český Akademie věd České republiky. Jsou v něm publikovány články o českém jazyce, se zvláštním ohledem na jazykovou kulturu.\n\nOd roku 2009 je vedoucí redaktorkou časopisu Markéta Pravdová a výkonným redaktorem Ondřej Dufek.\n\n"}
{"id": "124624", "url": "https://cs.wikipedia.org/wiki?curid=124624", "title": "Buch", "text": "Buch\n\nBuch může být:\n\n"}
{"id": "124631", "url": "https://cs.wikipedia.org/wiki?curid=124631", "title": "Slovo a slovesnost", "text": "Slovo a slovesnost\n\nSlovo a slovesnost (zkratka SaS), podtitul \"Časopis pro otázky teorie a kultury jazyka založený v roce 1935 Pražským lingvistickým kroužkem\", je český jazykovědný odborný časopis vydávaný čtyřikrát ročně Ústavem pro jazyk český Akademie věd České republiky. Je v Česku jedním z nejprestižnějších převážně česky psaných časopisů, které publikují články z obecné lingvistiky a příbuzných oborů. Věnuje se sémiotice, sémantice, gramatice, pragmatice, sociolingvistice, psycholingvistice, textové lingvistice, teorii překladu atd.\n\nČasopis byl založen roku 1935 jako orgán Pražského lingvistického kroužku.\n\nVedoucím redaktorem časopisu je Petr Kaderka, výkonnou redaktorkou Eva Havlová.\n\n"}
{"id": "124633", "url": "https://cs.wikipedia.org/wiki?curid=124633", "title": "Blesk (fotografie)", "text": "Blesk (fotografie)\n\nBlesk je ve fotografii zařízení vytvářející velmi krátký světelný záblesk (typicky trvající tisícinu sekundy) s barevnou teplotou přibližně 5500 K k osvětlení snímané scény. Blesk je používán z mnoha důvodů (zachycení rychle se pohybujících objektů, barevné tónování), nejčastějším je ale potřeba dodatečného osvětlení záběrů, kde přirozené světlo nestačí ke správné expozici.\n\nJako blesk je označován jak samotný záblesk, tak i zábleskové zařízení, které jej vytváří. Dnes používané blesky jsou v drtivé většině elektronické, dříve byly používány zábleskové žárovky na jedno použití nebo rychle hořící prášky.\n\nLevnější fotoaparáty mají blesk zabudován přímo do těla přístroje, lepší modely umožňují připojení oddělených blesků přes částečně standardizované patice. V profesionální studiové fotografii se používají velké zábleskové jednotky, synchronizované se závěrkou kabelem, rádiově, nebo opticky – pak stačí s fotoaparátem synchronizovat jen jeden blesk, a ostatní se samy odpálí, když zachytí nárůst úrovně osvětlení.\n\nMakroblesky a kruhové blesky jsou blesky určené pro přisvětlení objektů při makrofotografii. Běžný externí nebo systémový blesk není schopen osvítit objekt, který je těsně před objektivem (právě kvůli stínu objektivu), proto se používají speciální blesky připevňované na filtrový závit objektivu. Existují i konstrukce podobné makrobleskům používající k nasvícení velmi silné LED diody s bílým světlem.\n\nJako první člověk na světě prováděl pokusy s fotografickým bleskem\nWilliam Fox Talbot v červenci 1850. Použil k tomu nejspíše statickou elektřinu, nashromážděnou v leydenských lahvích. Jako fotografovaný objekt mu sloužila stránka novin \"Times\", připevněná na rychle se otáčejícím kole, ale podle svých představ neuspěl. O svém pokusu řekl:\n\nV roce 1865 experimentovali s hořčíkovým bleskem Alexander Henderson a William Notman.\n\nJeden březnový večer v roce 1905, pořídil Axel Malmström dokumentární fotografii tramvaje, která se převrátila ve svahu u zámku. Jedná se pravděpodobně o první venkovní fotografii s bleskem ve Švédsku.\n\nNejstarším „bleskem“ byl ručně zapalovaný hořčíkový prášek. Později byly hořčíkové náplně umisťovány do skleněných baněk a zapalovány elektrickým kontaktem napojeným na závěrku. Baňky se daly použít jen jednou a po záblesku byly tak horké, že s nimi nešlo manipulovat. Oproti původní malé explozi ale stále představovaly významný pokrok. S umělým osvětlením pro noční snímky experimentoval William Bell (1830 Anglie - 1910 USA), scénu osvětloval zapálením hořčíkového drátu.\n\nSystémy, které poskytovaly nepřímé umělé osvětlení pro usnadnění portrétní fotografie vyvíjel Charles Bernhoeft. Uzpůsobil koncepci hořčíkového blesku, který se ukázal jako obzvláště úspěšný při fotografování dětí, které nevydržely dlouho bez hnutí. Patentoval zařízení jako \"Bernhoeftův Blitzlichtapparat Sanssouci\" a podařilo se mu prodat přibližně 300 kusů.\n\nDalší inovací byly plastikové vrstvy na baňkách, zlepšující barevnost světla a bezpečnost pro případy, kdy by sklo během záblesku prasklo. V šedesátých letech bylo jedním z nejpoužívanějších blesků číslo 25, s průměrem baňky přibližně 25 mm, které je v tehdejších filmech často k vidění v rukou novinářů.\n\nKoncem dekády uvedla společnost Kodak pro své fotoaparáty Instamatic další vylepšení, prodávané pod názvem \"flashcube\". Flashcube se skládala ze čtyř elektricky odpalovaných baněk spolu s reflektory, uspořádané do tvaru krychle. Po každé expozici se krychle otočila o 90 stupňů, a dovolovala tak pořídit čtyři snímky za sebou.\n\nDnešní blesky jsou většinou elektronicky řízené xenonové výbojky – proud o vysokém napětí při průchodu plynem vytvoří elektrický oblouk, generující světelný záblesk. (Doba trvání záblesku se pohybuje okolo tisíciny sekundy a lze ji elektronicky regulovat) V současné době má elektronický blesk zabudovaný většina fotoaparátů cílených na masové spotřebitele.\n\nDnešní amatérské digitální přístroje obvykle spustí vestavěný blesk samy, jakmile zaznamenají nedostatek světla. Existuje ale řada situací, kdy je vhodné toto automatické chování změnit:\n\n\n\n\n\n\n\n\n"}
{"id": "124636", "url": "https://cs.wikipedia.org/wiki?curid=124636", "title": "Časopis pro moderní filologii", "text": "Časopis pro moderní filologii\n\nČasopis pro moderní filologii (anglicky \"Journal for Modern Philology\") je český jazykovědný časopis vydávaný od roku 1911. V současnosti vychází dvakrát ročně (v roce 2016 vyšel 98. ročník). Od roku 2013 je vydavatelem Vydavatelství Filozofické fakulty UK. \n\nVedoucím redaktorem časopisu je Aleš Klégr.\n\nČasopis byl založen v r. 1911 Klubem moderních filologů (pozdějším Kruhem moderních filologů), který ho vydával do roku 1951. V období 1926–1935 sloužil jako hlavní publikační fórum Pražského lingvistického kroužku. V roce 1951 byl začleněn mezi časopisy ČSAV, od 60. let sloučen s časopisem Philologica Pragensia. Znovu se osamostatnil v roce 1991 a v roce 2013  přešel pod FF UK.\n\nJako všechny časopisy z produkce Vydavatelství Filozofické fakulty Univerzity Karlovy vychází i Časopis pro moderní filologii od roku 2015 zcela v režimu Open Access a jeho digitální podoba je tedy čtenářům volně dostupná z webových stránek.\n"}
{"id": "124641", "url": "https://cs.wikipedia.org/wiki?curid=124641", "title": "Stadacona", "text": "Stadacona\n\nStadacona byla velká irokézská osada nacházející se v 16. století na místě dnešního Québecu. Její obyvatelé etnicky přináleželi k tzv. svatovavřineckým Irokézům. Do této osady zavítal v roce 1535 na své druhé objevitelské výpravě zálivem sv. Vavřince Jacques Cartier (jejím tehdejším náčelníkem byl Donnacona). Osada zanikla někdy v průběhu 16. století patrně v důsledku nemocí zavlečených Evropany a zuřivých válek se sousedními kmeny (Mohawky a Algonkiny). Když Samuel de Champlain navštívil oblast v roce 1608, nenalezl už žádné stopy osídlení a bývalé území osady sloužilo výše zmíněným kmenům jako občasné loviště.\n"}
{"id": "124644", "url": "https://cs.wikipedia.org/wiki?curid=124644", "title": "Thomas Wang", "text": "Thomas Wang\n\nThomas Yung-Hsin Wang, D.D., Litt. D., (* 14. října 1925 v Pekingu – 4. ledna 2018) byl americkým evangelikálním pastorem, teologem a misijním koordinátorem čínského původu.\n\nNarodil se v křesťanské rodině. Roku 1949 emigroval z Číny a žil v Hong Kongu, na Taiwanu a v Evropě; roku 1958 se natrvalo usadil v USA. Od roku 1953 působil jako pastor. Roku 1961 založil \"Chinese Christian Mission\" a roku 1976 \"Chinese Coordination Center for World Evangelism\", spojující na 5 000 čínských exilových sborů. Od roku 1987 byl mezinárodním ředitelem \"Lausannského výboru pro světovou evangelizaci\" a od roku 1989 byl ředitelem \"Hnutí AD 2000\". V této pozici patřil k hlavním organizátorům mezinárodní konference \"Nová východní Evropa pro Krista\", která se uskutečnila ve dnech 23. – 28. července 1991 v Karviné. Působil jako ředitel kalifornského \"Great Commission Center International\". V USA je známý také jako editor sborníku \"America, Return to God\" (2006), který vyšel v téměř půlmilionovém nákladu. Byl nositelem tří čestných doktorátů.\n\n\n"}
{"id": "124652", "url": "https://cs.wikipedia.org/wiki?curid=124652", "title": "Ekvivalentní ohnisková vzdálenost", "text": "Ekvivalentní ohnisková vzdálenost\n\nEkvivalentní ohnisková vzdálenost je pojem, pomocí kterého lze porovnávat ohniskovou vzdálenost pro různé velikosti obrazového snímače. Značí ohniskovou vzdálenost, jakou by měl objektiv se stejným zorným úhlem na 35 mm fotoaparátu. Poměr mezi ekvivalentní ohniskovou vzdáleností a skutečnou ohniskovou vzdáleností se nazývá crop faktor (česky přibližně: činitel oříznutí).\n\nÚdaj o ohniskové vzdálenosti napovídá, jde-li o objektiv širokoúhlý (<50 mm), základní (=50 mm) nebo teleobjektiv (>50 mm). Za základní ohniskovou vzdálenost se považuje 50 mm proto, že vyhovuje většině záběrů, fotografie má přirozený úhel záběru. Takový úhel je navíc podobný zornému poli oka, resp. zornému poli nejostřejšího zraku.\n\nV éře kinofilmu byly snímací plochy standardizované (velikost 36x24 mm), s výjimkou velkoformátů (např 50x70 mm; viz Polaroid). Existence crop factoru tedy byla víceméně zbytečná. U digitálních fotoaparátů byla velikost snímače různá, vzniklo hned několik standardů a dnes má u kompaktů v podstatě každý snímač jinou velikost. Velké snímače jsou totiž nákladné a pro běžného uživatele zbytečné - navíc vyžadují použití větších a těžších optických soustav (objektivu).\nPři změně velikosti snímače se však mění zorný úhel, proto byl pro standardizaci zorných úhlů zaveden crop factor, vztažený právě na velikost kinofilmové snímací plochy.\n\nZjednodušeně řečeno, objektiv, který zobrazí na snímači o velikosti filmového políčka 90° záběr (odpovídalo by asi ohniskové vzdálenosti 12 mm), zobrazí na polovičním snímači (crop factor = 2) 45° záběr (odpovídalo by asi ohniskové vzdálenosti 24 mm).\n\nProto mají majitelé malých snímačů ulehčený výběr teleobjektivů - na trhu je množství starých objektivů pro filmové fotoaparáty; po nasazení na malý čip klesá zorný úhel, objektiv je tedy více \"tele\".\n\n\n"}
{"id": "124658", "url": "https://cs.wikipedia.org/wiki?curid=124658", "title": "Airbag", "text": "Airbag\n\nAirbag (z angličtiny: \"\"vzduchový pytel\"\") je zařízení pasivní bezpečnosti používané zejména v automobilech. Jedná se o vak, který se v případě nehody nafoukne před pasažérem a zbrzdí náraz jeho těla, které by se jinak mohlo zranit o volant, palubní desku, sklo či jinou část automobilu. Airbag sám pouze zpomaluje náraz, není však schopen pasažéra zadržet, proto je nutné jej používat v kombinaci s bezpečnostními pásy. Ze statistik vyplývá, že airbag podstatně snižuje riziko smrti či vážného zranění.\n\nAirbag vynalezl John W. Hetrick v roce 1952, následujícího roku si jej nechal patentovat; v letadlech se však podobná zařízení používala už ve 40. letech. V roce 1967 prodal americký vynálezce Allen Breed firmě Chrysler svůj senzor pro detekci nárazu, který tvoří jednu ze základních částí systému airbagu. V této době byl airbag považován za možnou alternativu bezpečnostních pásů (řidiči v USA tehdejší bederní/břišní/2-bodové bezpečnostní pásy téměř neužívali).\n\nV roce 1971 vyrobila firma Ford zkušební sérii automobilů vybavených airbagy; v roce 1972 se pak na trhu objevil první sériově vyráběný automobil vybavený airbagem – Chevrolet Impala, model 1973. V roce 1974 byly airbagy nabízeny v rozšiřující výbavě několika značek (Buick, Cadillac a Oldsmobile), ale nesetkaly se s velkým tržním úspěchem (továrna byla schopna vyrábět 100 000 kusů ročně, ale za tři roky prodala jen 10 321 vozů vybavených airbagem).\n\nV roce 1981 vybavila airbagy firma Mercedes-Benz svůj špičkový model Mercedes-Benz W126 (spolu s dalšími vymoženostmi, např. hydropneumatickým pérováním). V jejich řešení se při nárazu detekovaném senzory předepjaly bezpečnostní pásy a následně se rozvinul airbag, který už tedy nebyl prezentován jako náhrada bezpečnostních pásů, ale jako jejich doplněk, zvyšující bezpečnost cestujících.\n\nVe Volvu 850 z roku 1995 byly jako volitelná výbava poprvé nabízeny boční airbagy; v BMW z roku 1998 byly ve standardní výbavě hlavové airbagy.\n\nAirbag se skládá ze tří hlavních částí – vzduchový vak, vyvíječ plynu a řídící elektronika se senzory nárazu.\n\nPokud dojde k nárazu, senzory (akcelerometry) ho zaznamenají a řídící elektronika aktivuje vyvíječ plynu (zpravidla na bázi rozkladu azidu sodného). Během velmi krátké doby (cca 40 ms) se do té doby složený vzduchový vak nafoukne a vytvoří tak před pasažérem ochranný prostor, který zbrzdí pasažérův náraz. Velmi krátce po aktivaci (pod 1 sekundu) se však airbag automaticky vyfoukne; pasažér tak zpravidla zaregistruje až vyfouknutý airbag. Obdobně fungují všechny druhy airbagů, liší se jen rychlostí nafukování, umístěním a dalšími detaily.\n\nPůvodně byl airbag umisťován jen před řidičem, případně i před spolujezdcem. Kromě těchto (tzv. čelních) airbagů, které chrání při čelních nárazech, se postupně airbagy začaly montovat i na další místa, kde chrání jiné části těla či při jiném druhu nárazu. Dnes se tak používají také boční (na boční straně vozu), hlavové (na horní straně oken, chrání hlavy pasažérů v případě bočního nárazu), kolenní (u kolen řidiče), případně i další. Nová generace airbagů je schopna přizpůsobit nafukování podle intenzity nárazu (tzv. adaptabilní airbagy).\n\nDnešní airbagy jsou navrženy pro činnost výhradně v kombinaci s bezpečnostním pásem, nepřipoutaného člověka může aktivovaný airbag těžce zranit nebo i usmrtit; na místě se zapnutým airbagem se také nesmí přepravovat dítě v autosedačce pro nejmenší děti (tzv. kolíbka). Airbag ovšem lze v takovém případě u většiny automobilů deaktivovat.\n\nSystémy na principu airbagu nalezly své uplatnění i mimo automobilový průmysl. Poměrně časté je jejich použití pro zmírnění dopadu měkce přistávajících kosmických sond.\nAirbag využívaly Sondy Luna 9 a Luna 13, které v roce 1966 přistály na povrchu Měsíce a pořídily první panoramatické snímky měsíční krajiny.\n\nAmerická sonda Mars Pathfinder z roku 1997 úspěšně otestovala brzdný systém využívající řetězce aerobrakingu, padáku, brzdné rakety a airbagu a dopravila na Mars první pohyblivý robot Sojourner. Tento úspěch byl v roce 2003 zopakován i u dvou sond Mars Exploration Rover. Evropský modul Beagle 2, rovněž brzdící svůj dopad airbagem, však již tak úspěšný nebyl a z povrchu Marsu se, z ne zcela jasných příčin, nikdy neozval.\n\nPrvní zmínka o airbagu v českých médiích je v české komedii Zdeňka Podskalského \"Kulový blesk\" z roku 1978. Ve filmu skončí jedna z jízd Škodou 120 nárazem do betonového sloupku. Posádka je ochráněna nafouknutím dvou primitivních airbagů, které vynalezl a sestrojil majitel auta. Zajímavé je, že airbagy se poté nevyfoukly a posádka musela být z auta vysvobozena svědky nehody. Tato příhoda se stala předmětem mnoha dohadů, zda bylo v době vzniku filmu toto použití airbagu už známé. Z výše uvedeného textu vyplývá, že ano, ale jeho použití nebylo ještě běžné. V tehdejších autech na území ČR ani v dostupné literatuře nebyl ještě znám. Proto je možné považovat nápad scenáristů za vtipný nápad nezávisle na cizím vzoru.\n\n"}
{"id": "124662", "url": "https://cs.wikipedia.org/wiki?curid=124662", "title": "Acta onomastica", "text": "Acta onomastica\n\nActa onomastica (dřívějšími názvy \"Zpravodaj Místopisné komise ČSAV\", \"Onomastický zpravodaj ČSAV\" a \"Onomastický zpravodaj\") je český jazykovědný časopis vydávaný jedenkrát ročně Ústavem pro jazyk český Akademie věd České republiky pod . Je jediným onomastickým časopisem v Česku a je vysoce ceněn českými i zahraničními vědci. Byl založen v roce 1960 Vladimírem Šmilauerem a Janem Svobodou.\n\nŠmilauer byl zároveň až do roku 1983 vedoucím redaktorem, od roku 1984 byla vedoucí redaktorkou Miloslava Knappová, poté v letech 1993–2003 Libuše Olivová-Nezbedová a konečně od roku 2004 až dodnes (2011) je vedoucí redaktor Milan Harvalík. \n\n"}
{"id": "124669", "url": "https://cs.wikipedia.org/wiki?curid=124669", "title": "Haló noviny", "text": "Haló noviny\n\nHaló noviny jsou od roku 1991 vycházející celostátní vyhraněně levicově a stranicky profilovaný deník spojený s Komunistickou stranou Čech a Moravy.\n\nNázvem deník navazuje na starší tituly – pražský, který byl vydáván od roku 1929 a na jehož vzniku se podílel mimo jiné Julius Fučík, a brněnský, který byl vydáván za éry komunistů jako spíše odpočinkový a polobulvární titul.\n\nHaló noviny byly od počátku čistě stranickým deníkem, prezentujícím převážně názory KSČM a jí blízkých organizací, hnutí a osob, osob levicově orientovaných, případně představitelů odborových organizací, někdy i ČSSD.\n\nDeník obdobně jako KSČM se svým zaměřením prezentuje jako vyhraněně levicový, antikapitalistický, antifašistický, antimilitaristický, prosocialistický a marxistický, kriticky a antikapitalisticky hodnotí společnost v období po sametové revoluci v roce 1989, kriticky se staví k průběhu evropské integrace.\n\nŠéfredaktorem je nyní Petr Kojzar, zástupcem šéfredaktora Tomáš Cinka. Dalšími členy redakce jsou Monika Hoření, Zbyšek Kupský, Radovan Rybák, Petr Kuriščák, Martin Kalous, Vladimír Slobodzian, Jiří Studecký, Jiří Zikmund, Jiří Nussberger, Josef Morávek, Ivan Cinka, Roman Janouch nebo Jiřina Vávrová.\n\nKromě redakce na stránkách Haló novin pravidelně publikují představitelé KSČM a reprezentanti různých levicových organizací. Mezi pravidelné přispěvatele patří v roce 2019 například Vojtěch Filip, Roman Roun, Jaromír Kohlíček, Jan Klán, Kateřina Konečná, Stanislav Grospič nebo Pavel Kováčik.\n\nČeský rozhlas Haló noviny ve svých přehledech denního tisku zakázal se souhlasem Rady ČRo citovat. Naposledy rozhodnutí o zákazu publikace informací z tohoto deníku potvrdil předseda Rady Českého rozhlasu Ing. J. Florian (zákaz citací deníku jako zdroje zdůvodnil levicovostí a stranickostí deníku ve svém sdělení č.j. 8/10 ze 28.1.2010 publikovaném následně i v Haló novinách). Nicméně byl tento zákaz ČRo porušen 16. srpna 2013 citací Haló novin. Personální důsledky za porušení tohoto zákazu pracovníky ČRo nebyly sděleny.\n\nV srpnu 2013 poskytl prezident České republiky Miloš Zeman Haló novinám exkluzivní rozhovor, ve kterém vyjádřil deníku své sympatie. Prezidentův dlouholetý mluvčí Jiří Ovčáček byl v letech 2002-2004 redaktorem a parlamentním zpravodajem Haló novin.\n\nNa periodicky zařazované stránce Mladá levice publikují mladí levicové, často komunistické a antikapitalistické orientace.\n\n"}
{"id": "124677", "url": "https://cs.wikipedia.org/wiki?curid=124677", "title": "Watchman Nee", "text": "Watchman Nee\n\nWatchman Nee neboli Ní Tuòshēng (4. listopadu 1903 – asi 30. května 1972) byl čínský křesťanský kazatel a spisovatel, který pro svou víru strávil více než dvacet let ve vězení, kde i zemřel. \n\nJeho spisy byly přeloženy do řady jazyků, včetně češtiny; mezi nejznámější patří \"Duchovní člověk\" a \"Normální křesťanská víra\". Nee se také věnoval zakládání sborů, výuce studia Bible a vychovávání křesťanských pracovníků.\n\nWatchman Nee se narodil 4. listopadu 1903, jako třetí z 9 dětí. Jeho rodiče Ni Weng-hsiu a Lin He-Ping (Peace Lin) byli Metodisté, proto byl pokřtěn metodistickým biskupem v kojeneckém věku.\n\nWatchman Nee se stal křesťanem v dubnu roku 1920 ve věku sedmnácti let. Ihned cítil silnou vnitřní potřebu předávat evangelium svým spolužákům a krajanům. Prostřednictvím jeho kázání byli téměř všichni jeho spolužáci přivedeni k Pánu a do školy přišlo probuzení, které se rozšířilo v roce 1923 na obyvatele jeho rodného města.\n\nV 21 letech Nee založil v Sitiawan v Malajsii během návštěvy své matky, která se tam přestěhovala, svůj první místní sbor. V roce 1926 založil další místní sbor v Šanghai. Tento sbor se stal centrem jeho práce pro celou Čínu. V roce 1932 se Neeho praxe zakládání místních sborů rozšířila po Číně, Indonesii, Malaysii a Singapuru. Tohoto vzoru se držel až do svého uvěznění.\n\nPo převzetí moci čínskou komunistickou stranou v roce 1949 se Watchman Nee rozhodl trvale zůstat v Šanghai. V roce 1952 byl pro svou víru uvězněn. Ve vězení zůstal až do své smrti v roce 1972.\n\nV létě 1956 byl po dlouhém soudním procesu odsouzen k 15 letům vězení, ale po uplynutí této doby nebyl propuštěn. Během jeho uvěznění ho mohla navštěvovat jen jeho manželka Charity Chang. Charity zemřela 7. listopadu 1971. Smrt jeho ženy mu přinesla zármutek a znemožnila mu kontakt s vnějším světem. Watchman Nee zemřel nedlouho po její smrti, 30 května 1972.\n\n\n"}
{"id": "124678", "url": "https://cs.wikipedia.org/wiki?curid=124678", "title": "Antonín Profous", "text": "Antonín Profous\n\nAntonín Profous (2. ledna 1878 Libanice u Chrudimi – 27. března 1953 Praha) byl český středoškolský učitel a odborník na toponomastiku. Ve svém hlavním díle \"Místní jména v Čechách\" zpracoval asi 15 500 jmen českých měst a obcí.\n\nStudoval na gymnáziu v Chrudimi poté na filosofické fakultě pražské Karlovy univerzity, absolvoval též semestr na univerzitě v Mnichově. V roce 1903 získal doktorát. V letech 1903 až 1904 působil jako učitel na gymnáziu v Rakovníku, v letech 1904 až 1909 na gymnáziu v Plzni a poté až do roku 1938 na gymnáziu na pražských Vinohradech. V roce 1927 se oženil s Jarmilou Roeselovou.\n\n\nProhlížení, abecední navigace, vyhledávání a procházení stránek na webu Ústavu pro jazyk český Akademie věd České republiky: \n\nJednotlivé svazky online: zde.\n\n"}
{"id": "124679", "url": "https://cs.wikipedia.org/wiki?curid=124679", "title": "Malý oblý sval", "text": "Malý oblý sval\n\nMalý oblý sval (lat. musculus teres minor) je jeden z kosterních svalů, které ovládají a stabilizují ramenní kloub. Tvoří oblé bříško, které je povázkou odděleno od podhřebenového svalu a je dále překryto svalem deltovým. Sval postupuje dále přes kloubní pouzdro ramenního kloubu, s jehož přední plochou srůstá, a upíná se na velký hrbolek pažní kosti, společně s nadhřebenovým a podhřebenovým svalem.\n"}
{"id": "124690", "url": "https://cs.wikipedia.org/wiki?curid=124690", "title": "Podlopatkový sval", "text": "Podlopatkový sval\n\nPodlopatkový sval (\"lat. musculus subscapularis\") je široký kosterní sval trojúhelníkovitého tvaru, který leží v podlopatkové jámě, tedy mezi lopatkou a hrudníkem. Ovládá a stabilizuje ramenní kloub.\n\nPodlopatkový sval odstupuje od lopatky a od fascie, která ho odděluje od velkého oblého svalu a dlouhé hlavy trojhlavého svalu. Svalová vlákna svalu se sbíhají a splývají v úponovou šlachu, která přechází přes pouzdro ramenního kloubu a upíná se na malý hrbolek pažní kosti. Při přechodu přes krček lopatky je šlacha podložena synoviálním bursou, která komunikuje s dutinou kloubního pouzdra.\n\nPro své unikátní umístění mezi širokými kostěnými strulturami (lopatkou a hrudním košem) je sval náchylný ke vzniku tzv. trigger pointů – bolestivých ztuhlých uzlů, které svalu ubírají na elasticitě a prokrvení. Atrofovaný sval je pak podle některých jednou z hlavních příčin zatuhnutí ramene, resp. syndromu \"zmrzlého ramene\".\n"}
