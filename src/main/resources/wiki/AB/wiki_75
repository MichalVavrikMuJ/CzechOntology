{"id": "179192", "url": "https://cs.wikipedia.org/wiki?curid=179192", "title": "Lokeren", "text": "Lokeren\n\nLokeren je belgické město, nacházející se ve vlámské provincii Východní Flandry.\nLeží na řece Durme, která je přítokem Šeldy, a je po Sint-Niklaasu druhým nejvýznamnějším městem v oblasti Waasland. Obec Lokeren zahrnuje kromě vlastního Lokerenu bývalé obce Daknam a Eksaarde. Má 39 967 obyvatel (1. leden 2015) a rozkládá se na ploše 67,50 km².\n\nArcheologické nálezy na území Lokerenu dokazují, že tato oblast byla osídlena již v neolitu.\nPozději tudy podél řeky Durme vedla římská cesta.\nŘímané pro tuto oblast používali název \"Waas\", pocházející z germánského kořene \"Wasu\", který znamená \"„bažinatá země“\".\nNázev Lokeren byl však poprvé zmíněn až roku 1114.\nNa rozdíl od starších osad tato vesnice vznikla na pravém břehu Durme. Do poloviny 12. století se Lokeren stal samostatnou farností a jeho ekonomika byla založena zejména na zemědělství a zpracování lnu.\nTextilní průmysl zůstal důležitý ještě dlouho do 20. století.\n\nRoku 1555 Karel V. udělil městu právo pořádat trhy. V 16. a 17. století se v celém Waaslandu odehrávaly boje mezi protestantským Nizozemskem a katolickým Španělskem, často s hroznými důsledky pro místní obyvatelstvo.\nPo Velké francouzské revoluci se tato oblast stala součástí francouzského departementu Escaut a Lokeren byl hlavním městem kantonu. To však netrvalo dlouho, neboť roku 1800 došlo k rozdělení departementu a Lokeren se stal součástí arrondissementu Dendermonde. Roku 1804 Napoleon Bonaparte povýšil Lokeren na město.\n\nDo 70. let 20. století byly hlavními hospodářskými aktivitami kadeřnictví a jatky. Dnes má Lokeren mnohem rozmanitější ekonomickou a kulturní infrastrukturu.\n\n\n\n\n"}
{"id": "179194", "url": "https://cs.wikipedia.org/wiki?curid=179194", "title": "Proti prúdu", "text": "Proti prúdu\n\nProti prúdu (také Prop.sk) je slovenský levicově a nacionálně orientovaný internetový zpravodaj, který se zaměřuje zejména na komentáře k politicko-společenským tématům a monitoring zpravodajství jiných médií. Obsah se skládá z převzatých, přeložených nebo zkrácených článků tiskových agentur, z komentářů k těmto článkům a z diskuzních příspěvků. Podstatnou část stránky tvoří konspirační teorie. Autoři webové stránky nejsou známí. \n\nUveřejňovaná témata se soustřeďují na společenské, politické a taky vědecké problémy. Objevují se v nich názory do značné míry ostře kritické vůči police USA, Izraele, Česka a třeba také homosexuálů, liberalizmu, globalizace nebo STV.\n\nNěkteré příspěvky zpochybňují holokaust případně přesvědčují o existenci sionistického spiknutí s cílem ovládnout svět. Další příspěvky uveřejněné na webové stránce Prop.sk vystupují proti svobodnému trhu a kapitalismu.\n\nČást textů zveřejněných na této webové stránce se staví velmi pozitivně k současnému Rusku nebo k levicovým vládám Alexandra Lukašenka v Bělorusku, případně Huga Cháveze ve Venezuele.\n\nWebová stránka Prop.sk měla blízko ke sdružení, později transformovanému na politickou stranu, Slovenská pospolitosť - národná strana a ke sdružení Nové slobodné Slovensko. Uveřejňovala například pozvánky na akce pořádané těmito organizacemi.\n\nProp.sk uveřejňuje také reklamu nebo celé knihy, například on-line verzi knihy bývalého komunistického poslance slovenského parlamentu Karola Ondriaša \"„Všeobecné kecy, fakty a nezodpovedané otázky“\", která tvrdí, že svět ovládá „koalice globálních investorů“ a jako jediné řešení vidí komunismus.\n\n\n"}
{"id": "179195", "url": "https://cs.wikipedia.org/wiki?curid=179195", "title": "Pravé Spektrum", "text": "Pravé Spektrum\n\nPravé Spektrum je slovenský internetový zpravodaj. Zaměřuje se na publikaci komentářů o společnosti, ekonomice a politice. Jeho ideovou profilaci je možné označit jako hodnotově konzervativní a ekonomicky liberální. \n\nŠéfredaktorem Pravého Spektra je Lukáš Krivošík, editorem Martin Hanus a vydavatelem Ondrej Jombík.\n\n"}
{"id": "179201", "url": "https://cs.wikipedia.org/wiki?curid=179201", "title": "Velký Magellanův oblak", "text": "Velký Magellanův oblak\n\nVelký Magellanův oblak nebo též Velké Magellanovo mračno (LMC, PGC 17223) je nejjasnější galaxií viditelnou z naší Galaxie. Je to trpasličí nepravidelná galaxie (typu Irr I) na hranici souhvězdí Tabulové hory a Mečouna vzdálená asi 170 000 ly. Struktura této galaxie je nepravidelná, v jejím středu je však zřetelný náznak galaktické příčky. Jedná se o velmi nápadný objekt – po Mléčné dráze jde o nejrozsáhlejší objekt na nebeské sféře viditelný pouhým okem.\n\nTato galaxie společně s Malým Magellanovým oblakem je pojmenována po portugalském mořeplavci Fernandu Magellanovi. Pojmenoval je tak písař jeho výpravy Antonio Pigafetta. Obě galaxie byly však známy dávno předtím – \"Velký Magellanův oblak\" popsal například již v roce 964 ve svém díle Kniha o souhvězdích stálých hvězd (\"Kitáb al-Kawatib at-Tábit al-Musawwar\") perský astronom Abdurrahmán ibn Umar as-Súfí.\n\nGalaxie \"Velký Magellanův oblak\" patří do místní skupiny galaxií a je gravitačně vázaná s Galaxií, kterou společně s Malým Magellanovým oblakem obíhá po kruhové dráze. Vlivem slapových sil je deformována – důkazem je takzvaný Magellanův proud – oblak vodíku, který je projevem začínajícího galaktického kanibalismu. Je pozorován ve vodíkové čáře 21 cm a spojuje oba Magellanovy oblaky a dosahuje až ke Galaxii. Tento oblak byl zachycen gravitací Galaxie při jejich blízkém průchodu kolem ní asi před 500 miliony let.\n\nVe \"Velkém Magellanově oblaku\" se nachází řada zajímavých objektů, například velmi rozlehlá \"mlhovina Tarantule\", \"supernova 1987A\", řada cefeid, kulových hvězdokup, planetárních mlhovin či oblastí s překotným vznikem hvězd.\n\n\"NGC 2070\" (známá také jako \"30 Doradus\") je velmi veliká, pouhým okem viditelná emisní mlhovina, nazvaná podle svého vzhledu připomínajícího pavouka Tarantule. Má zdánlivou velikost 40' a je nejjasnějším objektem v této galaxii. Je součástí rozsáhlého komplexu ionizovaného vodíku o hmotnosti asi 800 000 M. Její skutečný rozměr je přibližně 1000 ly. Jde o tak rozsáhlý objekt, že pokud by se tato mlhovina nacházela od Sluneční soustavy stejně daleko jako známá Mlhovina v Orionu, pokrývala by na nebeské sféře oblast asi 30° (60 měsíčních úplňků).\n\n\"Supernova 1987A\" je první blízká supernova pozorovaná moderní technikou. Vizuálně byla objevena 24. února 1987, příchod neutrin byl však zaznamenán již o den dříve. Jde o supernovu typu II, která vznikla zhroucením modrého veleobra.\n\n\n"}
{"id": "179203", "url": "https://cs.wikipedia.org/wiki?curid=179203", "title": "Super Bowl", "text": "Super Bowl\n\nSuper Bowl je finálový zápas, kterým vrcholí play-off severoamerické National Football League v americkém fotbalu. Hraje se každoročně od roku 1967. Podobně jako Světová série (baseball) je i Super Bowl označením nikoli pro celé play-off, ale jen pro finálový souboj dvou nejlepších týmů.\n\nPrvní Super Bowl se uskutečnil 15. ledna 1967 na základě dohody mezi National Football League a jejím mladším rivalem American Football League a vítězové obou soutěží se v něm měli utkávat o titul v tzv. AFL-NFL World Championship Game (česky: \"Zápas o mistrovství světa AFL-NFL\"). Po sloučení obou soutěží v roce 1970 je zápasem o titul v NFL.\n\n6 vítězství – Pittsburgh Steelers a New England Patriots\n\n5 vítězství – San Francisco 49ers, Dallas Cowboys \n\n4 vítězství – Green Bay Packers a New York Giants.\n\n3 vítězství – Oakland/L.A. Raiders, Washington Redskins a Denver Broncos\n\n2 vítězství – Miami Dolphins, Baltimore/Indianapolis Colts a Baltimore Ravens\n\n1 vítězství – Los Angeles/St. Louis Rams, Kansas City Chiefs, Chicago Bears, New York Jets, Tampa Bay Buccaneers, New Orleans Saints, Seattle Seahawks a Philadelphia Eagles\n\nNejúspěšnějším účastníkem Super Bowlu byl do roku 2013 tým San Francisco 49ers, který předtím zvítězil v každé ze svých 5 účastí (1981, 1984, 1988, 1989, 1994). Po jeho porážce v roce 2013 ale úspěšnosti 100% dosahují už jen čtyři týmy (New York Jets, Baltimore Ravens, Tampa Bay Buccaneers, New Orleans Saints), které se Super Bowlu účastnily pouze jedenkrát.\n\nNaopak nejvíce proher v Super Bowlu mají týmy Minnesota Vikings a Buffalo Bills. Oba týmy mají čtyři účasti a bilanci 0 výher a 4 prohry.\n\nNejvíce účastí v Super Bowlu (11 účastí) má tým New England Patriots s bilancí 6-5.\n\n4 týmy v historii NFL do Super Bowlu nikdy nepostoupily: Detroit Lions, Cleveland Browns, Jacksonville Jaguars a Houston Texans.\n\nNejčastěji se hrálo na Floridě (15×), Kalifornii (12×) a Louisianě (11×).\n\n\n\"Zdroj: The GOOD magazine: Super Bowl XLII\"\n\nSuper Bowl doprovází pravidelně zábavný program o poločasové přestávce. Nejprve šlo o promenádní vystoupení dechových orchestrů, ale v průběhu let se podoba show změnila a prostor dostávají hlavně zpěváci populární hudby. Přestávka v Super Bowlu trvá celou hodinu.\n\nV Houstonu při XXXVIII. Super Bowlu v roce 2004 došlo ke skandálu, který měl dopad na celou televizní kulturu USA. Zpěvák Justin Timberlake při společném vystoupení strhl Janet Jacksonové část jejího kostýmu a ukázal kamerám její nahé pravé prso. Tento incident, který by v Evropě byl vnímán spíše jako vtipná příhoda, vyvolal u prudérních amerických diváků značné pobouření. Celoamerická aféra vedla mimo jiné k tomu, že se od té doby všechny přímé televizní přenosy opožďují o pár sekund, aby šlo příště podobnému incidentu zamezit. Kromě toho NFL ukončila svou spolupráci s televizí MTV, která přestávkovou show připravovala. V následujícím roce vystoupil v opatrnějším přestávkovém programu Paul McCartney.\n\n"}
{"id": "179204", "url": "https://cs.wikipedia.org/wiki?curid=179204", "title": "Hongshanornis longicresta", "text": "Hongshanornis longicresta\n\nHongshanornis longicresta je vyhynulý druh ptáka. Jedná se pravděpodobně o nejbazálnější taxon skupiny Ornithurae. Žil ve spodní křídě před 125 miliony let v čínském Jeholu. Byl velký pouze kolem 8 cm, měl však poměrně dlouhé nohy, které pravděpodobně využíval při procházení mělčinami a bahnem, kde hledal potravu – drobné rybky a jiné vodní živočichy. Neměl zuby.\n\n"}
{"id": "179208", "url": "https://cs.wikipedia.org/wiki?curid=179208", "title": "Indianapolis Colts", "text": "Indianapolis Colts\n\nIndianapolis Colts je profesionální klub amerického fotbalu se sídlem v Indianapolisu v USA. Od roku 2002 je členem South Division (Jižní divize) American Football Conference (AFC, Americké fotbalové konference) National Football League (NFL, Národní fotbalové ligy). Klub byl oficiálně založen v Baltimoru v roce 1953, ale jeho původ můžeme vystopovat až k týmu Dayton Triangles, zakládajícímu členu NFL, který byl vytvořen již v roce 1913. Po sérii změn se ujal název Baltimore Colts, který nahradil tým stejného jména, který skončil v roce 1950. Colts, hrající na baltimorském Memorial Stadium, se stali prvním týmem NFL, který představil roztleskávačky (cheerleaders). Klub se pak v roce 1984 přestěhoval do Indianapolisu; nejprve hrál v Hoosier Dome, který byl roku 1994 přejmenován na RCA Dome, a následně se v roce 2008 přestěhoval do Lucas Oil Stadium.\n\nBěhem působení v Baltimoru vyhráli Colts čtyři tituly NFL: tři šampionáty v letech 1958, 1959 a 1968 (v tomto roce následně podlehli v Super Bowlu New York Jets), a Super Bowl v roce 1970. Po přestěhování do Indianapolisu zvítězili v Super Bowlu XLI nad Chicagem Bears a prohráli v Super Bowlu XLIV s New Orleans Saints.\n\nNejvětší úspěchy Colts od přesunu do Indianapolisu v roce 1984 se pojili s quarterbackem Peytonem Manningem, který dostal tým do playoff devětkrát za sebou, čímž vyrovnal rekord NFL. Po Manningově odchodu v roce 2012 přebírá roli lídra týmu quarterback Andrew Luck draftovaný ze Stanfordovy univerzity.\n\nKlub byl oficiálně založen v roce 1953, ale jeho původ sahá do doby před vznikem NFL; jeho nejvzdálenějšími předchůdci byli Dayton Triangles založení v roce 1913.\n\nTento tým prošel následujícími změnami:\n\n28. prosince 1946 byli bankrotující Miami Seahawks z AAFC prodáni do Baltimoru skupině vedené Bobem Rodenbergem. Výsledkem soutěže o název klubu, kterou vyhrál Charles Evans z Middle River, byl tým pojmenován Colts (česky \"Hříbata\"). 7. září 1947 v zelených a stříbrných uniformách pod vedením hlavního trenéra Cecila Isbella vyhráli Colts svůj první zápas v AAFC v poměru 16:7 nad Brooklyn Dodgers. Tým ukončil inaugurační sezónu před rekordní baltimorskou návštěvou 51 583 diváků porážkou 7:21 od New York Yankees. Colts skončili ročník s poměrem 2–1–11 na dobrém čtvrtém místě ve Východní divizi. Sezónu 1948 zakončili s bilancí 7–8, když vzhledem ke stejnému poměru vítězství a porážek museli sehrát rozhodující zápas na hřišti Buffala Bills, který prohráli 17:28. V roce 1949 si připsali jediné vítězství ve dvanácti zápasech.\n\nAAFC a NFL se v roce 1950 sloučili, a Colts se připojili k NFL. Nicméně bilance 1–11 dva roky po sobě a špatná finanční situace vedla 18. ledna 1951 k odebrání licence. Mnoho baltimorských fanoušků protestovalo proti ztrátě svého týmu a pokračovalo v podpoře pochodového orchestru (druhý v profesionálním fotbalu po Washingtonu Redskins) a fanklubu, které zůstaly aktivní a pracovaly na oživení týmu.\n\nPo dvou sezónách bez profesionálního fotbalu vyzval komisař NFL Bert Bell v prosinci 1952 baltimorské fanoušky k nákupu 15 000 sezónních permanentek během šesti týdnů, aby se zde mohla znovu hrát NFL. Požadované kvóty bylo dosaženo za čtyři týdny a tři dny. 23. ledna 1953 se zásluhou hlavního vlastníka Carrolla Rosenblooma klub NFL Dallas Texans přestěhoval do Baltimoru. Tým si ponechal původní název Colts, od Texans převzal modrou a bílou baru. Tato licence dnes existuje v Indianapolisu.\n\nTexans měli dlouhou a komplikovanou historii; začínali jako Boston Yanks v roce 1944, poté se v roce 1945 sloučili s Brooklyn Tigers (dříve známí jako Dayton Triangles), aby se v roce 1949 přestěhovali do New Yorku jako Bulldogs. O rok později se přejmenovali na Yanks a mnoho hráčů z New York Yankees (AAFC) posílilo jejich řady. Po sezóně 1951 se Yanks stěhují do Dallasu, ačkoliv poslední dva domácí zápasy hráli na stadionu Rubber Bowl v ohijském Akronu.\n\nColts začali sezónu 1953 senzačním obchodem, výměnou pěti svých hráčů za deset hráčů Cleveland Browns. Mezi nimi byl budoucí trenér Don Shula, dále Bert Rechichar, Carl Taseff, Sisto Averno, Art Spinney a další. Druhá inkarnace Colts začala svou pouť 27. září na Memorial Stadium v Baltimoru pod vedením Keitha Moleswortha. Colts ten den porazili Chicago Bears 13:9 a pravou nohu vykročili do nové epochy. Nicméně zbytek sezóny tak úspěšný nebyl, bilance 3–9 a hlavně sedm porážek v řadě ukázali, že Colts čeká spousta práce.\n\nMladý tým sbíral zkušenosti a rok od roku zlepšoval svou bilanci. V sezóně 1957 přišel o finále konference v posledních dvou zápasech, které prohrál se San Franciscem 49ers a Los Angeles Rams, ale v roce 1958 si již prvenství v Západní konferenci vzít nenechal. 28. prosince 1958 se ve finále NFL na Yankee Stadium utkal s New York Giants v utkání, které mnozí označují za „největší utkání všech dob“. V poločase vedli Colts 14:3 zásluhou dvou touchdownů z druhé čtvrtiny, ale na konci bylo skóre 17:17 a poprvé v historii NFL bylo použito pravidlo náhlé smrti. V prvním drivu quarterback Johnny Unitas našel přihrávkou wide recievera Raymonda Berryho, který si došel pro první down na polovině Giants. Baltimore pokračoval až na hranici jednoho yardu. Unitas předal míč Alanovi Amechemu, který prošel obranou do end zóny a rozhodl o vítězství Colts 23:17. Utkání lze považovat jako bod zlomu v popularitě NFL, sledovalo ho do té doby rekordních 45 milionů diváků.\n\nO rok později se situace opakovala, Colts opět zvítězili ve své konferenci a ve finále se znovu utkali s Giants, tentokrát na baltimorském Memorial Stadium. Po třech čtvrtinách prohrávali domácí 7:9, ale poté i zásluhou Unitase skórovali 24 bodů v řadě, zvítězili 31:16 a obhájili titul šampióna NFL.\n\nNásledující roky dominovali Západní konferenci Green Bay Packers a ani Colts vedení fantastickým Unitasem nedokázali jejich dominanci narušit. Až v roce 1964, po porážce v prvním kole od Vikings, se jim podařilo vyhrát deset utkání v řadě a získat první místo v konferenci. Unitas získal cenu pro nejužitečnějšího hráče NFL, když naházel 2 824 yardů, ale ve finále NFL Cleveland Browns přehráli Colts 0:27.\n\nUnitas získal podruhé cenu pro nejužitečnějšího hráče NFL a Colts nepoznali v prvních třinácti zápasech sezóny chuť porážky, ale k titulu v nově vzniklé Coastal Division (Pobřežní divize) potřebovali porazit Los Angeles Rams, kteří měli stejně skvělou bilanci. Rams zvítězili 10:34 a postoupili do playoff.\n\nUnitas vynechal většinu sezóny se zraněním loktem, ale záložní quarterback Earl Morrall ho skvěle zastoupil a získal cenu pro nejužitečnějšího hráče NFL při bilanci 13 vítězství, 1 porážka. Zatímco Morrall vedl ofenzívu, defenzíva Colts se také činila a dovolila soupeřům pouhých 144 bodů. V prvním kole playoff porazili Colts na vyprodaném Memorial Stadium Minnesotu Vikings 24:14 a o týden později v utkání o titul Šamióna NFL Cleveland Browns 34:0.\n\n Super Bowl III byl třetím mistrovstvím AFL-NFL v profesionálním americkém fotbale, ale jako první oficiálně nesl název Super Bowl (dva předchozí byly se zpětnou účinností přejmenovány rovněž). Silně podceňovaní šampióni AFL New York Jets porazili favorizované Colts 7:16 a stali se prvním vítězným týmem z American Football League.\n\nZápas byl sehrán 12. ledna 1969 na stadionu Miami Orange Bowl v Miami na Floridě, stejném místě jako Super Bowl II. Šampioni NFL, Baltimore Colts, byli vysoce favorizováni proti mistrům AFL, New York Jets. Ačkoli si relativně mladá AFL úspěšně vynutila fúzi se zavedenou NFL tři roky předtím, stále nebyly její týmy uznávány jako stejně kvalitní. Navíc zástupci AFL v předchozích dvou Super Bowlech, Kansas City Chiefs a Oakland Raiders, byli snadno poraženi Green Bay Packers Vincenta Lombardiho.\n\nUtkání předcházel odvážný výrok Joea Namatha, který \"zaručil\" vítězství svých barev. Tento hráč pak v zápase zkompletoval 17 z 28 přihrávek pro 206 yardů a byl jmenován nejužitečnějším hráčem Super Bowlu, přestože nepřihrál na žádný touchdown. Následně byl trenér Don Shula, který ztratil přízeň majitele Carrolla Rosenblooma, donucen rezignovat na funkci trenéra a přestoupil k Miami Dolphins. Jeho místo zaujal asistent Don McCafferty.\n\nPřed sezónou 1970 se Rosenbloom za Colts, Art Modell za Browns a Art Rooney za Steelers rozhodli přesunout své týmy k deseti klubům AFC jako součást dohody mezi AFL a NFL. Colts se stali součástí Východní divize, kterou ihned vyhráli poměrem 11–2–1. Během ročníku se baltimorští pomstili za Super Bowl III New York Jets, kteří se stali jejich divizními rivaly. V playoff nejprve porazili Cincinnati Bengals 17:0 a poté Oakland Raiders 27:17, pokaždé na domácím Memorial Stadium.\n\nV Super Bowlu V proti Dallasu odskočili Cowboys do vedení 0:6 po dvou field gólech, ale John Mackey proměnil přihrávku Unitase v touchdown a srovnal skóre. Cowboys znovu odskočili na rozdíl sedmi bodů a vedení 6:13 si přenesli až do poslední čtvrtiny. Earl Morrall ulevil zraněnému Unitasovi v druhé polovině hry, ale oba týmy zaznamenaly množství ztrát a utkání se tak přezdívá „blunder bowl“ (zpackaný pohár). Baltimorští po dvouyardovém běhu Toma Nowatzke srovnali skóre. Méně než dvě minuty před koncem ztratil running back Cowboys Dan Reeves míč a Colts 5 sekund před koncem kopem Jima O'Briena z 32 yardů zápas otočili a získali první Super Bowl v historii klubu.\n\nPo špatném (1–4) startu do sezóny 1971 byl propuštěn trenér McCafferty, jeho nástupcem se stal John Sandusky. V průběhu ročníku byl Unitas vyměněn do San Diega Chargers, nicméně nechtěl odejít bez rozloučení a rozhodující přihrávkou pomohl porazit Buffalo Bills 35:7. Zaplněný Memorial Stadium dopřál legendě Colts ovace ve stoje a později bylo jeho číslo 19 navždy vyřazeno z nabídky čísel. Po truchlivé (4–10) sezóně 1973 a 0–3 startu do 1974 byl odvolán tehdejší hlavní trenér Howard Schnellenberger a nahrazen Joe Thomasem. Výkony ani výsledky se nezlepšily a konečných 2–12 završilo špatný ročník.\n\nPod novým trenérem Tedem Marchibrodou se start (1–4) do sezóny 1975 moc nepovedl, nicméně quarterback Bert Jones a running back Lydell Mitchell zvedli tým a ten si připsal devět vítězství v řadě a prvenství v konferenci před Miami Dolphins díky lepšímu skóre. V playoff ale Colts nenašli recept na Pittsburgh Steelers a po porážce 10:28 pro ně sezóna skončila. Marchibroda rezignoval jako hlavní trenér, ale pro ročník 1976 byl znovu najat a historie se opakovala. Po zisku titulu v divizi (11–3) je opět čekali Steelers a i odvetu na Memorial Stadium zvládli lépe, zvítězili 14:40. Malou náplastí byla cena Bertu Jonesovi pro nejužitečnějšího hráče NFL za 3 104 naházených yardů. I o rok později ztroskotali Colts v prvním kole playoff, tentokrát na Oakland Raiders 31:37 a Marchibroda byl nahrazen Mikem McCormackem.\n\nPo dvou neúspěšných sezónách byl McCormack propuštěn a Bert Jones prodán Los Angeles Rams. Od roku 1982 začínali na Memorial Stadium ubývat fanoušci, dílem kvůli špatným výsledkům a dílem kvůli následkům dvouměsíční stávky. Jednička draftu NFL 1983 John Elway odmítl hrát pod majitelem Robertem Irsayem a plánoval přestup do konkurenční soutěže USFL. Zastrašení Colts ho nakonec prodali Denver Broncos. 18. prosince 1983, bez vědomí týmu či fanoušků, hráli Colts svůj poslední domácí zápas v Baltimoru proti Houston Oilers.\n\nV květnu 1969 město Baltimore oznámilo, že bude usilovat o podstatné zvýšení nájemného za Memorial Stadium po majiteli Carolu Rosenbloomovi a vedení Colts. Rosenbloom už dříve označil Memorial Stadium za zastaralý a hrozil přesunutím domácích zápasů Colts mimo stadion, pokud nenastane zlepšení. Dokonce zvažoval, že použije 12 až 20 milionů dolarů z vlastní kapsy na spolufinancování stavby nového fotbalového stadionu na půdě sousedního Baltimore County. V listopadu 1971 Rosenbloom oznámil, že se Colts po vypršení pronájmu v roce 1972 na Memorial Stadium nevrátí, protože neměl zájem jednat s městem. Chtěl odejít z Baltimoru z několika důvodů nízkých příjmů, problémů s Baltimore Orioles o vlastnictví Memorial Stadium, poplatků za prodej potravin a parkování, neshody s tiskem a jeho nová manželka chtěla na západ pobřeží. Will Keland, realitní investor, přišel s návrhem koupit Colts od Rosenblooma. A ačkoliv nemohl Keland sehnat dostatek finančních prostředků na koupi týmu, jeho golfový partner, Robert Irsay, je měl a učinil Rosenbloomovi nabídku. 13. července 1972 se Robert Irsay stal majitelem Colts. Podle podmínek dohody nejprve Irsay koupil Los Angeles Rams za 19 milionů dolarů a pak je vyměnil Rosenbloomovi za Colts a 3 miliony dolarů v hotovosti. Hráči obou týmů zůstali ve svých týmech.\n\nV roce 1971 vytvořili starosta Baltimoru William Donald Schaefer a guvernér státu Maryland Marvin Mandel komisi, která měla přezkoumat potřeby městského stadionu. Její zpráva byla velmi kritická: výhled z deseti tisíc míst byl „víc než hrozný“, dvacet tisíc sedaček bylo zastaralých a nemělo opěrky zad, sedm tisíc sedaček na dočasných tribunách bylo konstrukčně zastaralých a hodilo se pouze pro zápasy amerického fotbalu. Rovněž chyběl dostatek odpovídajících kancelářských prostor pro Orioles a Colts, oba týmy také musely sdílet jednu šatnu. Horní podlaží stadiónu neobíhalo celé hřiště a klub tak přicházel o zisk ze vstupenek. Počet sociálních zařízení byl naprosto nedostatečný.\n\nMarylandští plánovači přišli s ambiciózním projektem přezdívaným Baltdome. Původním plánem bylo vytvoření areálu v blízkosti vnitřního městského přístaviště známého jako Camden Yards. Nový stadion měl pojmout 70 000 fanoušků při fotbalových, 55 000 při baseballových a 20 000 při hokejových nebo basketbalových zápasech. Za odhadovaných 78 milionů dolarů mělo město vybudovat arénu, která by uspokojila všechny strany. Ale návrh nezískal potřebnou podporu mezi zákonodárci Marylandu i přes ujištění, že příspěvky od daňových poplatníků by byly striktně omezeny na město a státní půjčky. 27. února 1974 guvernér Mandel návrh definitivně zamítl. Robert Irsay byl ochoten čekat: „Jsem trpělivý člověk. Myslím, že když lidé z Baltimoru uvidí nové stadiony v New Orleans nebo Seattlu, uvědomí si, že potřebujeme nový stadion... pro jednání s partnery a další věci související s fotbalem.“ Ale Hyman Pressman, baltimorský finanční kontrolor, byl proti využití veřejných finančních prostředků na stavbu nového stadionu. Během voleb 1974 prosadil k hlasování tzv. „Otázku P“, zda měl být „stadion na 33. ulici vyhlášen památníkem válečných veteránů a jakékoliv veřejné finanční prostředky na výstavbu stadionu mají být zakázány“. Opatření poměrem 56% ku 44% prošloí a definitivně zničilo veškeré naděje na nový, moderní sportovní areál v Baltimoru.\n\nPřestože Colts mezi roky 1975–77 třikrát v řadě hráli playoff, v otázce stadionu nebylo dosaženo žádného pokroku. Irsay poprvé jednal v roce 1976 s Phoenixem a Indianapolisem o možném přestěhování Colts do jednoho z těchto měst. Ve stejném roce veřejně přiznal, že obdržel „atraktivní nabídku“ od arizonského města. V roce 1979 začal oficiálně zkoumat terén a finanční možnosti jednotlivých měst: Los Angeles, Memphisu, Tennessee a Jacksonville, v posledně jmenovaném ho uvítal padesáti tisíci aplaudujících diváků zaplněný Gator Bowl. Ten samý rok Irsay požadoval 25 milionů dolarů na rekonstrukci Memorial Stadium a dlouhodobé pronájmy pro Colts i Orioles. Baseballovému týmu se ovšem nelíbila fotbalová vylepšení a odmítl víc než rok pronájmu. Následkem toho byla žádost zamítnuta a stadion nikdy neprošel potřebným vylepšením.\n\n Pod vedením starosty Richarda Lugara a jeho následovníka Williama Hudnuta se Indianapolis snažil stát „velkým americkým městem“. V roce 1979 významní komunitní vůdci založili Indiana Sports Corporation ve snaze přilákat hlavní sporty do srdce státu Indiana. O rok později jmenoval Hudnut komisi, aby prozkoumala proveditelnost stavby nového stadionu, který by sloužil primárně pro potřeby obchodních setkání a sekundárně jako návnada pro NFL tým.\n\nRekonstrukce Hoosier Dome (později přejmenovaného na RCA Dome) začala v roce 1982. Náměstek primátora David Frick, který později vedl jednání s Colts prohlásil, že rekonstrukce RCA Dome byla klíčem ke změně image města.\nPoté, co se v únoru 1983 vztahy mezi Irsayem a baltimorskými radními podstatně zhoršily, požádal starosta Schaefer o 15 milionů dolarů na renovaci Memorial Stadium. Legislativa odložila rozhodnutí na následující jaro, kdy měla skončit Colts nájemní smlouva a navíc jen polovina této částky měla jít na konto fotbalistů, druhá měla náležet Orioles. Nakonec byla Colts nabídnuta celá částka s podmínkou, že na ni bude uvalen úrok 6,5 %, klub musí garantovat následujících šest let alespoň průměrně 43 000 prodaných vstupenek na zápas a tým odkoupí tréninkové kapacity Owings Mills za 4 miliony dolarů.\n\nDne 2. března 1983 dali vlastníci NFL povolení Irsayovi přestěhovat klub do města podle jeho uvážení. Irsay pokračoval v diskusích s několika městy hladovými po NFL (New Yorkem, Phoenixem, Indianapolisem, Birminghamem, Jacksonville a Memphisem), aby seznam zúžil na Phoenix a Indianapolis. Na prvním jednání Phoenix, v čele s realitním developerem Eddiem Lynchem, nabídl patnáctimilionovou půjčku a bezplatný pronájem Sun Devil Stadium s kapacitou 71 000 míst. Druhé setkání, těsně před Super Bowlem, prosáklo mezi novináře a Irsay ho zrušil. Mezitím ve prospěch Indianapolisu začal silně lobbovat realitní developer Robert Welch. Starosta Hudnut pak pověřil náměstka Fricka tajným jednáním s právním zástupcem Colts Michaelem Chernoffem. Irsay si poté prohlédl rekonstruovaný Hoosier Dome a byl nadšený. Situace v Baltimoru se dál zhoršovala, marylandský senát schválil zákon dávající městu výsadní právo na majetek klubu. V důsledku toho odvolala svou nabídku phoenixská skupina a Irsay zavolal starostovi Indianapolisu, aby s ním probral přestěhování klubu předtím, než nový zákon vejde v platnost. Indianapolis nabídl Colts půjčku 12,5 milionu dolarů, tréninkový komplex v ceně 4 miliony dolarů a zbrusu nový šedesátitisícový Hoosier Dome v ceně 77,5 milionu dolarů. Po podpisu smlouvy zorganizoval starosta s pomocí přítele a majitele spediční firmy Johna B. Smithe akci, při které patnáct kamionů v noci odvezlo z tréninkového centra veškeré vybavení a výstroj a ve dvě hodiny odpoledne byli Colts kompletně pryč z Baltimoru. Marylandská policie se je sice pokusila zastavit, ale každý kamion jel jinou trasou a od hranic státu Indiana je eskortovaly místní policejní jednotky.\n\nJe pochopitelné, že fanoušci Colts v Baltimoru byli zdrceni. Ve volbách téhož roku voliči rozhodli o zrušení Otázky P poměrem 62% ku 38%, nicméně Pressman zůstal finančním kontrolorem až do odchodu do důchodu v roce 1991. Město zažalovalo Colts v Senátu a Sněmovně reprezentantů, ale v březnu 1986 byly všechny žaloby týkající se přemístění zamítnuty. V roce 1995 se Art Modell, majitel Cleveland Browns, rozhodl přesunout tým do Baltimoru. Po protestech bylo jako součást dohody o ukončení všech sporů mezi Modellem a Clevelandem vyjednáno, že Modell nechá Browns jméno, barvy a historii, ale hráče si vezme s sebou, takže to technicky bude považováno za rozšíření týmu. Nový tým byl ve fanouškovském hlasování pojmenován Baltimore Ravens.\n\nColts nehráli zápas v Baltimoru až do roku 1998. V Indianapolisu se utkání proti Ravens vnímá jako běžné mezidivizní utkání. Když hrají Colts v Baltimoru, název Colts není použit, místo něj jsou označováni Indianapoliským profesionálním fotbalovým týmem a na světelné tabuli označením Indy.\n\nV roce 1984, prvním v Indianapolisu, byl generálním manažerem jmenován Jim Irsay a trenérem až do posledního utkání ročníku Frank Kush. Před startem sezóny tým obdržel 143 tisíc žádosti o sezónní vstupenky. Nicméně sezóna skončila s bilancí 4–12 a neúspěchem. Novým koučem byl jmenován Rod Dowhower, ale po dvou špatných sezónách je v prosinci 1986 nahrazen Ronem Meyerem.\n\nV roce 1987 všichni hráči v NFL vstoupili do 24 denní stávky, takže jeden týden jsou utkání zrušena a tři týdny hrály týmy s náhradními hráči. Colts díky 9–6 vyhráli divizi, ale v playoff vypadli s Cleveland Browns po porážce 10:38. Running back Colts Eric Dickerson se sice v roce 1988 stal nejlepším hráčem NFL v počtu naběhaných yardů, ale bilance 9–7 na playoff nestačila.\n\nV roce 1990 byli Chris Hinton a Andre Rison vyměněni do Atlanty Falcons za první volbu v draftu, čehož Colts využili k výběru Jeffa George, quarterbacka a rodáka z Indianapolisu. Eric Dickerson bojkotoval tréninkový kemp, odmítl fyzické testy a byl pokutován 750 tisíci dolary. Tým skončil s bilancí 7–9 na třetím místě divize a trenér Meyer byl nahrazen Rickem Venturim. V ročníku 1991 Colts vyhráli jediné utkání v jedenáctém týdnu proti Jets a byli nejhorším týmem celé soutěže.\n\n28. ledna 1992 Colts znovu angažovali trenéra Teda Marchibrodu, který předchozích pět let pracoval jako asistent trenéra u Buffala Bills, a jako generálního manažera Billa Tobina. V květnu byl Dickerson prodán Los Angeles Raiders a skončily tak jeho divoké čtyři roky u týmu. 3. května byl před nočním klubem v Cincinnati zastřelen obránce Shane Curry. I tak byla sezóna 9–7 celkem úspěšná, chybělo pouze jediné vítězství k dosažení playoff.\n\nNásledující dva roky ovšem Colts upadli znovu do průměru s bilancí 4–12 v roce 1994 a 8–8 v 1995. Během těchto let jsou draftováni nadějní mladíci Marshall Faulk a Trev Alberts, Jeff George byl vyměnen do Atlanty Falcons a na jeho místo nastoupil Jim Harbaugh. V této sezóně byla také zaznamenána historicky nejnižší návštěva v historii Colts, 47 372 diváků.\n\nPřed startem sezóny podepsal quarterback Craig Erickson z Tampy Bay Buccaneers dlouholetou smlouvu s Colts, ale po třech utkáních získal Harbaugh svou pozici zpět a stal se nejlépe přihrávajícím hráčem NFL. Bilance 9–7 stačila na playoff a Colts získali přezdívku „kardiaci“ díky čtyřem vítězstvím v závěru utkání.\n\nV prvním kole playoff překvapili San Diego Chargers a na jeho hřišti zvítězili 35:20. O týden později šokovali Kansas City Chiefs, nejlepší tým NFL po základní části, vítězstvím 10:7 a dostali se tak do prvního konferenčního finále od roku 1972, kdy ještě hráli v Baltimoru. V utkání s Pittsburgh Steelers se vedení přesouvalo z jedné strany na druhou, tři minuty před koncem zaznamenal rozhodující touchdown pro Steelers Bam Morris. Těsně před koncem Harbaugh přihrál Aaronu Baileymu do end zóny, ale ten neudržel míč a Colts prohráli 16:20.\n\n Měsíc po porážce se na Colts valily další problémy: majitel Robert Irsay utrpěl mrtvici a během rekonvalescence byla vedením klubu pověřena jeho žena Nancy a syn Jim, generální manažer klubu. Další komplikací bylo hledání nového trenéra, protože Ted Marchibroda nebyl spokojen s prodloužením stávající smlouvy o pouhý rok. Vystřídal ho Lindy Infante, který si ponechal rovněž funkci ofenzivního koordinátora. V draftu Colts wide receivera Marvina Harrisona. Colts se vezli na vítězné vlně a první čtyři zápasy vyhráli, ale zranění zdecimovala tým a nakonec se do playoff dostali s pořádnou dávkou štěstí. V prvním kole narazili opět na Steelers a opět prohráli, tentokrát jednoznačně 14:42.\n\nV přestávce mezi sezónami se Jim Irsay stal jediným vlastníkem Colts, čímž vstoupil do historie NFL jako nejmladší majitel všech dob. Pro klub pracuje již od roku 1982 a je přezdíván „nejlepším maloobchodním majitelem v NFL.“ Po smrti otce se Jim okamžitě snažil vtisknout klubu vlastní rukopis. Ostatní majitelé klubů v NFL „oceňují jeho práci majitele klubu a jednomyslným rozhodnutím přidělují Indianapolisu pořádání Super Bowlu v roce 2012, což je výjimečná čest pro město s tak chladným podnebím“. Majitel New England Patriots Robert Kraft: „Volil jsem Indianapolis kvůli Jimovi, protože ho mám rád a uznávám jeho práci.“\n\nIrsayova první sezóna jako jediného majitele nebyla úspěšná, Colts se stali nejhorším týmem NFL. Nicméně mnohé porážky jsou těsné a Colts si dokonce připsali skalp finalisty Super Bowlu, Green Bay Packers. Irsay najal Billa Poliana, který byl předtím čtyřikrát zvolen nejlepším manažerem NFL jako prezidenta a generálního manažera. Polian promptně propustil Harbaugha a Infanteho a na jeho místo angažoval Jima Moru staršího.\n\n Polian definoval strategii přebudování kádru Colts skrze drafty a hned v prvním kole přivedl z University of Tennessee quarterbacka Peytona Manninga, syna slavného Archieho Manninga.\n\nDva dny před draftem prodali Colts Marshalla Faulka St. Louis Rams za volbu v prvním kole draftu, aby si vybrali running backa Edgerrina Jamese z Miami, přestože byl k dispozici cenami ověnčený Ricky Williams. James rychle zapadl do týmu a spolu s Manningem a Marvinem Harrisonem vytvořili údernou trojici. Sezóna sice nebyla úspěšná (bilance 3-13), ale většina porážek byla těsných a nový tým rychle sbíral zkušenosti.\n\nColts absolvovali nejúspěšnější sezónu od přestěhování do Indianapolisu, a s bilancí 13 vítězství, 3 porážky zároveň vyrovnali rekord divize v počtu vítězství za sezónu. Jako vítězové AFC East měli v prvním kole playoff volno a v druhém se utkali s Tennessee Titans, ale prohráli 16:19. Manning, James a Harrison jsou poctěni Pro Bowlem, kicker Mike Vanderjagt se stal nejvíce bodujícím hráčem NFL a James také ofenzivním nováčkem roku.\n\nPo loňské úspěšné sezóně byl nový ročník hráči i fanoušky očekáván s velkým napětím. Po osmi zápasech byli Colts na 6–2, i když některá vítězství byla dosažena heroickými výkony v posledních minutách základní hrací doby. Pak přišly čtyři porážky z pěti zápasů a jedinou možností, jak se dostat do playoff, bylo vyhrát všechny tři zbývající utkání. To se podařilo a poprvé od roku 1977 dosáhli Colts deseti vítězství v sezóně ve dvou po sobě jdoucích ročnících. Manning (4 413) a James (1 709) získali tituly NFL za nejvíce naházených, respektive naběhaných yardů. V zápase o divokou kartu ovšem Colts prohráli s Miami Dolphins 17:23 a pozornost se začala stáčet k ne zrovna pevné obraně.\n\nV prvním kole draftu byl získán wide receiver Reggie Wayne. Manning naházel 4 131 yardů, Harrison zachytil 109 přihrávek, ale Colts decimoval vysoký počet turnoverů. Útok byl sice nejlepší v soutěži, na druhou stranu obrana suverénně nejhorší v počtu povolených yardů (30 z 31 týmů) nebo obdržených bodů (31 z 31). Tým rovněž trápil vysoký počet zranění. Dominic Rhodes se po zranění Jamese sice stal prvním nedraftovaným hráčem, který v sezóně naběhal víc jak 1000 yardů, ale konečný účet 6–10 nedal šanci na playoff. Protože trenér Mora nechtěl propustit koordinátora defenzívy Vica Fangia, který s ním spolupracoval od roku 1983, byli oba po skončení sezóny propuštěni.\n\n Novým koučem se stal Tony Dungy, který byl předtím vyhozen Tampou Bay Buccaneers, protože nedokázal ambiciózní tým dovést do Super Bowlu. Irsay byl tak nadšen myšlenkou na příchod Dungyho, že to byl on, kdo inicioval jednání.\n\nV draftu byl získán defensive end Dwight Freeney ze Syracuse. V souladu s Polianovu strategií se stal lídrem defenzívy a výsledky se dostavily hned vzápětí. Ještě před sezónou byli do ligy přijati Houston Texans a Colts se přesouvají z AFC East do AFC South k Tennessee Titans, Jacksonville Jaguars a právě Houston Texans. Harrison měl fantastickou sezónu a pokořil několik NFL i klubových rekordů, ale James znovu laboroval se zraněním. Freeney stanovil nováčkovský rekord deset forced fumblů za sezónu, tři z nich v utkání proti bývalému spoluhráči ze Syracuse Donovanu McNabbovi. Nicméně ne všechno šlo tak dobře, i když 10–6 stačilo na playoff, kde se Colts potkali s bývalými divizními rivaly, New York Jets. Ačkoli byli Colts mírnými favority, Jets rozdrtili soupeře 0:41 a Manning stále čekal na první vítězný zápas v playoff.\n\n Colt vyhráli divizi s poměrem 12–4 a Manning byl spolu s quarterbackem Tennessee Stevem McNairem vyhlášen nejužitečnějším hráčem NFL. V utkání o divokou kartu Colts porazili lehce Denver Broncos 41:10 a v semifinále Kansas City Chiefs na jeho hřišti 38:31. Ve finále konference AFC sice Colts prohráli s pozdějšími vítězi Super Bowlu New England Patriots 14:24, ale fanoušci považují tuto sezónu jako bod zlomu.\n\nV druhém kole draftu byl získán safety Bob Sanders. Ročník kopíroval ten předchozí: vítězství v divizi se skóre 12–4 a vypadnutí s Patriots, tentokrát v semifinále konference. Přestože v sezóně přepisovala ofenzíva jeden rekord za druhým, v klíčovém utkání playoff skórovala pouze jeden field gól a Colts prohráli 3:20. Manning obhájil cenu pro nejužitečnějšího hráčem NFL a čtyřiceti devíti přihrávkami na touchdown překonal rekord Dana Marinoa z roku 1984. Z tria Harrison-Wayne-Stokley měl každý minimálně 10 touchdownů a 1 000 naběhaných yardů. Přestože stále panovaly pochybnosti kolem obrany, Freeney vedl statistiky NFL se šestnácti sacky.\n\nDungy dovedl Colts k rekordním čtrnácti vítězstvím a třetímu diviznímu titulu v řadě, pátému v éře v Indianapolisu. Manning a Harrison překonali osmdesáti šesti touchdowny dvojici Steve Young – Jerry Rice v tandemu quarterback – receiver v utkání proti St. Louis Rams. O dva týdny později porazil poprvé v kariéře Peyton Manning New England Patriots. Výhodu domácího prostředí proti Pittsburgh Steelers v semifinále konference ovšem Colts trestuhodně zahodili. Steelers vedli po třech čtvrtinách 3:21, ale Dallas Clark touchdownem snížil a Edgerrin James pět minut před koncem spolu s dvoubodovou konverzí Reggieho Waynea dostal Colts na 18:21. Po fumblu Jeroma Bettise se míč zastavil na čtyřiceti yardech a Colts zkusili field gólem vyrovnat, ale Mike Vanderjagt se netrefil.\n\nPoté, co se stali prvním týmem v historii NFL, který vyhrál prvních devět utkání v sezóně dva roky po sobě, prohráli Colts tři ze čtyř následujících zápasů kvůli nejhorší obraně v lize proti běhům. I přesto získali čtvrtý titul v AFC South v řadě s bilancí 12 vítězství, 4 porážky. Dalším překonaným rekordem bylo 10 vítězství v sezóně pět let v řadě a Colts vstoupili do playoff ze třetího místa. V prvním kole porazili Kansas City Chiefs 23:8, ačkoliv Manning třikrát přišel o míč. Obrana pracovala výborně a Chiefs zaznamenali první down teprve v čase 3:33 před koncem třetí čtvrtiny. V dalším utkání se Colts setkali s Baltimore Ravens. Adam Vinatieri, který přišel před sezónou z New England Patriots, proměnil pět field gólů a protože domácí tímto způsobem skórovali pouze dvakrát, postoupili po výsledku 15:6 hosté. Colts se potřetí během čtyř sezón dostalií do konferenčního finále a tam na své stadionu RCA Dome narazili na své rivaly, Patriots. Domácí v průběhu první půle prohrávali již 3:21, ale ve třetí čtvrtině snižili na 21:28, aby minutu před koncem nováček Joseph Addai po tříyardovém běhu zaznamenal vítězný touchdown. Colts zvítězili 38:34 a mohli se těšit na první Super Bowl od přestěhování do Indianapolisu.\n\n 4. února 2007 porazili Colts na Dolphin Stadium Chicago Bears 29:17. Poprvé v historii Super Bowlu pršelo celé utkání, což spolu s přírodní trávou přispělo k šesti turnoverům v první půli. Bears se rychle dostali do vedení 6:14, ale Colts ve druhé a třetí čtvrtině vedeni skvělým Manningem otočili na 22:14. Dvanáct minut před koncem chytil Kelvin Hayden přihrávku Rexe Grossmana, interception runem zaznamenal touchdown a Colts zvítězili. Manning byl vyhlášen nejužitečnějším hráčem Super Bowlu za 247 yardů a 25 kompletních přihrávek z 38. Indianapolis se stal prvním týmem hrajícím doma v uzavřeném stadionu, který zvítězil na nezastřešeném hřišti, prvním týmem vítězícím v dešti a prvním, který zvítězil s nejhorší obranou proti běhům v základní části. Tony Dungy se stal teprve třetím mužem (spolu s Tomem Floresem a Mikem Ditkou), který získal Super Bowl jako hráč i trenér a také prvním vítězným hlavním trenérem černé pleti. Colts jsou dosud jediným držitelem Super Bowlu z divize AFC South.\n\nZákladní část sezóny 2007 Colts ukončili s 13–3, ustavili nový klubový rekord pěti divizních titulů v řadě, stali se prvním týmem NFL s dvanácti vítězstvími v sezóně v pěti po sobě jdoucích ročnících a jedním ze čtyř týmů, který tři roky za sebou zvítězili v prvních pěti utkáních. Manning překonal Unitasův rekord (287) v počtu přihrávek na touchdown, Dungy zase počet vítězství Dona Shuly a Teda Marchibrody (oba 73). V divizním playoff Colts prohráli se San Diego Chargers 24:28.\n\nColts zahájili sezónu na novém Lucas Oil Stadium, ale nová aréna jim štěstí nepřinesla, zvítězili teprve ve třetím zápase proti Baltimore Ravens. Teprve pak se Colts rozjeli a osmi vyhranými zápasy z posledních osmi dosahují šesté sezóny v řadě se dvanácti a více vítězstvími. V AFC South je ovšem s bilancí 13–3 přeskočili Tennessee Titans a Colts museli do utkání o divokou kartu, ve kterém znovu podlehli Chargers 17:23 po prodloužení. Manning potřetí získal cenu pro nejužitečnějšího hráče NFL.\n\n12. ledna 2009 ukončil kariéru hlavní trenér Tony Dungy a jeho nástupcem se stal Jim Caldwell. Pod novým trenérem vyhráli Colts prvních 14 utkání v řadě a 13. prosince po zdolání Denver Broncos stanovili nový rekord v počtu vyhraných utkání v řadě v běžné sezóně na dvaadvacet. Colts utrpěli první porážku proti New York Jets, když Caldwell kontroverzním rozhodnutím poslal na hřiště náhradníky, místo aby se pokusil dosáhnout perfektní sezóny (16–0). Díky bilanci 14–2 měli Colts v prvním kole playoff volno, aby poté na domácím hřišti porazili Baltimore Ravens 20:3. 24. ledna zdolali ve finále konference Jets 30:17 a zajistili si účast v Super Bowlu.\n\n7. února 2010 se v Super Bowlu XLIV na Sun Life Stadium v Miami Colts střetli s New Orleans Saints. Všechny čtyři Super Bowly, ve kterých Colts hráli, se konaly v Miami (první dva na Miami Orange Bowl). Indianapolis se dostal do vedení 10:0, ale Saints skóre otočili a oba týmy se přetahovaly o vítězství. Tři minuty před koncem zachytil Tracy Porter přihrávku Manninga na Reggieho Wayna a touchdownem upravil na konečných 17:29.\n\nColts začali dobře a po sedmém hracím týdnu se usadili na čele divize s bilancí 5–2. Poté však přišla série zranění důležitých hráčů a z následujících pěti zápasů vítězství pouze v jediném, takže pozici lídra divize přepouští Jacksonville Jaguars. V tuto chvíli jedinou možností, jak se podívat do playoff, je vyhrát všechna čtyři zbývající utkání. S přispěním uzdravených opor, výborných výkonů Jacoba Tammeho a tradičně skvělého Peytona Manninga se to podařilo. V prvním kole playoff ale dostali těžkého soupeře, New York Jets s bilancí 11–5. Po opatrném úvodu se do vedení dostali Colts, ale jejich obrana, stejně jako v základní části, nebyla schopna zastavit běhovou hru Jets a necelou minutu před koncem proměnil rozhodující field gól z 32 yardů Nick Folk. Colts prohráli 16:17 a smůlovatá sezóna pro ně skončila. I když to v tuto chvíli nevěděl, je to také poslední zápas Peytona Manninga v dresu Colts.\n\nManning se v přestávce mezi sezónami podrobil dvěma operacím krku a zmeškal celou přípravu, ale na základní část měl být fit. Těsně před začátkem nové sezóny se ovšem znovu zranil a s výhledem na půlroční pauzu byl pro něj ročník 2011 ztracený. Klub narychlo angažoval veterána Kerryho Collinse, nicméně ten nevyhrál ani jedno z prvních tří utkání a následně se zranil. Šanci dostali náhradní quarterbaci Curtis Painter a Dan Orlovsky, jenže vítězství stále nepřicházelo a za stavu 0–13 hrozila blamáž v podobě \"negativní perfektní sezóny\". Orlovsky nakonec dovedl Colts ke dvěma výhrám a upravil na konečných 2–14.\n\nColts byli v sezóně 2011 nejhorším týmem celé NFL a tak měli v Draftu NFL 2012 právo první volby. Majitel Jim Irsay nebyl přesvědčený o stoprocentním zdraví Peytona Manninga a nevyplatil mu dohodnutý bonus, takže legendární quarterback byl volný a následně odcešel k Denver Broncos. Radikální změny v kádru pokračovaly, následně odchází opory Gary Brackett, Joseph Addai, Dallas Clark, Jeff Saturday nebo Pierre Garcon. Jako jednička draftu přišel nový a velmi nadějný quarterback ze Stanfordovy univerzity Andrew Luck a jeho spoluhráč, tight end Coby Fleener. Odešel také generální manažer Bill Polian a hlavní trenér Jim Caldwell, kteří byli silně spojování s Manningem. Novým hlavním trenérem se stal bývalý defenzivní koordinátor Baltimore Ravens Chuck Pagano a Colts přešli v obraně na systém 3–4. V prvních zápasech se nově složenému týmu nijak zvlášť nedařilo a po domácí prohře s Jacksonville Jaguars 17–22 se s bilancí 1–2 dostali na poslední místo ve své divizi. V té době trenér Chuck Pagano oznámil, že trpí akutní leukémií a post hlavního trenéra dočasně přebral ofenzivní koordinátor Bruce Arians. Zlom v sezóně přišel hned v následujícím utkání proti Green Bay Packers, ve kterém Colts otočili nepříznivý poločasový stav 3:21 na vítězství 30:26 a do konce základní části zvítězili v devíti z dvanácti zápasů. Za zmínku stojí především vítězství 35:33 na hřišti Detroit Lions, kdy Andrew Luck svými přihrávkami na 2 touchdowny otočil skóre v poslední pětiminutovce. S bilancí 11–5 skončil Indianapolis na druhém místě ve své divizi za suverénními Texans a v prvním kole playoff tak musel cestovat do Baltimoru. Zde poměrně jasně prohrál s budoucími šampiony Super Bowlu 9:24 hlavně proto, že Colts nedokázali skórovat ani jeden touchdown. Chuck Pagano se uzdravil a i proto je sezóna 2012 hodnocena jako velmi úspěšná.\n\nColts zopakovali bilanci z předcházející sezóny (11–5) a to i přesto, že měli podstatně těžší los a také mnoho zraněných klíčových hráčů. Z prvních osmi zápasů prohráli pouze dva a porazili tak silné týmy, jako Denver Broncos, Seattle Seahawks nebo San Francisco 49ers (tři ze čtyř finalistů konferencí). Jenže střed sezóny především kvůli zraněním nevyšel a po porážce 28:42 od Bengals se Colts ocitli na hraně postupu. Díky zlepšené hře obrany a objevu wide receivera T. Y. Hiltona se třemi jasnými vítězstvími (nad Texans, Chiefs a Jaguars) Indianapolis posunul do playoff.\n\nZde je čekali opět Chiefs a toto utkání vešlo do historie. Obrana Colts v prvním poločase totálně selhala, když Alex Smith přihrál na 4 touchdowny a Chiefs se na začátku třetí čtvrtiny dostali do pohodlného vedení 10:38. Jenže v tu chvíli předvedl své schopnosti Andrew Luck a čtyřmi přihrávkami na touchdown spolu se zlepšeným výkonem obrany dovedl domácí k vítězství 45:44, když rozhodující přihrávku pět minut před koncem zachytil a v touchdown ji proměňuje T. Y. Hilton. Jedná se o druhý největší comeback v playoff v historii NFL. V Divisional Playoff Game čekali Colts Patiots. Až do poslední čtvrtiny byl zápas poměrně vyrovnaný, ale pak zabrala defenzíva Patriots a protože obrana Colts nedokázala v průběhu celého utkání zastavit běhovou hru soupeře, skončil zápas jednoznačně 22:43 v prospěch Patriots.\n\nTřetí sezónu za sebou dosáhli Colts na bilanci 11–5 v základní části a podruhé na divizní titul, nicméně vysoké porážky od Steelers, Patriots a Cowboys tlumily nadšení před play-off. Na vině byl zejména slabý Pash rush, když Robert Mathis nejprve dostal stop na 4 zápasy a následně se zranil do konce sezóny. Tým táhl zejména velmi produktivní pasový útok, který byl nejlepší v lize v počtu naházených yardů na jeden zápas (305,9), Andrew Luck přihrál na nejvíc touchdown ze všech Quarterbacků (40) a Colts se stali prvním týmem od sloučení AFL a NFL v roce 1970, který naházel v devíti a více utkáních za sebou 300 nebo více yardů. V prvním kole play-off Colts zdolali Bengals 26:10 zásluhou zlepšeného výkonu v druhé půli, kterou získali v poměru 13:0. V Divisional Round se jim moc šancí proti prvním nasazeným Broncos nedávalo, jenže Offensive line udržela na uzdě skvělé Linebackery Vona Millera a DeMarcuse Warea. A i když se Andrew Luck dopustil 2 interceptionů, rovněž přihrál na dva touchdowny a rozhodující měrou přispěl k překvapivému vítězství 24:13. Stejně jako v sezóně 2013 i tentokrát Colts ztroskotali na New England Patriots, tentokrát jednoznačně 7:45. Indianapolisu se především v prvním poločase podařilo eliminovat největší hrozbu soupeře, Tight enda Roba Gronkowskiho, jenže druhou půli prohráli 0:28 a zejména Running back LeGarrette Blount se 128 naběhanými yardy a třemi touchdowny nebyl k zastavení.\n\nPrůběh sezóny výrazně ovlivnila zranění Andrewa Lucka, který si postupně poranil rameno, natrhl ledvinu a částečně natrhl břišní sval. Jako dobrá náhrada se ukázal zkušený Quarterback Matt Hasselbeck, ale ani on nedokázal dostat Colts do play-off. Klíčové utkání v 15. týdnu vyhráli Houston Texans 10:16 a právě oni se dostali do play-off. Velkým zklamáním byly výkony drahých posil, z nichž se částečně prosadili pouze Trent Cole a Frank Gore. Spor mezi generálním manažerem Ryanem Grigsonem a hlavním trenérem Chuckem Paganem o vymezení kompetencí vyřešil majitel klubu Jim Irsay ve prospěch Pagana. Ještě během sezóny tak v 8. týdnu Colts propustili koordinátora ofenzívy Pepa Hamiltona, na jehož pozici byl dosazen Rob Chudzinski, bývalý hlavní trenér Cleveland Browns. Po skončení ročníku byl rovněž propustěn koordinátor defenzívy Greg Manusky a jeho místo zaujal Ted Monachino, jehož si pro tuto funkci vybral Pagano.\n\n Po čtyřiadvaceti letech hraní v RCA Dome se na podzim 2008 Colts přestěhovali do nového domova. V prosinci 2004 se město Indianapolis a Jim Irsay domluvili na výstavbě nového stadionu v ceně jedné miliardy dolarů (včetně ceny za vylepšení Indianapolis Convention Center). Za částku 122 milionů dolarů je na dalších 20 let aréna pojmenována podle firmy Lucas Oil.\nObjekt zaujímá plochu 167 tisíc metrů čtverečních. Je to sedmipodlažní stadión se 63 000 místy pro fotbal, ale může být přestavěn na 70 000 pro NCAA basketbal nebo hudební koncert. Povrch je tvořen FieldTurfem a nachází se 7,6 metru pod úrovní okolního terénu. Vybavení: 13 eskalátorů, 11 výtahů pro návštěvníky, 800 toalet a dvě obří HD obrazovky o rozměrech 30×16 metrů. Dominantním prvkem stavby je otevíratelná skleněná stěna v průčelí. Kromě amerického fotbalu bude hostit mužský i ženský basketbalový turnaj NCAA nebo třeba mistrovství světa pochodových kapel mezi léty 2009 až 2018.\n\nLogo a uniformy se nezměnily od debutu v roce 1953. Helma je bílá s modrým pruhem a modrou podkovou na boku. Modré dresy mají na ramenou dva bílé pruhy, bílé dresy modré pruhy. Kalhoty jsou bílé s modrým pruhem po straně.\n\nMezi roky 1982–1986 nosili Colts šedé kalhoty a bílé dresy. Kalhoty obsahovaly na straně nahoře modrou podkovu s hráčovým číslem uvnitř. Po toto období a ještě v roce 1987 používali také kombinaci bílý dres − bílé kalhoty.\n\nColts poprvé oblékli kombinaci modré kalhoty s bílým dresem během prvních tří zápasů v roce 1995, ale pak se vrátili k bílým kalhotám. Tým udělal drobné změny v roce 2004, kdy nahradil modré dráty přilby šedými, ztmavil královskou modru na dresech na „speed blue“ a přidal dva horizontální pruhy na ponožky (v roce 2006 opět mizí). V roce 2010 Colts představili upravenou třetí sadu, která se liší pouze jiným umístěním pruhů a modrými helmami namísto bílých.\n\nBěhem působení v Baltimoru vznikla Baltimore Colts' Marching Band. Tato oficiální pochodová kapela Colts byla založena 7. září 1947 a od té doby nepřetržitě podporuje americký fotbal v Baltimore, byť již třetí existující tým. Po odchodu Colts do Indianapolisu byla opuštěna a s týmem se nepřesunula. Od té doby nemají Indianapolis Colts žádnou pochodovou kapelu.\n\nOficiálním maskotem Colts je Blue. Tento antropomorfní modrý kůň obléká bílý dres Colts s modrou podkovou vpředu. Poprvé byl představen 17. září 2006 v domácím utkání proti Houston Texans, které Indianapolis vyhrál 43:24.\n\nKlub také má oficiální roztleskávačky. Družstvo má 26 členek a vzniklo v roce 1954 jako první v NFL. Jejich úbor se skládá z bílých bot, bílé minisukně, krátké bílé vesty a modré podprsenky. Výrazně na sebe upozornily, když si některé členky v roce 2012 na podporu leukémií trpícího trenéra Colts Chucka Pagana oholily hlavy.\n\nMezi léty 1953–66 hráli Colts v NFL Western Conference, ale neměli žádného rivala, protože většina jejich soupeřů se nacházela daleko na západě v oblasti velkých jezer (Green Bay Packers, Detroit Lions, Chicago Bears apod.). Nejblíže Baltimoru hráli Washington Redskins, ale ti nebyli ve stejné divizi a navíc v té době nebyli dobří.\n\nRivalita mezi Indianapolis Colts a New England Patriots byla poháněna srovnáváními mezi Peytonem Manningem a Tomem Bradym a jejich organizační bravurou. Ze začátku se chopili taktovky Patriots a vyhráli šest utkání v řadě, včetně finále konference 2003 a semifinále 2004. Colts vítězí ve třech dalších utkáních, včetně konferenčního finále 2006 na cestě za Super Bowlem XLI. Ironií osudu je, že oba týmy od roku 1970 do roku 2001 hráli ve stejné konferenci, ale rivalita vypukla až po přesunutí Colts do AFC South.\n\nV letech 1958 a 1959 vyhrál Baltimore dvakrát finále NFL a pokaždé v něm porazil New Yorku Giants, ačkoli s ním v průběhu základní části sezóny 1958 prohráli a ve finále se mu mnoho šancí nedávalo. Rivalita postupem času vyprchala, Giants si na začátku šedesátých let špičkovou výkonnost udrželi, Colts nikoliv. Po sloučení AFL a NFL byly oba týmy zařazeny do jiných divizí.\n\nPo sloučení AFL a NFL se baltimorští v roce 1970 dostali do AFC k novým týmům: New York Jets, Miami Dolphins, Buffalo Bills a Boston Patriots. Pod vedením quarterbacka Earla Morralla se Colts stali prvními vítězi AFC East o jedno vítězství právě před Miami Dolphins a získali první Super Bowl. O rok později si to oba kluby znovu rozdaly o prvenství, ale tentokrát Dolphins s 10–1–3 předčili Colts s 10–4. Navíc se potkávají ve finále konference a Dolphins vítězí 0:21. V letech 1975 a 1977 zaznamenají oba týmy stejnou bilanci 10–4, ale pokaždé postupují Colts, jednou díky vzájemným zápasům a podruhé lepší konferenční bilancí. V následujících letech rivalita utichá kvůli špatným výsledkům Colts. Posledním významným utkáním byl zápas o divokou kartu v roce 2000, které po prodloužení získávají Dolphins. Dva roky poté byli Colts přesunuti do AFC South a rivalita definitivně končí.\n\nKruh cti Indianapolis Colts byl založen 23. září 1996 a má třináct členů:\nHráči draftovaní v prvním kole za posledních deset sezón:\n\n"}
{"id": "179209", "url": "https://cs.wikipedia.org/wiki?curid=179209", "title": "Chicago Bears", "text": "Chicago Bears\n\nChicago Bears je profesionální klub amerického fotbalu, který sídlí v Chicagu ve státě Illinois. V současné době je členem North Division (Severní divize) National Football Conference (NFC, Národní fotbalové konference) National Football League (NFL, Národní fotbalové ligy). Klub je právně registrován jako Chicago Bears Football Club, Incorporated.\n\nBears doposud získali devět titulů NFL, osm před sloučením AFL s NFL a jeden Super Bowl v roce 1985. Také mají ze všech týmů NFL nejvíce (27) hráčů v Síni slávy profesionálního fotbalu a vyřazených čísel (13). Bears rovněž drží rekord v počtu odehraných sezon a celkového počtu vítězných zápasů z celé NFL, když 18. listopadu 2010 zaznamenali vítězství číslo 700.\n\nKlub byl založen ve městě Decatur (stát Illinois) v roce 1919 a poté se v roce 1921 přestěhoval do Chicaga. Spolu s Arizonou Cardinals (pochází také z Chicaga) to je jeden ze dvou zbývajících klubů, které jsou členy NFL od jejího založení. Tým hrál domácí zápasy na stadionu Wrigley Field na severu Chicaga až do roku 1970, od té doby s výjimkou roku 2002 hraje na Soldier Field. Stadion leží na břehu Michiganského jezera a mezi roky 2001-03 prošel rekonstrukcí, ale zachoval si svůj původní vzhled. Tým pojí dlouhotrvající rivalita s Green Bay Packers; doposud bylo sehráno 182 zápasů, Bears v současné době drží vedení s bilancí 92-84-6. V play-off se tyto dva týmy setkaly dvakrát, Bears vyhráli v roce 1941, Packers v roce 2011.\n\nNejvětší úspěchy zaznamenal klub v meziválečném a válečném období, ve kterém získal sedm z osmi titulů Šampióna NFL. Osmý přidal v roce 1963 a jediné vítězství v Super Bowlu v roce 1985 po vítězství nad New England Patriots 46:10, kromě toho neuspěl ve finále v letech 1956 (s New York Giants) a 2006 (s Indianapolis Colts).\n\nBears mají v Síni slávy profesionálního fotbalu 27 členů, nejvíc ze všech týmů NFL.\n\n\n\nHráči draftovaní v prvním kole za posledních deset sezón:\n\n"}
{"id": "179210", "url": "https://cs.wikipedia.org/wiki?curid=179210", "title": "Steven Soderbergh", "text": "Steven Soderbergh\n\nSteven Andrew Soderbergh (* 14. ledna 1963 Atlanta, Georgia) je americký režisér, kameraman, scenárista, střihač, producent a (hlavně ve svých filmech) také občasný herec. \n\nJeho nejznámějšími filmy jsou trilogie \"Dannyho parťáci\" a \"Erin Brockovich\". Roku 2000 získal Oscara za nejlepší režii za snímek \"Traffic- nadvláda gangů\". Jeho nezávislé drama \"Sex, lži a video\" (1989) získalo Zlatou palmu na filmovém festivalu v Cannes a stalo se celosvětovým komerčním hitem. Sám Soderbergh jako druhý nejmladší člověk v historii získal Zlatou palmu.\n\nRežíroval také menší, méně konvenční díla, jako je tajemný thriller \"Kafka\" (1991), který se natáčel v Praze, experimentální komediální film \"Schizopolis\" (1996), který má nelineární příběh, dramatický film \"Dívka na přání\" (2009) o luxusní call girl, experiment \"Bublina\" (2005), natočený bez scénáře a s amatérskými neherci či experimentální retrospektivný mysteriozní krimithriller \"Angličan\" (1999) o otci, mstící smrt své jediné dcery.\n\nSoderbergh také režíroval, nasnímal na kameru a sestříhal všechny epizody televizního seriálu \"\". Kromě toho produkoval řadu filmů a televizních pořadů.\n\nJeho častými spolupracovníky jsou hudební skladatelé Cliff Martinez (9 filmů a 2 seriály), David Holmes (6 filmů) a Thomas Newman (5 filmy) a herci George Clooney (6 filmů), Matt Damon (8 filmů) a v poslední době také Channing Tatum (4 filmy).\n\nSoderbergh se narodil 14. ledna 1963 v Atlantě v Georgii Mary Ann a Peter Andrew Soderberghovi, který byl univerzitním správcem. Jeho rodina pochází ze Švédska a Irska .\n\nV sedmi letech se společně s rodinou přestěhoval kvůli práci otce do Louisiany. V patnácti letech se zapojil do studentské filmařské společnosti, kde natáčel krátké filmy. Po absolvování střední školy odešel do Hollywoodu a pracoval jako střihač. Kvůli minimu pracovních příležitostí se vrátil zpět domů a začal psát vlastní scénáře. První uznání za větší projekt získal za dokument (\"\") o rockové skupině Yes z roku 1986. Byl nominován na cenu Grammy v kategorii dlouhometrážní hudební video.\n\nByl dvakrát ženatý: poprvé se oženil s Betsy Brantleyovou v roce 1989 (rozešli se roku 1994), jeho druhá manželka je Jules Asner, s kterou se oženil v roce 2003. S prvního manželství má dceru (narodila se roku 1990), své druhé dítě zplodil s Australankou Frances Lawrence Andersonovou. Také má bratra jménem Charley.\n\nV současnosti žije v New Yorku.\n\nSám Soderbergh má svou vlastní webovou stránku s názvem extension765.com, kde se dělí na svém blogu (Soderblog) o různé zajímavosti z natáčení.\n\nPo úspěchu svého prvního projektu \"\" natočil roku 1987 krátký snímek \"Winston,\" který dva roky na to přepracoval na svůj celovečerní debut, festivalový hit \"Sex, lži a video\", za který jako druhý nejmladší člověk v historii získal Zlatou palmu v Cannes a také byl nominovám na Oscara za nejlepší scénář. Ve filmu si zahráli např. Andie Macdowall a James Spader a byl to první film, na kterém spolupracoval s Cliffem Martinezem, jenž byl takřka jeho dvorní skladatel dalších 13 let. \n\nZajímavostí je, že Soderbergh napsal scénář za pouhých osm dní.\n\nPrvním filmem, který v devadesátých letech natočil byl \"Kafka\" (1991) s Jeremy Ironsem v hlavní roli. Film pozoruhodně mixoval skutečný život Franze Kafky s fikcí. Snímek se natáčel celý v Praze a byl to velký propadák. Zajímavostí je, že k filmu napsal scénář Lem Dobbs, s kterým Soderbergh spolupracoval ještě na filmech \"Angličan\" a \"Zkrat\". \n\nDalším projektem byl kriticky velmi dobře přijatý \"King of the Hill\" z roku 1993 s Adrienem Brodym o chlapci, který se snaží zachránit svojí rodinu před rozpadem. Snímek ovšem opět propadl.\n\nSnahou dostat se opět na vrchol měl být thriller \"Skryté zlo\" (1995), ke kterému si Soderbergh napsal scénář. Film z nějakého důvodu naprosto propadl (z 6 milionového rozpočtu vydělal pouze 0.5 milionu) a kritiky byl označen za špatný. Ze Soderbergovou kariérou to začalo vypadat špatně.\n\nRoku 1996 natočil Soderbergh své dva nejzapadlejší a nejméně známé snímky \"Schizopolis\", ve kterém si zahrál,napsal ho, zrežíroval a ještě natočil na kameru a \"Gray's anatomy\" s hercem Spaldingem Grayem, o kterém v roce 2010 natočil dokument \"And Everything Is Going Fine.\"\n\nV roce 1998 se mu podařilo vrátit romantickou krimikomedií \"Zakázané ovoce\" (což byl první film, na kterém nespolupracoval s Cliffem Martinezem) s Georgem Clooneym, Jennifer Lopez, Samuel L. Jacksonem a Michaelem Keatonem. Snímek o bankovním lupiči, který se zamiluje do policistky (a naopak) byl úspěšný a díky tomu sehnal Soderbergh peníze na svůj nejexperimentálnější film.\n\nTím snímkem byl \"Angličan,\" natočený v roce 1999, experimentální retrospektivní mysteriozní krimi thriller, se kterým si Soderbergh opravdu vyhrál. Soderbergh si zde pohrál s časovou poslupností scén, s hudbou, střihem a zvukovými ruchy, což s filmu dělá jeho nejosobitější a nejstylovější dílo (Soderbergh použil jako flashbacky záběry z filmu \"Poor Crow\" Kena Loache, ve kterém si také zahrál Terence Stamp (dokonce měla jeho postava stejné jméno)). Snímek měl opravdu všechno: skvělého režiséra, pohodový děj (otec se po devíti letech ve vězení vydává do Los Angelas, aby pomstil smrt své dcery), skvělé herce (Terrence Stampa, Petera Fondu, Luise Guzmána a další), geniální hudbu Cliffa Martineze a nádherné prostředí (Big Sur). Přesto však propadl. Ale to už Soderbergha netrápilo, protože za rok ho čekaly snímky, které změnily jeho kariéru.\n\nRok 2000 byl pro Soderbergha opravdu úspěšný. Nejprve natočil snímek \"Erin Brockovich\" s Julii Roberts o ženě, která bojuje proti společnosti, která zamořuje zemi v jedno městečku, a poté \"Traffic- nadvláda gangů\" o boji proti drogám s Michael Douglasem, Catherine Zeta- Jones, Beniciem Del Torem, Dennisem Quidem, Joshem Brolinem, Albertem Finneyem a Salmou Hayek. S oběma si Soderbergh vyhrál a za oba byl nominovaný na Oscara, z nichž za druhý jmenovaný ho skutečně získal.\n\nRoku 2001 následoval film \"Dannyho parťáci\", v němž si zahrálo mnoho hvězd, např. George Clooney, Matt Damon, Brad Pitt, Julie Roberts a další. Po tomto snímku však následovalo slabší období.\n\nV roce 2002 natočil hned dva filmy. První byl sci-fi \"Solaris\" s Georgem Clooneym podle stejnojmenné knihy Stanislawa Lema a druhý byl film \"Hollywood, Hollywood\" s Davidem Duchovnym. Ani jeden však nebyl příliš úspěšný. Právě na filmu \"Solaris\" se přetrhla spolupráce mezi Soderbergem a Martinezem\".\" Trvalo dlouhých devět let, než se oba sešli u dalšího projektu.\n\nDalším snímkem bylo \"pokračování Dannyho parťáků\" v roce 2004. Snímek však nebyl příliš dobře hodnocen a nevydělal tolik peněz co první díl (navzdory ještě hvězdnějšími obsazení). Téhož roku ještě Soderbergh přispěl do povídkového díla \"Eros\" (do tohoto díla přispěli ještě Wong Kar-Wai a Michelangelo Antonioni).\n\nRoku 2005 natočil nevýrazný experimentální (natáčelo se bez scénáře a s amatérskými herci) snímek \"Bublina\"\".\"\n\nNásledujícího roku šel do kin film \"Berlínské spiknutí\" s Georgem Clooneym a Catte Blanchet, který měl vysoké ambice. Ovšem to byl právě jeho problém. Film propadl jak kriticky tak finančně a kromě nominace na Oscara za nejlepší hudbu (pro Thomase Newmana) nebyl na žádné jiné ocenění nominován. Se Soderbergem to zase začalo vypadat špatně.\n\nÚspěšné bylo až pokračování \"Dannyho parťáci 3\" z roku 2007. Snímek sice nebyl kritiky ani diváky hodnocen tak dobře jako první díl, ale byl hodnocen výš než díl druhý a také víc vydělal.\n\nNásledující rok natočil Soderbergh povedený dvoudílný cyklus o Che Guevarovi \"Che Guevara\" a \"\" s Beniciem Del Torem. Snímek měl velký úspěch na Kubě, ale v dalších zemích již takový úspěch nezopakoval.\n\nPoté následovalo další slabší období. \n\nRoku 2009 natočil Soderbergh dva nepřílíš povedené snímky \"Informátor!\" s Mattem Damonem a \"Dívka na přání\" s pornoherečkou Sashou Greyovou. Právě druhý s těchto snímků je považován za Soderberghův nejhorší a oba dva propadli (jak finančně, tak kriticky).\n\nPro Soderbergha byl vstup do nového desetiletí celkem úspěšný. \n\nRoku 2011 natočil dva snímky. Prvním byl nepříliš povedený thriller \"Zkrat\" s Michaelem Douglasem, Michaelem Fassbenderem, Ewanem Mcgregorem, Billem Paxtonem a Channingem Tatumem a druhým dobře přijatý film \"Nákaza\" s Judem Lawem, Kate Winslet, Mattem Damonem, Marion Cotillard, Laurencem Fishburnem a Gwyneth Paltrow. Soderbergh tento film věnoval své kočce.Na \"Nákaze\" to bylo po dlouhé době poprvé, co spolupracoval s Cliffem Martinezem (později spolu ještě spolupracovali na seriálu \"\"). \n\nV roce 2012 následoval úspěšný, ale nepříliš povedený film \"Bez kalhot\" o pánských striptérech v hlavní roli s Matthew McConaughheyem a opět s Channingem Tatumem podle jeho vlastních zkušeností, když se jako striptér živil.\n\nOvšem opravdu se Soderbergh vrátil až roku 2013 geniálním thrillerem s hvězdnými herci \"Vedlejší účinky\" a televizním \"Liberace!\" s Michaelem Douglasem a Mattem Damonem o slavném pianistovi Liberacim a jeho milenci. Ačkoli byl film v Evropě promítán v kinech, v Americe běžel pouze na televizní stanici HBO.\n\nSteven Soderberbergh netočí pouze filmy, ale točí i seriály. První zkušenosti s nimi získal v roce 1993, kdy natočil dva díly seriálu \"Padlí Andělé.\" Dále režíroval seriály \"K Street\" (2003) a \"\" (2014) a podílel se na seriálu \"Unscripted\" (2005)\".\" \n\nTaké vytvořil dva dokumenty. Prvním byl \",\" který natočil v roce 1986. Druhým byl v roce 2010 \"And Everything Is Going Fine\" o americkém herci Spaldingu Grayovi.\n\nV roce 2017 natočil Soderbergh krimikomedii \"Loganovi parťáci\" s Danielem Craigem a Chaningem Tatumem. Následujícího roku se chopil režie seriálu \"Mozaika\" s Sharon Stone. Současně se seriálem byla též spuštěna mobilní aplikace, ve které si diváci mohli sestavit seriál podle sebe. \n\nJedním z jeho posledních zářezů na režisérské stoličce je horor \"Nepříčetná\" (2018), který celý natočil na svůj mobilní telefon.\n\nSoderbergh poté prohlásil, že je z kvalitou záznamu a zvukem natolik spokojený, že již nebude používat klasickou filmovou kameru.\n\nRoku 2019 natočil dva snímky: sportovní drama \"High Flying Bird\" a zatím ještě nedistribuovaný film \"The Laundromat\".\n\nSoderbergh téměř natočil adaptaci knihy \"Moneyball\", kde měli hrát Brad Pitt a Demetri Martin . Neshody mezi firmou Sony a Soderberghem o scénáři však vedly k vyhození Soderbergha z projektu jen několik dní před začátkem natáčení v červnu 2009. Film byl nakonec natočen režisérem Bennettem Millerem a byl nominován na Oscara za nejlepší film .\n\nSoderbergh též plánoval na počátku roku 2012 natočit film \"Krycí jméno U.N.C.L.E\" . Na postu režiséra ho však nakonec nahradil Guy Ritchie. Výsledný film měl premiéru v roce 2015 se smíšenými recenzemi a neuspokojivými tržbami.\n\nSoderbergh chvíli pracoval se scenáristou Scottem Z. Burnsem na biografii kontroverzní režisérky nacistické éry Leni Riefenstahl, ale nakonec on a Burns tento scénář nezrealizovali, protože prý byl příliš nekomerční a místo toho natočili snímek \"Nákaza.\"\n\nSoderbergh není pouze režisér: zde jsou profese, které někdy vykonával:\n\nPoprvé dělal kameramana v roce 1996, u svého filmu \"Schizopolis.\" Tuto práci však pravidelně začal vykonávat až od roku 2000. Od té doby (s výjimkou snímku \"Erin Brockovich\") si všechny své filmy nasnímal na kameru. Kameramana však nedělá jen u svých snímků, např. v roce 2015 nasnímal pokračování svého vlastní filmu \"Bez kalhot\", \"Bez kalhot XXL\".\n\nSoderbergh si napsal scénář hned k několika svým filmům. Prvním byl \"Winston,\" dalšími byly \"Sex, lži a video\", \"King of the Hill\", \"Skryté zlo\", \"Schizopolis\", \"Solaris\" a jeho povídka v povídkovém filmu \"Eros\". Spolu s Edem Solomonem napsal seriál \"Mozaika (2018)\".\n\nTaké byl spoluscenárista u dvou filmů jiných režisérů: \"Hlídač mrtvých\" (1997) a \"Mistr zločinu\" (2004).\n\nStřihačství se věnuje pravidelně hlavně u svých snímku (s výjimkou už zmiňovaného filmu \"Bez kalhot XXL\", který točil jiný režisér) . Zde je seznam:\nObjevil se v několika dokumentech a (především svých) filmech, např. \"Schizopolis\", \"Dannyho parťáci\", \"Hollywood, Hollywood\" a \"Nákaza\". Jediným filmem, kde si zahrál, ale nerežíroval ho je \"Sním či Bdím?\"\n\nSoderbergh produkoval několik filmů (žádný není jeho). Zde je jejich seznam:\n\n1996 - \"Cesta do města\"\n\n1998 - \"Městečko Pleasantville\"\n\n2002 - \"Bombakšeft\"\n\n2004 - \"Mistr zločinu\"\n\n2005 - \"Svěrací kazajka\"\n\n2009 - \"Muž v pokušení\"\n\n2018 - \"Debbie a její parťačky\"\n\nPokud hledáte spravedlivé, jste z jiného vesmíru.\n\nFilmy jsou jako sex. Pokud potěším někoho jiného, jsem spokojen.\n\n\n\n\n"}
{"id": "179217", "url": "https://cs.wikipedia.org/wiki?curid=179217", "title": "Willy Puchner", "text": "Willy Puchner\n\nWilly Puchner (* 15. března 1952 v rakouském Mistelbachu) je rakouský fotograf, umělec, grafik a výtvarník.\n\nWilly Puchner vyrůstal v dolních Rakousech v Mistelbach an der Zaya.\nV letech 1967 až 1974 navštěvoval Vyšší fotografickou školu ve Vídni, obor fotografie. Potom na této škole dva roky vyučoval. Od roku 1978 působil jako fotograf, grafik, umělec a autor na volné noze. Od roku 1983 do 1988 studoval filozofii publicistiku, dějiny a sociologii. V roce 1988 ukončil studium diplomovou prací ze sociální filozofie nazvanou „O soukromé fotografii“.\n\nOd roku 1989 pravidelně spolupracuje s „Wiener Zeitung“. Známým se stal Willy Puchner Projektem „Touha tučňáků“. \nČtyři roky cestoval se svými figurami tučňáků Joe & Sally z polystyrénu na místa svých i našich tužeb: k moři i na poušť, do New Yorku, Sydney, Pekingu a Paříže, do Benátek, Tokia, Honolulu a Káhiry, aby\nje tam zvěčnil. Očima tučňáků objevuje známá, tisíckrát zobrazená místa. Freddy Langer psal o tomto projektu ve Frankfurter Allgemeine\nZeitung: „Nechal je pózovat před známými památkami, jakoby se jednalo o turisty, a fotografoval je. Tak vytvořil snad nejkrásnější album z cest dvacátého století“:\n“Touha tučňáků“ .(FAZ z 8.3.2001)\n\nWilly Puchner pracoval hodně se starými lidmi, tak vznikly projekty „90letí”, „Dialog se stářím“, „100letí“ , „Životní osudy a fotografie“ a „Láska ve stáří“.\n\n\n\n\n"}
{"id": "179220", "url": "https://cs.wikipedia.org/wiki?curid=179220", "title": "Florián", "text": "Florián\n\nFlorián nebo Florian je mužské jméno latinského původu; latinský tvar \"Florianus\" je odvozen od slova „flos“ (genitiv „floris“) tj. „květ“. Význam jména se vykládá jako „kvetoucí, rozkošný“. Slovanskou obdobou je mužské jméno Květoslav. V katolickém kalendáři má svátek 4. května.\n\nFloriánek, Florin, Florda, Flori, Flo\n\n\n\n"}
{"id": "179223", "url": "https://cs.wikipedia.org/wiki?curid=179223", "title": "Timoteus", "text": "Timoteus\n\nTimoteus je mužské jméno řeckého původu. Jeho původní řecký tvar, \"Timotheos\", přešel do latiny jako \"Timotheus\". Skládá se ze slov „timan“, oslavovat, a „theos“ tj. Bůh. Počeštěná forma jména je Timotej. V katolickém kalendáři má jmeniny 26. ledna, podle českého kalendáře má jmeniny 24. ledna.\n\n"}
{"id": "179228", "url": "https://cs.wikipedia.org/wiki?curid=179228", "title": "Jiří Traxler", "text": "Jiří Traxler\n\nJiří (George) Traxler (12. března 1912 Tábor – 7. srpna 2011 Edmonton) byl český pianista, skladatel, textař a hudební aranžér, muzikant-současník Jaroslava Ježka. Žil s manželkou Jarmilou v Edmontonu, hlavním městě kanadské provincie Alberta.\n\nHudební základy získal v Hudebním ústavu v Táboře (od roku 1930 nese ústav jméno Oskara Nedbala) a své nadání uplatnil již jako středoškolák – hrál v tanečním orchestru svého staršího bratra Josefa „\"The Red Ace Players\"“. Po maturitě na místním gymnáziu začal, ale nedokončil studium práv a plně se věnoval hudbě.\n\nV letech 1935–1937 působil v Praze v jazzovém Orchestru Gramoklubu, který na značce Ultraphon v roce 1936 nahrál sérii snímků – mezi nimi jeho dvě skladby (\"Feelin´ low a Short story\"). Oficiálně se stal skladatelem v roce 1937 přijetím do Ochranného svazu autorského (OSA –). Pro Swing Band Jaroslava Ježka napsal v roce 1938 čtyři jazzové skladby, z nichž první dvě (\"Full Moon's Music a Noisy Serenade\") Ježek nahrál na zn. Ultraphon a druhé dvě (\"Roaring in F a Blues\") uvedl v pražském rozhlase (1938); notový materiál ke všem se ztratil. K Ježkem nabízené spolupráci v aranžování již nedošlo, před německou okupací Jaroslav Ježek včas v lednu 1939 emigroval do USA.\n\nJako profesionální pianista pracoval se soubory Blue Music (1938–1939) a Elit Club (1942); jako hudební skladatel moderní taneční hudby začal (1938) v nejstarším pražském nakladatelství Mojmíra Urbánka; za rok podepsal pětiletou smlouvu s nakladatelstvím populárního zpěváka a kapelníka R. A. Dvorského, s jehož orchestrem získal přístup do studií Ultraphon a pražského rozhlasu i na koncertní pódia skoro všech větších měst v Čechách a na Moravě. Souběžně spolupracoval s orchestrem R. A. Dvorského jako aranžér, textař, překladatel a později také jako konferenciér rozhlasových a koncertních pořadů. Po vypršení smlouvy s Dvorským (1944) se vrátil k Urbánkovi, ale nová pětiletá smlouva skončila předčasně po únoru 1948 znárodněním soukromých nakladatelství.\n\nPo přechodu od jazzových „orchestrálek“ k moderní taneční hudbě a swingu a po skončení svazku s prvotním textařem Karlem Kozlem si Traxler začal texty psát sám; nejprve na vlastní písně, později i na skladby jiných autorů. Přeložil a otextoval řadu amerických hitů, které se zpívaly i později za komunistického režimu, ovšem ne pod jeho jménem. Na jejich natáčení na gramodesky – zn. Ultraphon se s R. A. Dvorským podílel do značné míry Karel Vlach; pro firmu Esta natáčely orchestry J. Maliny, E. Ludvíka, J. Maudra a S. E. Nováčka.\n\n\n\nDo té doby – během patnácti let – zahrnuje jeho tvorba 120 titulů vydaných na gramodeskách, tiskem nebo v obou formátech. Nejsou zde započteny skladby pro 3 divadelní produkce a pro klavírní album s 12 písněmi (vydané ve Švýcarsku a které po neshodě s nakladatelstvím autor neschválil pro prodej). Celkový počet skladeb činí 200.\n\nV NSR prožil nečinně půl roku v uprchlickém táboře Valka blízko Norimberku, přesto zorganizoval čtyřčlenné combo (akordeon, tenorsaxofon, kytara, kontrabas) s kterým hrál pro americké vojáky v jejich blízké základně Vielseck. Pro taneční orchestr hessenského rozhlasu ve Frankfurtu nad Mohanem napsal dvě aranžmá, ale nabídku dirigenta a ředitele oddělení zábavné hudby Willyho Berkinga na místo stálého aranžéra nepřijal. V té době – díky znalosti angličtiny a němčiny – byl už zaměstnán u \"Internacional Refugee Organisation\" (IRO) a také plánoval vlastní odchod do Kanady. Po plavbě přes Atlantik přistál 1. dubna 1951 v Halifaxu a téhož dne odjel za přítelem – sponzorem, nájemcem motelu a restaurace Rideau Glen Lodge u Ottawy. Zde pracoval přes den jako recepční, vyřizoval korespondenci a večer hrál v restauraci na klavír; seznámil se s vídeňskou Češkou, též emigrantkou Jarmilou a spolu koncem léta odjeli do Montrealu (provincie Quebec), kde v říjnu 1951 uzavřeli sňatek.\n\nPokusy uspět v hudbě v nové zemi se nedařily a po krátkém působení jako externista v CBC (Canadian Broadcasting Corporation) využil Traxler své dosud zanedbávané schopnosti kreslit a dostal místo technického ilustrátora u letecké firmy Canadair Ltd. (nyní Bombardier), kde úspěšně pracoval téměř 25 let (1952–1976). Po odchodu do penze žil s manželkou na chatě v kopcích severně od města v tzv. Sokolském údolí, v roce 1995 se přestěhovali na západ – do Edmontonu. Měli dvě dcery, narozené v Kanadě, a dva vnuky.\n\nSvé 95. narozeniny oslavil hrou na elektrické piáno v aule albertského parlamentu v Edmontonu.\n\n\n\n\n\n\n \n"}
{"id": "179230", "url": "https://cs.wikipedia.org/wiki?curid=179230", "title": "Cimabue", "text": "Cimabue\n\nCimabue, vlastním jménem Cenni di Peppo (kolem 1240 – kolem 1302), byl nejproslulejším italským malířem a mozaikářem rané gotiky v Toskánsku, prvním velkým mistrem florentské školy. Dante považoval Cimabua za nejvýznamnějšího italského malíře před Giottem, s nímž se zasloužil o obrodu italského umění ve středověku.\nPodle životopisce italských renesančních umělců a architektů Giorgia Vasariho pocházel Cimabue z urozené rodiny ve Florencii a zemřel v Pise. Jako chlapec navštěvoval ve Florencii školu při dominikánském kostele Santa Maria Novella, kde tehdy pracovali byzantští malíři. Cimabue utíkal ze školy a celé dny je pozoroval při práci, proto otec i malíři usoudili, že by se měl učit malovat. To je ovšem jenom legenda, neboť stavba kostela byla zahájena v době, kdy Cimabue byl již slavným florentským malířem. Byzantské umělce zřejmě viděl pracovat v Baptisteriu San Giovanni.\nVe svých kompozicích Cimabue zachoval rysy příznačné pro byzantskou školu. Z jeho díla se ovšem nedochovalo mnoho:\n\nFresky v dolním kostele baziliky sv. Františka v Assisi - nejznámější je zřejmě \"Trůnící Madona se čtyřmi anděly a sv. Františkem\".\n\nFigury tohoto výjevu jsou řazeny hierarchicky od velkých nejvýznamnějších k menším a zpodobeny hieraticky - ve strnulém reprezentačním postoji. Tím vycházejí z byzantské tradice. Individualizace a oduševnělost tváří je již novým rysem. Cimabue patrně osobně poznal sv. Františka a zachytil jeho autentickou podobu s portrétními rysy. Vyobrazení ovlivnilo mnohé další podobizny tohoto světce. Typicky asketická vyzáblá tvář s velkýma uhrančivýma očima a odstálýma ušima odpovídá popisu Františkovy fyziognomie v životopisu od Tomassa di Cellana. Na rozdíl od svého největšího a prý také nejoblíbenějšího žáka Giotta se však Cimabue nepouštěl do rozsáhlých cyklů nových příběhů.\n\nPři práci v bazilice v Assisi se Cimabue setkal s římským malířem Pietrem Cavallinim, který se také podílel na výzdobě zdejšího chrámu. Cavallini jej poučil o technikách středověkého římského malířství a ovlivnil jeho tvorbu.\n\nJedním z nejznámějších Cimabuových děl je deskový obraz \"Maestà - Trůnící Madona\", namalovaná kolem roku 1280 pro velký oltář florentského kostela Santa Trinità (dnes umístěn v Galerii Uffizi ve Florencii). Rozvrh obrazu a hierarchie, typika a oděvy figur ještě vykazují vliv byzantského malířství, prostor však je již prohlouben použitím klasické perspektivy.\n\nZnámý je také Cimabuův krucifix z kostela Santa Croce ve Florencii, který byl nenávratně poškozen roku 1966 při povodni.\n\nK nejvýznamnějším mozaikám patří výjevy se sv. Janem Evangelistou v chrámu San Giovanni v Pise.\n\nV říjnu 2019 byl vydražen do té doby prakticky neznámý Cimabueho obraz Ježíše mezi šklebícími se muži za 24 milionů eur, což je podle aukční síně Actéon vůbec nejvyšší cena, za niž kdy byl nějaký středověký obraz vydražen. Malá malba o rozměrech 20x26 cm byla do té doby ve vlastnictví ženy ze severofrancouzského města Compiègne, která o jejím původu ani hodnotě vůbec netušila.\n\n"}
{"id": "179233", "url": "https://cs.wikipedia.org/wiki?curid=179233", "title": "Hor", "text": "Hor\n\nHor (či Hór), latinsky Horus, byl staroegyptský bůh nebes, slunce a světla, božský vládce Egypta. Slunce a Měsíc byly považovány za jeho oči. Jeho otcem byl Usir a matkou Eset. Byl zobrazován jako muž se sokolí hlavou nebo jako sokol.\n\nHor po zavraždění svého otce Usíra bohem chaosu Sutechem se Sutechem bojoval o trůn Egypta. V této bitvě (na vrcholu blíže neurčené hory) ztratil jedno oko, jeho oko nahradil bůh měsíčního svitu Chonsu okem stříbrným. Ztracené oko se poté stalo symbolem ochrany celého Egypta a jedním z nejdůležitějších symbolů moci – tzv. \"Horovo oko\". Po bitvě se stal prvním faraonem starověkého Egypta („Sjednotitel Dvou zemí“) a všichni ostatní faraoni byli považováni za jeho převtělení. Sám měl čtyři syny: Duametefa, Hapiho, Imseta a Kibehsenefa.\n\nBylo mu zasvěceno mnoho chrámů, nejznámější z nich byly chrám v Edfu a chrám v Kom-Ombu. Jeho uctívači se nazývali \"šemsu hor\". První zmínky o jeho kultu pocházejí z konce 4. tisíciletí př. n. l. a byl to první bůh, který byl takto uctíván po celé zemi (tj. v Horním i Dolním Egyptě).\n\nJedno z nejstarších a nejvýznamnějších božstev, uctívané ve více podobách (od místního kultu k bohu říše) v průběhu celých dějin Egypta. Od počátku zbožštěný sokol splývající se sluneční září (Hór jako slunce a jeho bůh). Jako bůh putujícího slunce byl nazýván též Harachtej (jedna z forem boha Ré, jeho syn, posléze jediný bůh Ré-Harachtej), jako zosobnění vycházejícího slunce Haremachet. Vedle funkce boha slunce též bůh egyptského krále, a to nejen ve smyslu náboženském (král jako převtělení boha), ale i politickém (náboženské zdůvodnění teokratické despocie). Ve funkci boha nebe bývá Hór nazýván Harver. Jako manžel bohyně Hathóry (tzv. Hór z Behdetu) figuroval jako ústřední postava komplikovaných a nepřehledných legend a mýtů.\n\nEgypťané rozlišovali trojího Hora: Hora Vzdáleného, jehož očima je slunce a měsíc, Hora, který se vtěluje do každého faraona a chrání království v jeho duchovní podobě; Hora, Isidina syna a nástupce Osirida, zavražděného Séthem.\n\nV Řecku byl Hór ztotožňován s Apollónem (bůh slunce a světla), Áréem (bůh války) a Hórem (egyptský Hór ve své komplexnosti). Kult boha Hóra je připomínán mnoha architektonickými a výtvarnými památkami (chrám v Edfú, v Behdetu, v řecké Apollónii na místě mytického vítězství Hóra nad Sutechem atd.).\n\n \n"}
{"id": "179237", "url": "https://cs.wikipedia.org/wiki?curid=179237", "title": "Steven Weinberg", "text": "Steven Weinberg\n\nSteven Weinberg (* 3. května 1933) je americký fyzik. V roce 1979 získal Nobelovu cenu za fyziku (s kolegy Abdusem Salamem a Sheldonem Glashowem) za svou práci o sjednocení slabé a elektromagnetické interakce.\n\nWeinberg absolvoval střední školu v roce 1950 (ve stejném maturitním ročníku s Sheldonem Glashowem), bakalářský titul získal na Cornellově univerzitě v roce 1954, titul Ph.D. na Princetonské univerzitě v roce 1957. V současnosti je profesorem fyziky a astronomie na Texaské univerzitě v Austinu.\n\nVedle svého vědeckého výzkumu byl Steven Weinberg prominentním veřejným mluvčím vědy, svědčil před Kongresem pro podporu gigantického supravodivého urychlovače (SSC v Texasu), napsal mnoho článků pro \"New York Review of Books\" a měl různé přednášky o hlubším významu vědy. Jeho knihy o vědě psané pro veřejnost kombinují typickou vědeckou popularizaci s prvky historie a filozofie vědy.\n\nWeinberg je také známý pro svou podporu Izraele. Je ateista.\n\nJeden z jeho známých citátů: \"S vírou nebo bez ní, dobří lidé mohou jednat dobře a špatní lidé mohou činit zlo; ale mají-li dobří lidé činit zlo – k tomu je zapotřebí víry.\"\n\n\n"}
{"id": "179256", "url": "https://cs.wikipedia.org/wiki?curid=179256", "title": "Bitva u Penangu", "text": "Bitva u Penangu\n\nBitva u Penangu byla námořní bitva první světové války. Uskutečnila se dne 28. října 1914 v Malackém průlivu a německý lehký křižník SMS \"Emden\" v ní potopil dvě válečné lodě Dohody.\n\nOstrov Penang byl součástí britské kolonie a nachází se poblíž západního pobřeží Malajsie Největší město Penangu je přístav George Town. Na počátku první světové války byl tento přístav často používán spojeneckými válečnými a obchodními loděmi.\n\nNa začátku války Německá východoasijská eskadra opustila přístav Čching-tao v Číně a vypravila se na strastiplnou cestu do německých přístavů, kam žádná z nich nedoplula. Během cesty zvítězila v bitvě u Coronelu a byla poražena v bitvě u Falklandských ostrovů. Na počátku plavby se od squadrony oddělil křižník \"Emden\", kterému velel kapitán Karl von Müller. Úkolem \"Emdenu\" bylo přepadat britské obchodní lodě.\n\nDne 28. října 1914 připlul \"Emden\" k městu George Town, aby napadl přístav a lodě, které se v něm nacházely. Müller nechal postavit falešný komín, aby se loď podobala britským křižníkům. Jakmile vplul do přístavu, odhalil svoji pravou identitu a nechal vztyčit německou námořní vlajku.\n\nNež se dohodové lodě v přístavu vzpamatovaly, byl torpédován a potopen ruský křižník Žemčug. Na jeho palubě bylo 89 mrtvých a 143 zraněných. Francouzský torpédoborec \"Mosquet\", který se vydal \"Emden\" pronásledovat, byl německou dělostřelbou rychle potopen.\n\nKřižník \"Emden\" ještě několik týdnů podnikal útoky na spojenecké lodě, kterých potopil celkem 30. Koncem října ho hledalo kolem 60 válečných plavidel a 9. listopadu byl v bitvě u Kokosových ostrovů potopen.\n\nKapitán ruského křižníku \"Žemčug\" baron Čerkasov, nebyl během útoku na palubě. Byl u své přítelkyně. Za to byl pro nedbalost odsouzen k 3,5 rokům vězení.\n"}
{"id": "179260", "url": "https://cs.wikipedia.org/wiki?curid=179260", "title": "FIATA", "text": "FIATA\n\nMezinárodní federace zasilatelských sdružení (francouzsky \"Fédération Internationale des Associations de Transitaires et Assimilés\"; v oficiálním názvu je úmyslně zvolený pojem „zasilatelské sdružení“) je mezinárodní organizace sdružující národní svazy zasilatelů a příbuzných oborů (např. skladů). Byla založena roku 1926 ve Vídni, sekretariát sídlí v Curychu.\n\nČleny jsou v zásadě národní organizace zasilatelů, členy však mohou být jako přidružení členové i jednotlivé zasilatelské firmy. Hlavním cílem je obhajovat zájmy spedice na mezinárodní úrovni. Za tímto účelem tato organizace kromě jiného vydává unifikované dokumenty (formuláře) pro mezinárodní obchod, např. FCR, FCT, FWR, FBL, SDT.\n\nPracuje formou komisí a pracovních skupin. \n\n"}
{"id": "179261", "url": "https://cs.wikipedia.org/wiki?curid=179261", "title": "Pushover (počítačová hra)", "text": "Pushover (počítačová hra)\n\nPushover je logická plošinovka od společnosti Red Rat Software. Byla vydána roku 1992. Byla dostupná pro herní konzole Amiga, Atari ST a Super NES, a také pro operační systém DOSu. Vydala ji společnost Ocean Software.\n\nSponzorem hry byl výrobek \"Smiths' British snack Quavers\", takže se zápletka hry točí kolem maskota výrobku Quavers - psu \"Colinu Curlymu\" spadla jeho tyčinka \"Quavers\" do velkého mraveniště. Velký mravenec \"G.I.Ant\" ji jde zachránit.\n\nHerní plocha je složena z několika plošin spojených žebříky. Na plošinách jsou ponechány domina. Mravenec je může po jednom přemisťovat. Také může do domina jednou strčit a to musí spadnout celé s posledním dominem \"Ukončovačem\". Tím se otevřou dveře do další úrovně.\n"}
{"id": "179268", "url": "https://cs.wikipedia.org/wiki?curid=179268", "title": "Ivan Moravec", "text": "Ivan Moravec\n\nIvan Moravec (9. listopadu 1930 Praha – 27. července 2015 Praha) byl český klavírista a osobnost soudobé české hudební interpretace, který se stal součástí série \"Velcí klavíristé 20. století\" vydavatelství Philips Classics. V médiích byl přezdíván „básníkem klavíru“ či „pianistou pianistů“.\n\nNarodil se 7. listopadu 1930 v Praze. Otec byl právník a amatérský hudebník. Na klavír začal hrát v sedmi letech. Zpočátku jej přitahovala především opera a nahrávky legendárního tenoristy Enrica Carusa. V deseti letech ovšem utrpěl zranění krční páteře, což jeho hudební vývoj na chvíli přerušilo, ale rychle to dohnal. Paradoxně díky tomu objevil nutnost jiného přístupu ke klaviatuře a mohl si tak vybudovat vlastní techniku, založenou na užití celé váhy paže a koncentraci tónové tvořivosti pouze do konečků prstů. \n\nPo studiích na Pražské konzervatoři a Akademii múzických umění v Praze, ve třídě prof. Ilony Štěpánové-Kurzové, dcery Viléma Kurze, se záhy zařadil mezi nejvýznamnější talenty mezi mladými klavíristy. To ostatně rozpoznal i Arturo Benedetti Michelangeli. Moravcova hra na něj udělala takový dojem, že jej italský mistr pozval na svůj festival v Arezzu (1957 až 1958). Jeho čistá hra a smysl pro barevnost tónu ovlivnily Moravcův pianistický projev.\n\nV padesátých letech byl v Československu uznáván jako talent nastupující pianistické generace, ale na Západě se o něm prakticky nevědělo. Změna nastala, až když se do rukou amerických impresáriů dostala nahrávka jeho koncertu z Pražského jara 1962 se Zubinem Mehtou s provedením \"4. klavírního koncertu\" Ludwiga van Beethovena. Kritikou byly dobře přijaty i Moravcovy koncerty v Londýně. \n\nNahrávka zapůsobila i na dirigenta Georga Szella, který jej přizval ke svému provedení Beethovenova klavírního koncertu. Koncert s Cleveland Symphony Orchestra znamenal odstartoval umělcovu mezinárodní kariéru. Během ní navštívil všechna významná světová pódia, v roce 1964 debutoval v newyorské Carnegie Hall, byl zván jako sólista světových orchestrů.\n\nHrál díla Mozartova, Beethovenova, Debussyho, Francka či Chopina, z českých autorů často zařazoval Janáčkovy skladby.\n\nIvan Moravec byl rovněž profesorem pražské Akademie múzických umění. Převzal styl výuky své učitelky Ilony Štěpánové-Kurzové. Mezi jeho žáky se zařadili pianisté Boris Krajný, Václav Mácha, Jaroslava Pěchočová či Martin Hršel. Působil také na letních klavírních kurzech v Plzni a byl členem porot mnoha mezinárodních soutěží (Brusel, Vídeň aj.).\n\nV posledních letech života kvůli zdravotním potížím omezoval svá vystoupení. Zemřel v Praze 27. července 2015 ve věku 84 let na karcinom prostaty.\n\nAmerická společnost „\"Conoisseur Society\"“ požádala mladého umělce o pořízení několika nahrávek, které se zařadily mezi klasiku (znovu byly vydány firmami Nonesuch a Supraphon). Moravec natáčel i pro Supraphon, stejně jako zahraniční labely (např. Dorian, Vox, Hänssler Classics). Některé z jeho nahrávek obdržely ocenění (MIDEM, Grand Prix du disque aj.). Byl nominován na americké ceny Grammy a „Player of the Year“. Ceněné jsou jeho nahrávky Mozarta, Chopina a impresionistů (Claude Debussy, Maurice Ravel).\n\nPrezident republiky Václav Havel mu udělil 28. října 2000 při příležitosti státního svátku Medaili Za zásluhy – státní vyznamenání za zásluhy o kulturu, Karlova univerzita ho v tomtéž roce vyznamenala mezinárodní Cenou Karla IV. a časopis \"Harmonie\" mu udělil v roce 2000 cenu za celoživotní interpretační přínos pro hudební kulturu. Na Mezinárodním hudebním veletrhu MIDEM obdržel Cannes Classical Awards 2002 za celoživotní umělecký přínos. V roce 2004 obdržel také cenu České hudební rady za celoživotní uměleckou práci a propagaci české hudby v zahraničí.\n\n"}
{"id": "179273", "url": "https://cs.wikipedia.org/wiki?curid=179273", "title": "Nitrogenáza", "text": "Nitrogenáza\n\nNitrogenáza je enzymatický proteinový komplex obsahující ionty železa a molybdenu používaný diazotrofními organismy - některými prokaryoty (bakteriemi včetně sinic) k fixaci atmosférického molekulárního dusíku. \n\nJelikož je tento enzym využíván všemi fixátory dusíku, jedná se pravděpodobně o velmi starou a v evoluci konzervovanou strukturu. Nitrogenáza redukuje trojnou vazbu molekuly N ve striktně anaerobním prostředí. \n\nDusík asimilující bakterie žijící jinak v aerobním prostředí musí být schopny si anaerobní prostředí vytvořit, např. pomocí symbiontů, což je případ především rostlin čeledi bobovitých (\"Fabaceae\") a hlavní důvod existence hlízek jakožto struktury toto prostředí zajišťující. Jedná se tedy o prokazatelný mutualismus. \n\nV hlízce se kombinují dva hlavní mechanismy zabraňující nahromadění kyslíku, a to za prvé impregnace stěny hlízky látkami nepropustnými pro O, a za druhé přítomnost proteinu zvaného leghemoglobin, který váže kyslík asi 10x silněji než hemoglobin v erytrocytech, čímž značně snižuje jeho koncentraci. Leghemoglobin je zde silně zastoupen (asi 25% veškerého obsahu proteinů) a způsobuje tak růžové zbarvení orgánu. Je syntetizován hostitelskou rostlinou, přičemž jeho výrobu provokuje bakterie dodávající mu také jeho nezbytnou složku - skupinu hem.\n\nRedukce trojné vazby dusíku probíhá velmi zjednodušeně takto:\n\n\n"}
{"id": "179274", "url": "https://cs.wikipedia.org/wiki?curid=179274", "title": "Marc-Antoine Charpentier", "text": "Marc-Antoine Charpentier\n\nMarc-Antoine Charpentier (? 1643, Paříž – 24. února 1704, Paříž) byl francouzský hudební skladatel období baroka.\n\nCharpentier se narodil na předměstí Paříže v rodině královského malíře. Otec měl vzhledem ke svému povolání vlivné známosti v nejvyšších politických kruzích Paříže. Marc-Antoine získal velmi dobré vzdělání s největší pravděpodobností na jezuitské škole. V 18 letech byl zapsán ke studiu práv v Paříži.\n\nV letech 1667 až 1669 Charpentier pobýval v Římě a studoval hudbu u Giacoma Carissimiho. Nezaručená legenda praví, že původně odjel do Říma studovat malířství, ale Carissimni odhalil jeho hudební talent a přesvědčil ho, aby se raději věnoval hudbě. Po návratu do Paříže pracoval jako skladatel pro Marii de Lorraine, vévodkyni de Guise, a to až do její smrti v roce 1688. V této době zkomponoval velké množství duchovní hudby (pro mše a žalmy, hymny, moteta, Magnificat), ale také řadu jevištních děl na světské náměty.\n\nPočínaje rokem 1672 začal Charpentier spolupracovat s Molièrem, který se v té době nepohodl se svým dosavadním hudebním skladatelem Jean-Baptiste Lullym. Byl také učitelem hudby Philippa, vévody z Chartres. V roce 1683 ocenil král Ludvík XIV. jeho scénickou hudbu a udělil mu doživotní rentu.\n\nV 80. letech byl Charpentier ředitelem kůru v jezuitském kostele sv. Ludvíka v Paříži a od roku 1698 vykonával tuto prestižní funkci v Sainte Chapelle až do své smrti v roce 1704.\n\nCharpentier si vytvořil svůj vlastní styl, který se těžko vtěsnává do kategorií hudby té doby. Řada jeho drobnějších skladeb pro dva hlasy a continuo připomíná italské kantáty té doby. Charpentier je nazýval \"air sérieux\" nebo \"air à boire\", zatímco název kantáta ponechal skladbám v typickém italském stylu.\n\nPreludium k \"Te Deum\" (H. 146) se stalo znělkou Eurovize.\n\nDílo Marc-Antoine Charpentiera katalogizoval teprve v moderní době Hugh Wiley Hitchcock. V roce 1982 vydal v Paříži publikaci \"Les Oeuvres de Marc-Antoine Charpentier: Catalogue Raisonné\", která se stala všeobecně používaným seznam skladatelových děl.\n\n\n\n\n\n\n\n\nMezi duchovními skladbami nalezneme 11 mší, velké množství žalmů, antifon, sekvencí a více než 200 motet. Rovněž jeho ouvertury, symfonie a řada dalších instrumentálních skladeb byla původně určena pro chrámové provedení. Nejdůležitější skladby:\n\n\n\n\n"}
{"id": "179276", "url": "https://cs.wikipedia.org/wiki?curid=179276", "title": "Jerzy Kosiński", "text": "Jerzy Kosiński\n\nJerzy Kosiński (14. června 1933 Lodž, Polsko – 3. května 1991 New York) byl anglicky píšící spisovatel židovského původu. Původním jménem Josek Lewinkopf (nové jméno začal používat, když se během války skrýval před nacisty). Jeho prvním románem a asi nejznámějším dílem je román \"Nabarvené ptáče\" (The Painted Bird, 1965).\n\nJerzy Kosiński se narodil v Lodži v roce 1933, kvůli svému židovskému původu se během války skrýval na polském venkově. Po válce se znovu našel se svými rodiči, vystudoval historii a politologii na univerzitě v Lodži a stal se asistentem na Polské akademii věd. V roce 1957 emigroval do Spojených států amerických. Zde napsal svoji románovou prvotinu \"Nabarvené ptáče,\" která znamenala průlom v jeho spisovatelské kariéře. V USA se věnoval studiu a později sám vyučoval (např. na Princetonu a Yale). V roce 1965 získal občanství USA. V roce 1962 se oženil s Mary Haywardovou-Weirovou, o čtyři roky později se rozvedli (v roce 1968 zemřela na rakovinu). Později se oženil ještě jednou, a to s Katherinou \"Kiki\" von Fraunhofer. V roce 1991 spáchal sebevraždu.\n\n\nPodle románu \"Byl jsem při tom\" (Being there) byl natočen film, který byl v roce 1979 nominován na Oscara v kategorii nejlepší film. Hlavní roli ztvárnil Peter Sellers. V květnu 2010 oznámil Václav Marhoul, že získal práva na zfilmování románu \"Nabarvené ptáče.\" Film v koprodukci Česka, Slovenska a Ukrajiny dotočil v roce 2019 a téhož roku byl uveden na Mezinárodním filmovém festivalu v Benátkách.\n\nPolský spisovatel a dramatik Janusz Głowacki ve své autobiografii uvádí, že námět knihy \"Nabarvené ptáče\" i většina jejího děje je pouhým autorovým výmyslem. V polovině 60. let, při snaze o prosazení tohoto díla, kontaktoval Kosiński slavného prozaika a židovského aktivistu Elie Wiesela, který se stal patrně obětí jeho manipulace. Wiesel totiž ve své nadmíru pozitivní a pro Kosińského průlomové recenzi vyzdvihl \"Nabarvené ptáče\" jako pravdivé svědectví malého dítěte v kontextu holokaustu.\n\n"}
{"id": "179278", "url": "https://cs.wikipedia.org/wiki?curid=179278", "title": "Železniční muzeum v Pensylvánii", "text": "Železniční muzeum v Pensylvánii\n\nŽelezniční muzeum v Pensylvánii (Railroad Museum of Pennsylvania), umístěné na východ od města Strasburg v Pensylvánii, při dálnici „Route 741“, bylo otevřeno v roce 1975. Je přes ulici naproti Strasburské železniční stanici, každý z těchto objektů je však úplně samostatný.\n\nV muzeu je vystaveno přes 100 historických lokomotiv a železničních vozidel, chronologicky uspořádaných podle vývoje tak, jak byly v USA používány.\n\nNávštěvníci si mohou vyzkoušet řízení lokomotivy, na simulátorech umístěných ve skutečných řídících kabinách lokomotiv, prohlédnout si 62 tunovou lokomotivu zespodu, podívat se na restaurátorské práce prostřednictvím uzavřeného TV okruhu, prohlédnout si interaktivní vzdělávací programy, podívat se na výsledky práce železničních modelářů a další atrakce.\n\nRailroad Museum of Pennsylvania je provozováno historicko-muzeální společností s názvem „Pennsylvania Historical & Museum Commission“, s aktivní podporou fanoušků železnice, sdružovaných ve spolku „Friends of the Railroad Museum“ a s podporou od soukromých osob.\n"}
{"id": "179288", "url": "https://cs.wikipedia.org/wiki?curid=179288", "title": "Théby (rozcestník)", "text": "Théby (rozcestník)\n\nSlovo Théby má několik významů:\n\n"}
{"id": "179294", "url": "https://cs.wikipedia.org/wiki?curid=179294", "title": "Panamericana", "text": "Panamericana\n\nPanamericana je síť silnic přibližně 30 000 kilometrů dlouhá. Bez 87 kilometrů dlouhého přerušení v deštném pralese v Panamě spojuje všechny pevninské národy obou Amerik a jejich silniční systémy. Je to nejdelší dálniční síť na světě.\n\nPanamerický silniční systém je téměř kompletní a táhne se od Fairbanks na Aljašce v Severní Americe až k nejjižnějšímu konci Jižní Ameriky.\nNěkteré končiny jsou na silnici závislé, jako např. Puerto Montt a Quellón v Chile nebo Ushuaia v Argentině. Panamericana není oficiálně ustanovená v USA a v Kanadě. Panamericana prochází mnoha rozdílnými klimatickými oblastmi a ekosystémy od hustých džunglí až po vysokohorské průsmyky. Panamericana prochází velkým počtem států, proto má daleko do jednoty. Některé úseky jsou průjezdné pouze v období sucha a v mnoha oblastech je někdy průjezd nebezpečný. Mezi nejznámější části Panamericany patří Aljašská dálnice a Interamericana, novější úsek mezi Spojenými státy a Panamským průplavem (známá mezi americkými turisty jedoucími do Mexika).\n\nV roce 2006 popsal Jake Silverstein Panamericanu jako „systém tak rozsáhlý, nekompletní a nepochopitelný, že není tolik jako silnice, než\nmyšlenka Panamerikanismu samotného…“ (Jake Silverstein, str. 71)\n\nPanamericana vede přes následujících 14 států:\nDůležité odbočky také vedou do Bolívie, Brazílie, Paraguaye, Uruguaye a\nVenezuely.\nPro turistické účely je jako součást Panamericany severně od Latinské Ameriky považována Aljašská dálnice, dále dálnice vedoucí po západním pobřeží Kanady a Spojených států, až východně od San Diega (Kalifornie) odbočuje k Nogales v Arizoně.\n\nPrvním Čechem, který projel celou Panamericanu na kole, se stal Vítězslav Dostál, který ale vynechal úsek v Dariénském pralese. Na cestu se vydal 29. 7. 2006 z Anchorage, do Ushuaiy dorazil 8. 3. 2007.\nDůležitý úsek, který chybí ke kompletnímu dokončení Panamericany mezi Panamou a Kolumbií, leží v provincii Darién (\"Darién Gap\"). Jedná se o 87 km dlouhý úsek procházející hustým tropickým pralesem. Ačkoliv byl prales již několikrát překročen dobrodruhy na kole (první přejezd na kole - Chris Bechard v roce 1981), motorce, terénními vozidly i pěšky, cestovatelé se musí potýkat s džunglí, pohyblivými písky, rozlehlými bažinami a hmyzem, a jsou ohrožováni pronikáním ozbrojených skupin z Kolumbie.\n\nMnoho lidí, skupin, domorodců a vlád protestuje proti dokončení Dariénského úseku Panamericany. Oponují důvody jako třeba snaha zachránit prales, ochránit živobytí domorodých lidí v oblasti a zabránit rozšíření slintavky a kulhavky do Severní Ameriky. Mezi zkušenosti z prodlužování v posledním desetiletí až do Yavizy patří i vážné odlesňování podél silnice.\n\nBio-Pacifico ve své studii navrhuje vytvořit novou trajektovou linku z Kolumbie do nově zbudovaného přístavu v Panamě a prodloužit existující silnici, což by dokončilo Panamericanu bez porušení těchto ekologických zájmů.\nTrajekt by překonáním zálivu Urabá z kolumbijského Turba do nového panamského přístavu (třeba Carreto) spojil oba konce silnice. Účinná oklika by pravděpodobně způsobila ponížení stávající silnice do Yavizy na status druhé třídy.\n\nPrvní návrh trasy z jednoho konce Ameriky na druhý byl předložen na První Panamerické konferenci v roce 1889 jako železniční trať. Nicméně tento návrh nebyl nikdy uskutečněn. Myšlenka vybudovat Panamerickou dálnici se objevila na Páté mezinárodní konferenci amerických států v roce 1923, kde byla nejprve naplánována jako obyčejná silnice. První Konference o Panamerické dálnici byla svolána 5. října 1925 v Buenos Aires. Mexiko bylo první latinskoamerickou zemí, která dokončila svoji část silnice - v roce 1950.\n\nŽádná trasa nebyla oficiálně ustanovena v USA a Kanadě, a proto Panamericana začíná na americkou-mexické hranici. Původně vedla z města Nuevo Laredo (naproti městu Laredo v Texasu) a pokračovala jižně přes Ciudad de México. Pozdější větve byly vybudovány k hranici v Nogales v Sonoře (u Nogales v Arizoně), Ciudad Juárez (u El Pasa), Piedras Negras (Eagle Pass, Texas), Reynosa (Pharr, Texas), a Matamoros (Brownsville, Texas).\nNa druhé straně hranic bylo několik amerických dálnic lokálně pojmenováno po Panamericaně. Když byla vybudována část I 35 v San Antoniu, byla pojmenována jako Pan Am Expressway, což bylo napojení na původní silnici z Lareda. I 25 v Albuquerque se nazývá Pan-American Freeway, jako prodloužení trasy z El Pasa. U.S. 85 severně od El Pasa se nazývá CanAm Highway. Pokračuje do kanadského Saskatchewanu, kde končí v La Ronge.\nZ Lareda vede silnice po mexické Federal 85 do Mexico City. Vedlejší trasy:\nZ Ciudad de México na hranici s Guatemalou vede Panamericana po Federal 190. Přes středoamerické státy sleduje Central American 1 a končí v Yavize na okraji Dariénu. Konec silnice byl dříve v Canitě, 178 km (110 mil) severně od Yavizy. V letech, kdy byl Panamský průplav pod správou USA, byla finanční podpora USA výhradně zaměřena na výstavbu vysokého mostu Puente de las Américas přes průplav.\n\nJižní část silnice začíná v severozápadní Kolumbii v Turbu, odkud vede po Colombia 52 do Medellínu. Z Medellínu vede Colombia 54 do Bogoty, ale Colombia 11 míří jižně přímější cestou. Colombia 72 se jihozápadně od Bogoty spojuje s Colombia 11 v Murillu. Colombia 11 pokračuje až k ekvádorským hranicím.\nEcuador 35 představuje Panamericanu po celou cestu Ekvádorem, což platí i o Peru 1 vedoucí až na chilské hranice.\n\nV Chile sleduje Panamericana Chile 5 až k obci Llay Llay severně od Santiaga, kde odbočuje po Chile 60 přes San Felipe a Los Andes. Tato silnice se na hranicích s Argentinou mění na Argentina National Route 7 vedoucí do Buenos Aires, konce hlavní části Panamericany. Silniční síť dále pokračuje po Argentina National Route 3 směrem k Ushuaie a mysu Horn\nDalší větve vedou do Venezuely, Paraguaye, Uruguaye a Brazílie.\n\nV Chile se za Panamericanu považuje celá silnice 5, tj. i část jižně od Santiaga vedoucí městy Rancagua, Curicó, Talca, Chillán, Los Ángeles, Temuco, Osorno a Puerto Montt. Součástí silnice 5 je i úsek vedoucí na ostrov Chiloé, takže nejjižnějším bodem chilské Panamericany je město Quellón.\n\n\n\n"}
{"id": "179295", "url": "https://cs.wikipedia.org/wiki?curid=179295", "title": "Projektové učení", "text": "Projektové učení\n\nProjektové učení nebo projektové vyučování (angl. \"Project-based learning\", PBL) je konstruktivistickým pedagogickým přístupem, jehož cílem je navodit hlubokou, detailní úroveň učení se s využitím metod na bázi průzkumu či výzkumu podpořenými tématy, která jsou skutečná, zajímavá a důležitá pro studentův každodenní život. Jde o komplexní vyučovací metodu, která je založena na propojení praxe (reálných situací) a teorie (vědomostí, nabytých v klasické školní výuce) v cílené činnosti žáka na určitém projektu. Časové úseky, které jsou projektu věnovány, na sebe smysluplně navazují, doplňují se a vždy ústí v závěrečný produkt (výsledek), oproti běžné výuce, jež probíhá v izolovaných 45 minutových blocích, které jsou z mnoha hledisek často nekoherentní. Projektové vyučování během své realizace spojuje i několik dílčích (jednodušších) vyučovacích metod a uplatňuje se jak individuální, tak skupinová práce žáků v hodině, přičemž dochází k aktivnímu rozvoji klíčových kompetencí jednotlivců. Projektové učení tedy není určeno pro studium jednoduchých informací a faktů. Například: studenti mohou mít za úkol sledování kvality vody v místní řece, na základě kterého získají informace o životním prostředí jejich okolí a problémech, které je ovlivňují.\n\nVědeckotechnický pokrok na přelomu 19. a 20. století posouval společnost dál a dával mimo jiné podnět k novátorským myšlenkám, jak žáky motivovat v jejich školní činnosti v souladu se společenským děním. Tehdy se iniciátorem změny, průkopníkem projektového vyučování, stal Američan John Dewey (pedagog, psycholog), který začal rozvíjet \"koncepci tří kroků činnosti žáků\", čímž de facto postupně realizuje první projekt, projektové vyučování, v praxi. Dewey se soustředil na posloupnost aktivit žáků ve třech bodech; nejprve žáky nechal pracovat na praktickém úkolu, přičemž se při něm potýkali s konkrétními problémy, které museli překonávat svými znalostmi, bádáním a komplexním studiem související látky a až ve třetím kroku, díky předchozímu poučení a získaným vědomostem, žáci úspěšně dokončují svůj projekt – původní úkol. Na českém území v této době působil český prvorepublikový pedagog Stanislav Vrána, který se zajímal o tzv. podnik, jejž můžeme považovat za první formu projektu v českém školství. Pracoval s konceptem podniku, patřící žákovi, který za něj přebírá hlavní odpovědnost a v rámci jeho realizace se ubírá za určitým cílem.\n\nDnes tomu není jinak. Role žáků se ve světě dynamicky mění a vyvíjí se velmi rychlým tempem, roli hraje nejen socioekonomický faktor, ale i globální výchova, myšlení, inovativní vyučovací metody, které vědí, že informace jsou snadno dostupné a důležitá je především kritická práce s nimi. Společnost se posouvá a světové myšlení se soustředí na individualizaci vzdělávání, jasné jsou tendence diferenciace výuky a zároveň je velkým tématem inkluzivní vzdělávání a to na různých úrovních. Proto se skloubení teorie a praxe v rámci projektového vyučování dále rozvíjí a má své opodstatněné místo ve školách.\n\nPojem „projekt“ je jedním z nejvíce devalvovaných termínů v pedagogice vůbec. Jaké znaky musí výuka mít, abychom šlo hovořit o projektu?\n\nJedná se o přechod od myšlenky k činu, je to záměr realizovat nápad. Rozlišují se tyto druhy projektu:\n\n\n\n\n\n\n\nProjektové učení je výukový přístup založený na dlouhodobých, mezipředmětových a na studenta zaměřených aktivitách. Tento přístup je obecně méně strukturovaný než tradiční učitelem řízený výukový proces; při projektovém učení musí studenti velmi často sami organizovat svou práci a čas. V rámci projektového učení je také kladen velký důraz na vzájemnou spolupráci studentů. Instrukce projektového učení se odlišují do běžných zkoumání zejména svým důrazem na společné učení a také zaměřením na konečný výstup, který představuje a dokumentuje učební proces celého projektu.\n\nMezi podmínky kvalitního projektového učení patří:\n\n\nS využitím všech zkušeností a možností 21. století se z Projektového učení (PU) stává více než jen pouhý webquest nebo úkol založený na průzkumu internetu. V rámci projektového učení se od studentů očekává smysluplné vyžití dostupných technologií k výzkumu či k prezentaci své práce. Vzhledem ke komplexnímu využití technologií v rámci projektů by bylo výstižnější nazývat tento pedagogický přístup \"iPU\" (iPBL, ITJAB), aby se tím vyjádřil důraz kladený na roli technologií a zároveň akademický obsah.\n\nPU se opírá o studijní skupiny; studijní skupiny určují své projekty a tím přejímají plnou zodpovědnost za své vzdělávání. Tento přístup také činí projektové učení konstruktivistickým. Po několika cyklech projektového učení se celé školní prostředí začne zaměřovat na studijní skupiny; úspěch v rámci projektů pomáhá určovat status celé komunity. Tento status je zároveň dosažen tím, že i méně sebejistí studenti mají možnost úspěchu.\n\nMnohem více než samotné učení se různým vědním oborům se při PU studenti učí pracovat v týmu a tím se učí přijímat zodpovědnost v rámci společnosti. Nejvýrazněji přispívá PU ve školách upadajících vlivem chudoby v dané oblasti; sebeúcta studentů se zvýší poté, co převezmou zodpovědnost za své vlastní vzdělávání. Zároveň byly tyto školy schopny zvýšit úroveň výsledků zavedením projektového učení.\nPU je také významné pro vývoj (ne-)porozumění. Částečné pojetí a dětská intuice jsou je těžko nahraditelné přijetím strohé vědecké pravdy skrze zprostředkovanou epistemologii (teorii poznání). V projektovém učení je na druhou stranu věda součástí kultury daného týmu, dané komunity; sami studenti (studijní skupiny) řeší vlastní porozumění jevů na základě jejich znalostí a zkušeností, či nově nabytých poznatků.\nSouvisející pedagogický přístup – problémové učení je podobný, nicméně při aktivitách problémového učení je úkolem studentů spíše vyřešit nějaký otevřený problém než aby studenti sami prezentovali problém související s úspěšným dokončením projektu.\n\n\n\n\n"}
{"id": "179300", "url": "https://cs.wikipedia.org/wiki?curid=179300", "title": "Železniční muzeum Lužná u Rakovníka", "text": "Železniční muzeum Lužná u Rakovníka\n\nŽelezniční muzeum Lužná u Rakovníka je největší železniční muzeum v Česku. Sídlí v bývalé výtopně Buštěhradské dráhy v železniční stanici Lužná u Rakovníka. Budovy i exponáty jsou v majetku Českých drah.\n\nV místě současného muzea byla roku 1871 vystavěna výtopna lokomotiv Společnosti Buštěhradské dráhy Lužná-Lišany. V areálu výtopny proběhlo několik přestaveb, naposledy roku 1924. V tomto roce byla vlastnická společnost zestátněna a výtopna přešla do majetku Československých státních drah. V Lužné bylo zřízeno depo parních lokomotiv, jejichž provoz udržovalo jako jedno z posledních až do konce 70. let 20. století. Depo samotné bylo používáno až do roku 1996. Okolo historických lokomotiv zde uchovávaných začalo působit několik skupin nadšenců zabývajících se historií železnicních vozidel, kteří začali roku 1997 organizovat první výstavy. Současné železniční muzeum Českých drah bylo založeno roku 1999 a nejprve bylo spravováno Depem kolejových vozidel Louny, od 1. ledna 2009 je muzeum spravováno Depem historických vozidel (DHV).\n\nV muzeu je vystavena řada parních i motorových lokomotiv, historické osobní a nákladní vozy a speciální vozy. Většina parních lokomotiv je uchovávána v zastřešených stáních rozmístěných okolo točny. Mezi neobvyklé exponáty patří například zrekonstruovaný vůz na přepravu piva. V budově muzea lze navštívit výstavu věnovanou mj. historii zabezpečovacích zařízení a obsahující i některé historické předměty - staré telefonní přístroje, návěstidla, jízdenky aj. V provozu je také okruh úzkorozchodné trati, která sem byla přenesena z hutě Poldi Kladno.\n\nMuzeum je v provozu pouze v letní sezóně.\n\nSpolečný projekt České dráhy (ČD) a Klubu historie kolejové dopravy Praha (KHKD). Vlak po muzejní trati s návštěvou expozice KHKD u obce Kněževes.\n\n\n\n"}
{"id": "179305", "url": "https://cs.wikipedia.org/wiki?curid=179305", "title": "HFK Třebíč", "text": "HFK Třebíč\n\nHorácký fotbalový klub Třebíč je moravský fotbalový klub z Třebíče, který hraje od sezony 2018/19 v Přeboru Kraje Vysočina (5. nejvyšší soutěž).\n\nKlub vznikl v roce 2002 sloučením klubů FC Slavia Třebíč a TJ BOPO Třebíč, což bylo dohodnuto už v květnu 2001. Samotná \"FC Slavia Třebíč\" vznikla v roce 1992 a vycházela z původního \"Dělnického sportovního klubu Třebíč\" založeného již v roce 1910, měla společnou historii i s \"SK Horáckou Slavií Třebíč\" (založen 1928). Tým hrál na hřišti u třebíčské nemocnice na Jejkově. Od roku 2008 hraje své zápasy na hřišti s umělou trávou nedaleko atletického stadionu TJ Dukovany na pozemcích Střední průmyslové školy Třebíč.\n\nTehdejší klub \"TJ BOPO Třebíč\" byl založen na základech sportovního klubu založeného v roce 1936 pod názvem \"SK Borovina\", po válce byl tento tým přejmenován na \"Jiskra Třebíč\" a v roce 1968 na \"TJ BOPO Třebíč\". Tým hrál na fotbalovém hřišti v Borovině.\n\nV prosinci 2016 ukončil svoje působení jako trenér Richard Zeman. Vedení fotbalového klubu na konci prosince 2016 oznámili, že oslovili celkem tři trenéry, z nichž s jedním z nich podepsali smlouvu, jeho jméno bude zveřejněno až po konci roku 2016. Důvodem je to, že do konce roku mu běží smlouva s předchozím týmem, jež trénoval. Vedení týmu se také nabízeli trenéři z několika týmů sami. Trenérem se od ledna 2017 stal Michal Sobota. V lednu 2018 se stal trenérem Petr Vašíček.\n\nV lednu roku 2019 bylo vedení klubu (Daniel Ležák, Pavel Němec, Vít Burian) odvoláno, nově pak jsou be vedení Jiří Tvarůžek, Daneil Ležák, Pavel Trvaj, Petr Florián a Vladimír Melkes.\n\nHFK Třebíč „B“ je rezervní tým Třebíče, hrající od sezóny 2011/12 I. A třídu Kraje Vysočina (6. nejvyšší soutěž). Rezervní tým vznikl v roce 2002 z bývalého týmu TJ BOPO Třebíč.\n\nNejvětšího úspěchu dosáhl klub v sezóně 2002/03, kdy se v Přeboru Kraje Vysočina (5. nejvyšší soutěž) umístil na 7. místě.\n\n"}
{"id": "179308", "url": "https://cs.wikipedia.org/wiki?curid=179308", "title": "Donbas", "text": "Donbas\n\nDoněcká uhelná pánev (ukrajinsky \"Донецький вугільний басейн\"; rusky \"Донецкий угольный бассейн\") neboli Donbas (ukr. \"Донбас\"; rus. \"Донбасс\" – Donbass) je rozsáhlý těžební a průmyslový region na východní Ukrajině. Název je odvozen od řeky Doněc, přítoku Donu. Žije zde přes 8 milionů lidí, z nichž většinu tvoří etničtí Rusové; převládajícím jazykem je zde ruština.\n\nDonbas zahrnuje dnešní Doněckou a Luhanskou oblast, východní část Dněpropetrovské oblasti (okolí Pavlohradu) a také západní část Rostovské oblasti náležící k Ruské federaci. Na jihu zasahuje k Azovskému moři. Největším městem a centrem Donbasu, který je jednou z největších evropských aglomerací, je Doněck (1 milion obyvatel). Další velká města jsou Luhansk/rusky Lugansk (450 000), azovský přístav Mariupol (480 000), dále Makijivka/Makejevka (373 000), Horlivka/Gorlovka (275 000) a také ruské město Šachty (234 000) a jeho okolí.\n\nPrvní stálá osídlení v regionu založili donští kozáci. Historie oblasti sahá do 17. století, kdy byla objevena rozsáhlá solná ložiska. Solné doly jsou dodnes v provozu a tamní sůl se vyváží i do Česka.\n\nRozsáhlá uhelná ložiska byla objevena v 18. století, což zapříčinilo výrazný rozvoj průmyslu až do první poloviny 20. století, kdy tomuto území připadla velká role v rámci industrializace Sovětského svazu nařízené Josifem Vissarionovičem Stalinem. V rámci územních reforem připojila sovětská vláda Doněckou pánev k Ukrajinské SSR, do té doby byl Donbas součástí Donské Gubernie.\n\nMístní horníci se zapsali do historie v roce 1941, kdy byla zformována 383. hornická střelecká divize složená výhradně z místních horníků. Tato divize nejprve v roce 1941 neúspěšně bránila Doněck před nacisty, poté ho v roce 1943 dobyla zpět a v roce 1945 se zúčastnila bitvy o Berlín.\nV roce 2014 vypukly v této historicky ruské oblasti proruské nepokoje, proti nové centrální ukrajinské vládě, jenž vyvrcholily vyhlášením tzv. Doněcké lidové republiky a Luhanské lidové republiky v dosavadních dvou administrativních oblastech Donbasu. Posléze bylo 24. května 2014 ohlášeno sloučení těchto mezinárodně neuznaných republik do státu \"Nové Rusko\", který má navázat na tradici rozsáhlého stejnojmenného území, které bylo součástí bývalého Ruského impéria.\n\n\n"}
{"id": "179311", "url": "https://cs.wikipedia.org/wiki?curid=179311", "title": "Bitva u Kokosových ostrovů", "text": "Bitva u Kokosových ostrovů\n\nBitva u Kokosových ostrovů byla námořní bitva první světové války. Bitva se uskutečnila 9. listopadu 1914 u Kokosových ostrovů a křižník Emden se v ní utkal s křižníkem Sydney.\n\nNa začátku války Německá východoasijská eskadra opustila přístav Čching-tao v Číně a vypravila se na strastiplnou cestu do německých přístavů, kam žádná z jejích lodí nedoplula. Během cesty zvítězila v bitvě u Coronelu a byla poražena v bitvě u Falklandských ostrovů. Na počátku plavby se od squadrony oddělil křižník \"Emden\", kterému velel kapitán Karl von Müller. Úkolem \"Emdenu\" bylo přepadat britské obchodní lodě. 28. října svedl bitvu u Penangu a koncem října ho hledalo kolem 60 válečných plavidel.\n\nNa jednom z Kokosových ostrovů Direction Island byla umístěna radiová a telegrafní stanice. Ta byla důležitá pro spojeneckou komunikaci přes Indický oceán. A právě tu si vybral Müller jako svůj další cíl. 9. listopadu v šest hodin ráno připlul \"Emden\" k ostrovu. Personál Eastern Telegraph Company odeslal zprávu o svém napadení a po německých varovných výstřelech se odmlčel. Němci vylodili na ostrově útočnou skupinu, které velel Hellmuth von Mücke. Tato skupina se na ostrově nesetkala s odporem, a tak bez problémů stanici zničila.\n\nVysílání o pomoc zachytily lodě konvoje převážející vojáky z Austrálie do Egypta, když byly asi 80 km od ostrova. Ochranu konvoje tvořily australské křižníky \"Melbourne\" a \"Sydney\", britský \"Minotaur\" a japonský \"Ibuki\". Velitel konvoje odeslal lehký křižník \"Sydney\" radiové stanici na pomoc.\n\nOkolo půl desáté \"Emden\" spatřil \"Sydney\". Okamžitě začala příprava k boji. Na vyzvednutí Mückeho skupiny z ostrova nezbyl čas. Při přestřelce se projevila převaha lépe vyzbrojeného křižníku \"Sydney\" a v 11:15 se Müller rozhodl najet na břeh u North Keeling Island, aby se vyhnul potopení. Poté byl křižník zničen a posádka se vzdala. Zahynulo 131 mužů a ostatní, včetně 65 zraněných, byli zajmuti.\n\nMuži, kteří zůstali na Direction Island, se zmocnili škuneru \"Ayesha\", se kterým dopluli 13. prosince do neutrálního Padangu na Sumatře. Odtud odpluli německou obchodní lodí \"(Choising)\" a připluli 9. ledna 1915 do Turecka (respektive do Jemenu, který tehdy ještě Turecku patřil).\n\nNásledně se muži vydali na dlouhou a složitou cestu domů. Cestovali střídavě po moři podél pobřeží, a střídavě pouští, přes Džiddu, pak do Al-Uly na severozápadě dnešní Saúdské Arábie, následně vlakem do Istanbulu a odtud teprve do Německa.\n"}
{"id": "179314", "url": "https://cs.wikipedia.org/wiki?curid=179314", "title": "Bedřich Procházka", "text": "Bedřich Procházka\n\nBedřich Procházka (4. července 1855 Rakovník – 3. ledna 1934 Praha) byl český matematik a rektor ČVUT.\n\nNarodil se v rodině rakovnického učitele Františka Procházky a jeho manželky Barbory, rozené Neumanové. Středoškolské vzdělání získal Bedřich Procházka na reálce v Rakovníku. Od roku 1872 studoval tři roky odbor vodního a silničního stavitelství na české technice a poté na německé technice v Praze (1875–1876). V roce 1876 se stal asistentem při stolici deskriptivní geometrie na německé technice, o rok později se vrátil na techniku českou. Česká technika se mu stala působištěm na 7 let, z nichž poslední 4 roky a dva roky poté, co z techniky odešel, zastupoval profesora Františka Tilšera. Během tohoto období, kdy byl asistentem, vykonal zkoušku učitelské způsobilosti z matematiky a deskriptivní geometrie (1879). V dalších letech svůj pedagogický talent uplatňoval zejména na středních školách. Vzhledem k nedostatku trvalých učitelských míst jich vystřídal v Praze několik. V roce 1884 se habilitoval na české technice v Praze z „nauky o geometrálném osvětlení“. Svou habilitaci v roce 1895 rozšířil na geometrii kinematickou.\n\nAni titul soukromého docenta mu nezajistil místo na žádné z vysokých škol, a tak roku 1887 odešel Bedřich Procházka do Chrudimi, kde se stal suplentem na střední škole. V roce 1890 si rozšířil aprobaci ještě na fyziku. Skutečný učitelem se stal v roce 1891, kdy byl přidělen na reálku do Pardubic a v roce 1893 byl jmenován profesorem na české reálce v Praze-Karlíně. Od téhož roku byl také pověřen suplováním přednášek za profesora Tilšera, na jehož místo byl až po třech letech jmenován K. Pelz. V roce 1897 byl Bedřich Procházka odvolán z Prahy a byl jmenován ředitelem nově založené reálky v Náchodě, kde působil do roku 1904.\n\nV roce 1904 se odchodem profesora deskriptivní geometrie J. Sobotky do Prahy uvolnila na české technice v Brně profesura, na kterou byl Bedřich Procházka záhy jmenován. Ve školním roce 1907–1908 byl na tomto ústavu zvolen děkanem pro odbor strojního inženýrství. Po čtyřech letech (1908) odešel na českou techniku do Prahy, kde byl hned pro následující školní rok (1909–1910) zvolen rektorem. V letech 1913–1914 vykonával funkci děkana za odbor strojního inženýrství a 1916–1917 vedl obecné oddělení. Do penze odešel Bedřich Procházka v roce 1925.\n\nByl ženat se Zdeňkou, rozenou Štolbovou (1870–??).\n\nBedřich Procházka byl členem Královské české společnosti nauk, dopisujícím členem České akademie císaře Františka Josefa pro vědy, slovesnost a umění a čestným členem Jednoty českých matematiků a fyziků.\n\nProcházkovy odborné práce se týkají zejména kinematické geometrie, stereografického promítání, perspektivního promítání a fotogrammetrie. Je autorem šestisvazkového díla \"Vybrané stati z deskriptivní geometrie\" a společně s Vincencem Jarolímkem učebnice \"Deskriptivní geometrie pro vysoké školy technické\".\n\nV roce 1925 mu byl udělen čestný titul doktora technických věd (Dr.h.c.) Českého vysokého učení technického v Praze.\n\n\n"}
{"id": "179317", "url": "https://cs.wikipedia.org/wiki?curid=179317", "title": "Rottnest", "text": "Rottnest\n\nRottnest (anglicky \"Rottnest Island\", hovorově \"Rotto\") je ostrov v Indickém oceánu nedaleko pobřeží Austrálie. Leží západně od Perthu v Západní Austrálii. Nejbližší pevnina je 18 km od města Fremantlu. Ostrov je 11 km dlouhý a místy 4,5 km široký.\n\nOstrov pojmenoval holandský mořeplavec Willem de Vlamingh roku 1696, který ostrov objevil a jeho námořníci si spletli zdejší unikátní klokany quokka s krysami, proto \"Krysí ostrov\". Evropané osídlili ostrov v roce 1831. V 19. století sloužil ostrov jako brutální trestanecká kolonie pro domorodce.\n\n \n"}
{"id": "179318", "url": "https://cs.wikipedia.org/wiki?curid=179318", "title": "Prefektura Jamagata", "text": "Prefektura Jamagata\n\nPrefektura Jamagata ( 山形県, \"Jamagata-ken\") je jednou ze 47 prefektur Japonska. Nachází se v regionu Tóhoku na ostrově Honšú. Hlavním městem je Jamagata.\n\nPrefektura má rozlohu 9323,34 km² a k 1. říjnu 2004 měla 1 223 000 obyvatel.\n\nOblast dnešní prefektury Jamagata původně obývali příslušníci národa Ainu nazývaní také Ezo (蝦夷). Během období Heian (794-1185) zde vládl klan Fudžiwara (藤原). Během období Edo (1603-1867) rozkvétalo zdejší hradní město Jamagata. V roce 1649 navštívil Jamagatu slavný básník Macuo Bašó (松尾 芭蕉) během své pětiměsíční cesty po severním Japonsku. Prefektura Jamagata společně s prefekturou Akita tvořila provincii Dewa až do reforem Meidži.\n\nPrefektura Jamagata leží v jihozápadní části regionu Tóhoku na pobřeží Japonského moře. Na jihu sousedí s prefekturami Fukušima a Niigata, na východě s prefekturou Mijagi a na severu s prefekturou Akita. Hranice prefektury Jamagata tvoří hory. Většina obyvatel je soustředěna v malé centrální nížině, neboť většina plochy je zalesněná.\n\nPrefekturou protéká řeka Mogami. Dále se zde nacházejí tzv. Tři hory \"Dewa-sanzan\": Haguro, Gassan a Judono, které jsou posety četnými svatyněmi.\n\nV prefektuře Jamagata je 13 velkých měst (市, ši):\nV Jamagatě se pěstují např. jablka, broskve, vodní melouny, rýže, hrušky či třešně. U posledních dvou platí, že je Jamagata jejich největším japonským producentem.\n\nNejvíce je rozvinut elektronický průmysl mj. nanotechnologie, rozšířený je též textilní průmysl.\n\nHlavní turistickou atrakcí je chrám Jama-dera (山寺, japonsky častěji zapisovaný jako 立石寺 - riššakudži) vytesaný do úbočí hory poblíž města Jamagata.\n\nFestival Uesugi macuri, který je připomínkou bitev o Kawanakadžimu, se koná na jaře v městě Jonezawa.V hlavním městě se pak počátkem srpna koná festival Hanagasa macuri.\n\n"}
{"id": "179321", "url": "https://cs.wikipedia.org/wiki?curid=179321", "title": "12 Wasted Years", "text": "12 Wasted Years\n\n12 Wasted Years je dokumentární video heavy metalové skupiny Iron Maiden, které se zaměřuje na historii skupiny mezi lety 1975–1987. Obsahuje několik vzácných videí a rozhovorů po dobu působení skupiny; většina z nich byla roku 2005 vydána na DVD \"The Early Days\". Původně bylo video vydáno na formáty laserdisc a VHS.\n\n"}
{"id": "179323", "url": "https://cs.wikipedia.org/wiki?curid=179323", "title": "Zubní kaz", "text": "Zubní kaz\n\nZubní kaz, neboli narušení zubní skloviny, je infekční onemocnění poškozující tkáň zubu. Zubní kaz patří u lidí mezi nejčastější onemocnění. Příčin zubního kazu je více. Většinou je to způsobeno špatnou ústní hygienou spolu s nevhodným stravováním. Dětské zuby jsou citlivé, a tak přenos nákazy líbáním od rodičů je u nich hlavní příčinou.\n\nVzniká působením bakterií, které pokrývají povrch zubní skloviny. Rozkládají sacharidy na organické kyseliny, které odvápňují sklovinu a snižují tvrdost - zub bolí (cítí více chlad, teplo atd.).\n\nZa posledních 300 let byla popsána řada teorií vysvětlujících vznik zubního kazu. Dnes je nejvíce akcepotovanou chemoparazitární teorie, které byla publikována Millerem roku 1898. Následně byla potvrzena dalšími vědci. Vychází z představy, že viníkem naprosté většiny problémů jsou bakterie \"Lactobacillus\" či \"Streptococcus mutans\", které se přichycují na zubech a vylučuje organickou kyselinu. Toto přichycení umožňuje sacharidový polymer, který tvoří hlavní součást zubního plaku. Dlouhodobé působení této kyseliny vede k demineralizaci zubních tkání.\n\nPokud je zubní kaz v raném stádiu a postižený zlepší své hygienické návyky, je velká pravděpodobnost, že si tělo poradí samo a povrchový kaz „opraví\". Nápravu vzniklých škod urychlují fluoridové ionty obsažené v potravě, v zubních pastách nebo v přípravcích pro lokální fluoridaci.\n\nCelosvětově má cca 2,3 miliardy (32 % populace) zubní kazy v trvalých zubech. Světová zdravotnická organizace odhaduje, že všichni dospělí měli alespoň jednou zubní kaz. Přibližně 620 miliónu lidí (9 % populace) mělo zubní kaz v dětství. V posledních letech se zubní kazy stávají čím dál tím víc častějšími. Je to hlavně kvůli větší spotřebě cukru. \n\nArcheologické nálezy ukazují, že zubní kaz je staré onemocnění. Lebky z období před miliony let do období neolitu vykazují známky zubních kazů. Ovšem značný nárůst počtu kazů během neolitické revoluce může být připsán zvyšujícímu se podílu rostlinné potravy obsahující sacharidy a škrob. Předpokládá se, že počátek kultivace rýže v jižní Asii měl též za následek zvýšení výskytu zubního kazu.\n\nSumerské texty z období 5000 let př. n. l. popisují „zubní červy“ způsobující zubní kaz. Důkazy těchto domněnek byly nalezeny v Indii, Egyptě, Japonsku a Číně.\n\nK dalšímu zvýšení počtu zubního kazu došlo v Evropě vlivem dovážené cukrové třtiny a rafinace cukru.\n\nZubní kaz je způsoben kyselinou mléčnou, kterou z kvašeného cukru vylučují bakterie zubního plaku.\n\nBakterie hromadící se v ústech se shlukují a ulpívají na povrchu zubů v podobě lepkavé vrstvy nazývané zubní plak. Rizikovými místy v ústech pro jeho tvorbu jsou zejména praskliny a různé otvory v zubech, prostory mezi zuby, okolí zubních výplní, korunek a můstků. Některé druhy bakterií přítomných v plaku přeměňují cukr obsažený v potravinách, které jíme, v agresivní kyseliny narušující zubní sklovinu chránící povrch zubů. Poškození se může vyskytnout všude tam, kde je sklovina vystavena působení kyselin včetně nechráněných kořenů zubů při úbytku dásně způsobeném parodontitidou.\nPokud není včas zahájena léčba kazu, často dochází k závažným komplikacím. Zubní kaz začne prorůstat hlouběji do zubu, kde může způsobit bolestivý hnisavý zánět v oblasti kořene. Jedinou možností léčby se v takovém případě stává ošetření kořenového kanálku nebo dokonce chirurgický zákrok.\n\n\nČasná stádia zubního kazu jsou bez příznaků. Později je zub citlivý na změny teploty (nejprve na studené, následně i na teplé), citlivost se projevuje také na sladké a kyselé potraviny. Rané stádium zubního kazu zubní lékař odhalí na rentgenovém snímku zubu nebo při vyšetření laserem. Pohledem nebo pomocí vyšetřovací sondy zjistí kaz až v pokročilejším stádiu, kdy jsou defekty již viditelné.\n\nVhodnou metodu léčby zubní lékař stanoví na základě vyšetření a určení stádia kazu. Počínající zubní kaz lze v dnešní době již léčit bez nutnosti „vrtání“, a to pomocí koncentrovaných fluoridů nebo ozónem, léčbou zvanou ozonoterapie. Pokud kaz není progresivní, není třeba jej odstraňovat odvrtáním.\nLéčba pokročilého stádia kazu spočívá v odstranění kazu jeho odvrtáním a vyplněním vzniklého otvoru zubní výplní neboli plombou. Pokud kaz v pokročilém stádiu zasáhl i zubní dřeň, bývá nutné ošetření kořenového kanálku.\n\nVýplň by měla být bezpečná, trvanlivá a funkční a měla by splňovat i estetické nároky pacienta. Při jejím výběru je tedy nutné zhodnotit stupeň kazivosti zubů pacienta, oblast umístění plomby, velikost ošetřeného zubní kazu a další nároky, které budou na výplň kladeny. V současnosti mají zubní lékaři na výběr ze tří základních druhů plastických výplňových materiálů –amalgámy, kompozitní pryskyřice a skloionomerní cementy.\n\nJedná se o nejdéle používaný materiál, jehož typickými vlastnostmi jsou pevnost, odolnost vůči žvýkacím silám, antibakteriální vlastnosti, schopnost „samoutěsnění se“ v zubu, vysoká trvanlivost, nižší cena a snadná manipulace. Nevýhodou těchto výplní je především jejich kovový vzhled.\nKompozity mají pro svou přirozenou bílou barvu nezastupitelné místo při ošetření předních zubů, v oblastech, které jsou při úsměvu vidět, či v případě, kdy je nutné nahradit úrazem ztracenou sklovinu. Nejsou však příliš vhodné pro pacienty se zvýšenou kazivostí zubů a špatnou hygienou.\n\nSkloionomerní cementy jsou materiály, které jsou určitým kompromisem mezi oběma předchozími možnostmi. Jsou estetické, mají protikazivé vlastnosti a vynikají jednoduchou manipulací. Nejsou však tak mechanicky odolné jako např. amalgám a tak vysoce estetické jako kompozit. Antibakteriální vlastnosti mají však nejvyšší ze všech tří materiálů, a proto jsou obzvláště vhodné do úst s vysokou kazivostí. Jejich předností je bezpečnost, avšak za cenu kratší trvanlivosti.\n\nPrevence zubního kazu spočívá největší měrou v důsledném a opakovaném odstraňování zubního plaku pravidelným čištěním zubů správnou technikou nejméně dvakrát denně včetně čištění mezizubních prostorů zubní nití a mezizubními kartáčkem. Dále je důležité omezit konzumaci sladkostí obsahujících sacharidy, případně je nahradit sladkostmi bez cukru, kde je cukr nahrazen např. polyoly, které bakterie pokrývající zubní sklovinu neumějí rozkládat. Zubní kaz nevyvolává slazení některými přírodními sladidly, např. stévií.\n\nDoporučuje se také vyčistit si po jídle zuby nebo alespoň žvýkat žvýkačky bez cukru. Velký význam v boji se zubním kazem mají fluoridy, které posilují zubní sklovinu. V neposlední řadě se doporučuje pravidelně absolvovat návštěvu zubního lékaře a to alespoň jednou za půl roku.\n\n\n"}
{"id": "179328", "url": "https://cs.wikipedia.org/wiki?curid=179328", "title": "Tkadleček", "text": "Tkadleček\n\nTkadleček (doba vzniku kolem roku 1400) je vrcholná skladba české umělecké prózy, která se řadí k výrazným dominantám středověké evropské literatury. Rovněž stylově je Tkadleček na vysoké úrovni a vyrovná se stylistické vytříbenosti tehdejší náročné latinské prózy. Je zde využit spor, který má však povahu spíše filozofické disputace o problémech filozofických a teologických. Autorem je neznámý člověk, který musel být vzdělaný, znal antické klasiky a církevní autority středověku, velmi dobře se orientoval v Bibli.\n\nTkadleček je možná ovlivněn starší německy psanou skladbou Jana ze Žatce \"Oráč z Čech\" (Der Ackermann aus Böhmen). Je asi čtyřikrát delší a obsahuje věty, témata a motivy, dle kterých se usuzuje, že sloužil jako předloha.\nPodle druhé verze, která se v současné literárněvědném bádání prosazuje, oba texty (tedy Oráč z Čech i Tkadleček) vycházely z neznámého 3. pretextu, který se nám nedochoval.\n\nTkalcem je zde míněn člověk živící se písmem (stejně jako v Oráči z Čech - textor znamená latinsky oráč i písař).\n\"Jáť jsem Tkadlec učeným řádem, bez dříví, bez rámu a bez železa tkáti umím. Člunek můj, jímžto osnuji, jest z ptačí vlny; příze má z rozličných zvířat oděvu jest. Rosa, jež roli mou skropuje, není obecná voda, ani sama o sobě, ale jest s obecnou vodou smíšena, jížto v svou potřebu jednak nahoru, jednak dolů i sem i tam krůpěj podávám.\"\n\nPodobně jako v Oráči z Čech je zde použit dialektický spor mezi Tkadlečkem (literátem) a obecným nepřítelem (Neštěstí, v Oráči z Čech Smrt).\n\nSamotný děj: Tkadleček, mladý milenec, obviňuje Neštěstí, že zavinilo nevěru jeho milé Adličky. Tato hádka nabývá stále obecnějšího charakteru, až se dostává k takovým problémům, jako je např. úloha zla ve světě, odkud se zlo na světě bere, či do jaké míry může člověk určovat svůj osud. \n\n"}
{"id": "179331", "url": "https://cs.wikipedia.org/wiki?curid=179331", "title": "John Dewey", "text": "John Dewey\n\nJohn Dewey (20. října 1859, Burlington, USA – 1. června 1952, New York) byl americký filozof, pedagog, psycholog a reformátor vzdělávání. Jeho myšlenky měly velký vliv nejen ve Spojených státech, ale i po celém světě. Je považován za jednoho ze zakladatelů filozofie pragmatismu (spolu s Charlesem Sandersem Peircem a Williamem Jamesem). Je také znám jako otec funkcionální psychologie. Byl 93. nejcitovanějším psychologem ve 20. století.\n\nJohn Dewey se narodil v Burlingtonu ve státě Vermont ve skromné rodině. V roce 1879 absolvoval univerzitu ve Vermontu. Doktorát dostal na Kriegerově škole umění a vědy na Univerzitě Johna Hopkinse v roce 1884. Od roku 1904 byl profesorem filozofie na Kolumbijské univerzitě a na Učitelské akademii této univerzity. Byl dlouholetým členem Americké federace učitelů.\n\nDewey vychází z kritiky staré herbartovské školy a konstatuje, že jejím těžištěm není dítě. Pragmatická škola ve svých důsledcích znamená výrazný zásah do stávajícího školství. Základními ideovými pilíři pragmatické pedagogiky jsou:\n\nV tomto pojetí buduje Dewey pracovní školy. Základní metodou k získávání poznatků je praktická činnost a experimentování žáka. Žáci se učí tím, že ve škole řeší úlohy a problémové situace. Žák má totiž zkoušet, používat různých názorů, informací a řešení. Zároveň si má pamatovat optimální řešení. Veškeré vyučování je praktická činnost žáků, učení činností.\n\nZárukou produktivity práce školy je zájem a aktivita. A ta se rozvíjí v pracovní činnosti žáka. Důsledky takto pojaté výuky jsou značné. Učitel se mění v poradce, učebnice v pracovní příručky. V tomto duchu se rozvinula projektová metoda, která získává i ve školách v ČR stále větší uplatnění.\n\n\n\n"}
{"id": "179345", "url": "https://cs.wikipedia.org/wiki?curid=179345", "title": "Michèle Rozenfarb", "text": "Michèle Rozenfarb\n\nMichèle Rozenfarb (* 30. srpna 1948 Cazères) je francouzská spisovatelka a psychoanalytička. Žije v Toulouse.\n\n"}
{"id": "179358", "url": "https://cs.wikipedia.org/wiki?curid=179358", "title": "Kofaktor (biochemie)", "text": "Kofaktor (biochemie)\n\nKofaktor je nízkomolekulová neaminokyselinová struktura, která spolu s řetězcem (nebo řetězci) aminokyselin (tedy s bílkovinou) tvoří tzv. složené enzymy. Kofaktory jsou nezbytně nutné pro funkci daného enzymu, bez kofaktoru nemá tento enzym žádnou aktivitu.\n\nHlavní funkcí kofaktoru je přenos atomů, skupin atomů nebo elektronů při chemické reakci, která je katalyzována enzymem. Vyskytují se především v enzymech, které katalyzují oxidoredukční děje (oxidoreduktázy) nebo přenos skupin (transferázy).\n\nMolekula kofaktorů je často tvořena heterocyklickou sloučeninou a mnoho kofaktorů jsou deriváty vitamínů rozpustných ve vodě. Také není vzácností, když kofaktory navíc váží molekuly kovů, nebo jsou samy tvořeny kovy, stopovými prvky, jako je mangan, železo, kobalt, nikl, měď, zinek nebo molybden.\n\nCo se týče terminologie okolo kofaktorů, prostetických skupin a koenzymů, panuje značná nejednotnost. Voet & Voet rozlišují dva druhy kofaktorů, koenzymy a prostetické skupiny, z nichž první se vážou slabě a druhé kovalentně. Stejné pojetí zastává například Vodrážkova Enzymologie nebo Oxford Dictionary of Biochemistry and Molecular Biology. Poněkud jiné definice používá např. Alberts nebo Harper.\n\nMezi kofaktory se obvykle neřadí další nebílkovinné součási enzymů, jako například různé cukerné složky nebo ionty kovů (protože mnohé enzymy jsou glykoproteiny nebo metaloproteiny). Ke známým metaloenzymům patří metaloproteázy, alkoholdehydrogenáza či karbonáthydrolyáza.\n\nJe-li kofaktor pevně vázán na bílkovinnou složku a je tedy stabilní součástí molekuly enzymu, nazývá se prostetická skupina. Regenerace prostetické skupiny probíhá tak, že enzym krátce po sobě reaguje se dvěma různými substráty.\n\nKofaktor, který je na enzym vázán jen slabě a je schopen přecházet z jedné bílkovinné složky enzymu (tzv. apoenzym) na druhou, se nazývá koenzym. Regenerace koenzymu obvykle probíhá pomocí spřažených reakcí - koenzym, který zredukoval při první reakci, přechází na jiný apoenzym, kde se v jiné chemické reakci opět vrací do původního stavu.\n\nKofaktory účastnící se oxidačních a redukčních pochodů (kofaktory oxidoreduktáz):\n\nKofaktory umožňující přenos skupin (kofaktory transferáz):\n\nKofaktory lyáz: patří mezi ně již zmíněné kofaktory, jako acetylkoenzym A, biotin, thiamindifosfát či pyridoxalfosfát\n\nKofaktory izomeráz: vzácné, protože izomerázy se bez nich obvykle obejdou; nicméně někdy se používá glutathion nebo různé deriváty kobalaminu\n"}
{"id": "179359", "url": "https://cs.wikipedia.org/wiki?curid=179359", "title": "Janne Ahonen", "text": "Janne Ahonen\n\nJanne Petteri Ahonen (11. května 1977, Lahti, Finsko) je finský skokan na lyžích, který soutěžil v letech 1992 – 2010.\n\nO skoky na lyžích se začal zajímat v 7 letech. Jeho hrdiny se stali slavní skokani 80. let Matti Nykänen a Jens Weissflog. V okolí Lahti, kde se narodil a vyrůstal, byl vždy dostatek tréninkových center i sněhu, takže se mohl zdokonalovat téměř bez omezení. V 15 letech se stal členem finského národního týmu a zúčastnil se svého prvního závodu ve Světovém poháru. V roce 1993 vyhrál v 16 letech a 7 měsících svůj první závod Světového poháru v Engelbergu. Už tehdy bylo jasné, že svět má před sebou výjimečného skokana.\n\nJe považován za jednoho z nejlepších a nejúspěšnějších skokanů všech dob. Je na prvním místě historických tabulek v počtu umístění na stupních vítězů (108) a čtvrtý dle počtu vítězství závodu světového poháru (36), za Matti Nykänenem (46), Gregorem Schlierenzauerem (40) a Adamem Małyszem (39). Jeho další úspěchy jsou z Mistrovství světa v roce 1997 (střední můstek) a 2005 (velký můstek), první místo ve Světovém poháru v letech 2003-2004 a 2004-2005. V sezoně 2004/2005 byl pak Ahonen prakticky k neporažení. Vyhrál 13 z 26 závodů Světového poháru. Je rekordmanem v počtu vítězství na Turné čtyř můstků – vyhrál v letech 1999, 2003, 2005, 2006 a 2008 a překonal tak předchozí čtyři výhry Jense Weissfloga. Zajímavé je, že Ahonen vyhrál v roce 1999 turné bez jediné výhry v jednom ze čtyř dílčích závodů.\n\nAhonenovy další medaile z Mistrovství světa zahrnují bronz v individuálním závodě na středním můstku (2005), bronz v individuálním závodě na velkém můstku (2001), stříbro z týmové soutěže na středním můstku (2001), a zlato a stříbro v týmové soutěži na velkém můstku (zlato: 1995, 1997, 2003, stříbro: 2001, 2005).\n\nNicméně jeho největším snem bylo získat medaili na olympiádě. První šanci dostal v roce 1998 v Naganu, kde mu jen o kousek unikl bronz. O čtyři roky později v roce 2002 v americkém Salt Lake City se mu stala ta samá věc.\n\nJeho velkým koníčkem jsou závody dragsterů, protáhlých automobilových speciálů s ohromným zrychlením.\nJanne Ahonen měří 182 cm a váží 67 kg. Od roku 2004 je ženatý, a s manželkou Tiijou mají dva syny: Miko Rudolf (*2001), a Milo Petteri (*2008).\n\n26. března 2008 oznámil konec své sportovní kariéry.\n\nAhonenova kariéra oficiálně skončila v Lahti dne 9. července v přátelské soutěži na můstku HS 97. Přítomna byla celá řada jeho bývalých konkurentů, polský Adam Małysz, Němci Martin Schmitt a Georg Späth, rakouští Andreas Goldberger a Andreas Widhölzl, norští Ljøkelsøy a Bjørn Einar-Romøren, Japonec Noriaki Kasai, Švýcar Andreas Kuettel a finští kolegové Tami Kiuru, Matti Hautamäki, Janne Happonen, Veli-Matti Lindström, Kimmo Yliriesto, Pasi Ahonen, Ville Larinto a Ville Kantee. Ahonen ukončil kariéru dalším vítězstvím, s nejdelšími skoky v obou kolech i přesto, že již déle jak tři měsíce nestál na můstku. Adam Małysz dokončil druhý a Georg Späth třetí.\n\nV březnu 2009 ohlásil návrat na můstky v olympijské sezoně 2009/2010.\n\n"}
{"id": "179373", "url": "https://cs.wikipedia.org/wiki?curid=179373", "title": "Koenzym", "text": "Koenzym\n\nKoenzym je kofaktor, tedy nízkomolekulární látka nebílkovinné povahy, která tvoří součást složených enzymů. Koenzym – na rozdíl od kofaktoru (prostetické skupiny), který má podobnou funkci – není pevně vázán na apoenzym, tedy vlastní bílkovinnou složku enzymu. Koenzym proto může mezi různými apoenzymy volně přecházet.\n\nJejich hlavní úlohou je přenos atomů, jejich skupin, nebo samotných elektronů mezi odlišnými enzymy, čímž zajišťují spřažení různých biochemických reakcí. Během spřažených reakcí se koenzymy regenerují – koenzym, který zreagoval v jedné reakci, přechází na jiný apoenzym, kde se v nové reakci dostává do původního stavu. Hladina aktivních koenzymů v buňce je tak udržována na víceméně stejné úrovni.\n\nKoenzymy bývají obvykle tvořeny heterocyklickou sloučeninou, často derivátem nějakého vitamínu rozpustného ve vodě (většinou B-komplex). Typická je jejich fosforylace – tedy navázání zbytků kyseliny fosforečné.\n\nNaprostá většina koenzymů je rozpustná ve vodě. Výjimku tvoří koenzym Q10, který přenáší protony mezi enzymy dýchacího řetězce ve vnitřní membráně mitochondrií.\n\n"}
{"id": "179379", "url": "https://cs.wikipedia.org/wiki?curid=179379", "title": "Prostetická skupina", "text": "Prostetická skupina\n\nProstetická skupina je kofaktor, nízkomolekulární nebílkovinná složka enzymů, která je na tento enzym pevně vázána kovalentní vazbou. Její funkcí je přenos atomů, jejich skupin nebo elektronů v průběhu biochemické reakce, prostetická skupina spotřebovaná v reakci se substrátem se pak zregeneruje v následné reakci s jinou látkou. Prostetické skupiny jsou naprosto nutné k zajištění aktivity enzymu, tvoří totiž součást aktivního centra.\n\nProstetická skupina může být tvořena organickou nebo i anorganickou látkou, typicky iontem kovu, kov může být také zabudovaný do organické kostry skupiny.\n\nEnzym s navázanou prostetickou skupinou se nazývá holoenzym, bílkovinná složka bez kofaktoru je pak apoenzym, který nemá katalytickou funkci.\n\n"}
{"id": "179382", "url": "https://cs.wikipedia.org/wiki?curid=179382", "title": "Lomná", "text": "Lomná\n\nLomná je název, který nesou dva různé vodní toky, oba pramenící v Beskydech a spadající do povodí Odry:\n\nStejné jméno má také:\n\nSlovo \"Lomná\" se vyskytuje i v názvu některých dalších sídel:\n"}
{"id": "179385", "url": "https://cs.wikipedia.org/wiki?curid=179385", "title": "Ještě jednou, profesore", "text": "Ještě jednou, profesore\n\nJeště jednou, profesore je divadelní hra Antonína Procházky, kterou napsal v roce 2000. Premiéru měla 3. února 2001 v plzeňském Divadle J. K. Tyla v režii Antonína Procházky.\n\nKomedie sklidila všechny ceny (komedie roku 2001, nejlepší ženský herecký výkon pro Andreu Černou za roli Nataši, nejlepší mužský herecký výkon pro Antonína Procházku za roli Ivoše a divácká komedie roku) druhého ročníku pardubické přehlídky GRAND Festival smíchu 2002.\n\nV roce 2002 hru uvedlo Východočeské divadlo Pardubice (režie Antonín Procházka, premiéra 26. a 27. října 2002 v Městském divadle).\nOd roku 2006 je hra na repertoáru Divadla pod Palmovkou (režie Antonín Procházka, premiéra 5. a 6. ledna 2006).\n\nProfesor Ivo vyučuje ruskou literaturu a nejraději má Vojnu a mír Lva Nikolajeviče Tolstého.\n\nJeho manželka Ema je jiného zaměření: je také profesorka a učí německou literaturu. V manželství je nespokojená, a tak má milence Otu, kolegu jejího manžela. Otovi se svěřila, že se s Ivem nemůže rozvést, protože mu nemůže nic vytknout, ale kdyby si našel milenku, mohla by ihned podat žádost o rozvod.\n\nOta využije příležitosti a ukáže Ivovi inzerát na společnost zabývající se virtuální realitou. Ivo se rozhodne, že se tam půjde podívat. U počítače sedí mladý muž a nabízí Ivovi cestu kamkoli. On si vybere výlet do Tolstého Vojna a mír. Chce se seznámit s Natašou Rostovovou, do které se zamiloval. Virtuální realita mu to umožnila a on jí může obdivovat.\n\nVypráví jí o svém světě. Nataša je Ivem nadšená, ale on se musí vrátit do svého světa. Doma už na něho čeká Ema a jeho dvě děti Libor a Julie z prvního manželství. Julie pracuje v jedné humanitní společnosti, má společenské styky a má hodně peněz (v závěru vyplyne, že je prostitutka). Libor pracuje jako psycholog zbavující lidí závislosti.\n\nNajednou u nich zazvonila Ivova studenka a Liborova přítelkyně v jedné osobě Katka. Vypráví, že ve Vojně a mír je něco zvláštního, že se tam najednou objevil nějaký muž, který do děje nějak nezapadá.\n\nIvo se pak rozhodne, že se tam vydá znova. Tentokrát v ději uběhl rok a Nataša čeká na Bolkonského. Nataša a Ivo se zase líbají, když v tom přichází Bolkonskij. Ivo prchá do svého světa, ale stalo se, že všechny důležité postavy z románu se tam ocitly také. Ivo je zděšen, neví, co s nimi, a tak je ukryje u Ota.\n\nIvo odejde, ale vzápětí někdo zvoní. Je to Ema. Ota chce vztah ukončit, a tak postaví Natašu vedle sebe a otvírá dveře. Mezitím se na Natašino místo postavil Bolkonskij a Ota vysvětluje, proč s Emou už nemůže být, že se zamiloval a že chce žít nový život. Ema zděšeně prchá pryč a Ota teprve teď zjišťuje, že drží za ruku ne Natašu, ale Bolkonského.\n\nPo vyčerpávající noci Ota usne. Ráno si pro ně Ivo přichází, ale Nataša s Bolkonským už byli pryč. Ivo jde domů a tam je dcera Julie a Katka. Přichází Libor s postavami, které skončily na záchytce.\n\nNakonec se Nataša s Bolkovským vrací zpět do knihy, Ema se vrací k Ivovi poté, co od něho chtěla odejít a život normálně pokračuje.\n\nO něco později se Ivo vydá opět za dobrodružstvím. Chce jít do románu Profesionální žena, ale omylem skončí v kuchařce Jiřiny Bohdalové. A zrovna v ten moment Ema vaří z této knížky rajskou omáčku a všichni si na ní pochutnávají. Jen se diví, kde se tam vzaly ty malé botičky.\n\nHra končí Juliiným: „Já mám tatínka tak ráda!“\n"}
{"id": "179386", "url": "https://cs.wikipedia.org/wiki?curid=179386", "title": "Lubina", "text": "Lubina\n\nLubina může být:\n\n\n"}
{"id": "179390", "url": "https://cs.wikipedia.org/wiki?curid=179390", "title": "Lucie Žáčková", "text": "Lucie Žáčková\n\nLucie Žáčková (* 16. února 1978 Ostrava) je česká herečka.\n\nHerectví studovala v Ostravě na Janáčkově konzervatoři. Během studií hostovala v Divadle Petra Bezruče, kde v roce 2000 získala i své první divadelní angažmá. Hrála zde v inscenacích jako např. \"Skleněný zvěřinec\" (role Laury), \"Ústa Micka Jaggera\" (Káča) nebo \"Idiot\" (Nastasja Filipovna).\nV roce 2004 jí byla udělena Cena Thálie pro mladého činoherce, v témže roce získala Cenu Alfréda Radoka jakožto talent roku a byla nominována na nejlepší ženský výkon.\nV roce 2005 přestoupila z Divadla Petra Bezruče do Komorní scény Aréna. V té době o ni začalo projevovat zájem Národní divadlo v Praze, jehož nabídku na angažmá v roce 2006 přijala. V Komorní scéně Aréna však některé své role ještě dohrávala i v sezóně 2006/2007.\n\nV povídce \"Pošťácká\" z triptychu \"Trosečníci\", kterou pro Českou televizi natáčel režisér Ivo Macharáček, si zahrála postavu čarodějky. Jejím filmovým debutem se stal film \"Sluneční stát\" Martina Šulíka.\n\nZa rok 2015 získala Českého lva za nejlepší ženský herecký výkon ve vedlejší roli ve filmu \"Kobry a užovky\".\n\n"}
{"id": "179395", "url": "https://cs.wikipedia.org/wiki?curid=179395", "title": "Malčice", "text": "Malčice\n\nNázev Malčice má více sídel:\n"}
{"id": "179399", "url": "https://cs.wikipedia.org/wiki?curid=179399", "title": "Černice", "text": "Černice\n\nSlovo černice označuje:\n\nNázev Černice označuje též sídlo či vodní tok:\n\nNázev Černice označuje přírodní památku\n\n\n"}
{"id": "179410", "url": "https://cs.wikipedia.org/wiki?curid=179410", "title": "Dubová", "text": "Dubová\n\nNázev Dubová má více sídel:\n"}
{"id": "179411", "url": "https://cs.wikipedia.org/wiki?curid=179411", "title": "Práčov", "text": "Práčov\n\nNázev Práčov má více sídel:\n\n"}
{"id": "179413", "url": "https://cs.wikipedia.org/wiki?curid=179413", "title": "Kostel svatého Michaela archanděla", "text": "Kostel svatého Michaela archanděla\n\nKostelů zasvěcených svatému Michaelovi archandělovi je více:\n\nv Česku\n\nv zahraničí\n\n"}
{"id": "179414", "url": "https://cs.wikipedia.org/wiki?curid=179414", "title": "Národní strategie rozvoje cyklistické dopravy České republiky", "text": "Národní strategie rozvoje cyklistické dopravy České republiky\n\nNárodní strategie rozvoje cyklistické dopravy České republiky je programový dokument, ve kterém se český stát zavázal k podpoře cyklistické dopravy a k budování cyklostezek. Byl vytvořen usnesením vlády ČR ze dne 7. července 2004 pod č. 678. \n\nSestává ze čtyř základních priorit:\n\nGarantem strategie je Ministerstvo dopravy ČR, vykonavatelem Centrum dopravního výzkumu Olomouc.\n\n\n"}
{"id": "179415", "url": "https://cs.wikipedia.org/wiki?curid=179415", "title": "Ecotopia: The Notebooks and Reports of William Weston", "text": "Ecotopia: The Notebooks and Reports of William Weston\n\nEcotopia: The Notebooks and Reports of William Weston (Ekotopie: Deníky a záznamy Williama Westona) je klíčová kniha Ernesta Callenbacha publikovaná roku 1975. Společnost popsaná v knize je jednou z prvních ekologických utopií a měla významný vliv na kontrakulturu a hnutí zelených v 70. letech a později.\nEnergie vlídná k životnímu prostředí a další působivé stavební a dopravní technologie, které Callenbach popsal ve své \"Ecotopii\" jsou založeny na výzkumných objevech v časopisech jako \"Scientific American\". Mezi základní nitky příběhu patří technologie, životní styly, lidové zvyky a postoje, které se odrazily (z reálného života) kupříkladu i na stránky \"Whole Earth Catalog\" a jeho následníka \"CoEvolution Quarterly\" a byly rovněž popsány v novinách, románech nebo filmech. Callenbachovy hlavní myšlenky o ekotopických hodnotách a zvycích byly založeny na skutečných experimentech na americkém Západě. Například Callenbachova fiktivní \"Crick School\" byla založena na alternativní škole Pinel School, která leží poblíž Martinezu, CA a kterou kdysi navštěvoval jeho syn.\n\nAutorův ekotopický koncept neodmítá vyspělé technologie, členové jeho fiktivní společnosti spíše vykazují vůči technologiím \"vědomou selektivitu\", aby mohlo být zachováno jak lidské tělesné a duševní zdraví, tak i zdraví sociální a ekologické. Callenbachův příběh například předpovídá vývoj a hojné používání videokonferencí.\n\nPod vlivem této knihy vznikl pojem „ekotopie“ jako subžánr science fiction a utopické literatury.\n"}
{"id": "179416", "url": "https://cs.wikipedia.org/wiki?curid=179416", "title": "Heinrich Wydler", "text": "Heinrich Wydler\n\nHeinrich Wydler (24. dubna 1800 Curych – 6. prosince 1883 Gernsbach) byl švýcarský botanik.\n\nV letech 1826–1827 byl na sběrné expedici v Západní Indii; 1828–1830 pracoval v botanické zahradě v Petrohradu, a v letech 1830–1834 byl kurátorem sbírek De-Candolle (Z DeC) v Ženevě. Vyučoval na školách v Curychu a Bernu. Po svatbě v roce 1840 se usadil ve Štrasburku, kde se věnoval botanickým studiím. \n\n"}
{"id": "179420", "url": "https://cs.wikipedia.org/wiki?curid=179420", "title": "Karel Rychlík", "text": "Karel Rychlík\n\nKarel Rychlík (16. srpna 1885, Benešov – 28. května 1968, Praha), byl český matematik. Věnoval se zejména algebře a teorii čísel.\n\nKarel Rychlík studoval jeden rok na gymnáziu v Chrudimi, poté dva roky v Benešově u Prahy a v červenci roku 1904 maturoval na Akademickém gymnáziu v Praze. \nProtože již na střední škole měl značný zájem hlavně o matematiku, nastoupil v témže roce na Filozofickou fakultu Karlo-Ferdinandovy univerzity v Praze, kde se jí mohl věnovat především. Profesory matematiky na univerzitě byli v té době Jan Sobotka a od jara 1903 také Karel Petr. V Praze studoval tedy matematiku a fyziku, ale pouze do konce studijního roku 1906/07. V následujícím roce [907/08 dostal státní stipendium a na rok odjel za studiem do Paříže. Na Sorbonně navštěvoval matematické přednášky profesorů Jacqua Hadamarda, Émila Picarda a M. G. Humberta a současně zpracovával svou disertační práci.\nPo návratu v roce 1908 vykonal zkoušku učitelské způsobilosti z matematiky a fyziky, která ho opravňovala k výkonu učitelského povolání na středních školách. V roce 1909 na základě disertace \"O grupách ternárních kolineací holoedricky isomorfních s alternativními a symetrickými grupami permutací\" získal Karel Rychlík doktorát filozofie. Na podzim téhož roku se stal placeným asistentem matematiky na filozofické fakultě, když již od ledna zastával toto místo bezplatně. Roku 1912 se na univerzitě habilitoval s prací \"Příspěvek k teorii forem\" a o rok později, v roce 1913, přešel jako asistent na Českou vysokou školu technickou v Praze. V roce 1920 zde byl jmenován mimořádným a v roce 1923 řádným profesorem matematiky. V roce 1946 byl penzionován.\n\nOd mládí se K. Rychlík věnoval algebře a teorii čísel. V této oblasti publikoval dvě učebnice: \"Úvod do elementární teorie číselné (1931)\" a \"Úvod do analytické teorie mnohostěnů s reálnými koeficienty (1957)\". Je autorem i knihy \"Úvod do počtu pravděpodobnosti (1935)\". Do češtiny přeložil Rychlík čtyři knihy ruských autorů. V posledním období svého života se hluboce zajímal o dějiny matematiky, zejména pak 19. století, a to v souvislosti s pracemi Bernarda Bolzana, např. \"Theorie der reellen Zahlen im Bolzanos handschriftlichen Nachlasse (1962)\".\n\n\n"}
{"id": "179424", "url": "https://cs.wikipedia.org/wiki?curid=179424", "title": "Dewa (provincie)", "text": "Dewa (provincie)\n\nProvincie Dewa (: 出羽国; \"Dewa no kuni\") byla stará japonská provincie na severu ostrova Honšú. Na jejím území se dnes rozkládají prefektury Jamagata a Akita (s výjimkou měst Kazuno a Kosaka).\n\nProvincie Dewa se v roce 708 odštěpila od provincie Ečigo a postupně rozšiřovala své území směrem na sever tak, jak Japonci vytlačovali původní obyvatele severního Honšú.\n\nBěhem období Sengoku ovládal jižní část provincie kolem Jamagaty klan Mogami a severní část klan Akita. Oba klany bojovaly v bitvě u Sekigahary na straně Iejasua Tokugawy.\n\nNa počátku období Meidži byla Dewa na krátkou dobu rozdělena na provincie Uzen a Ugo před tím než byl zaveden systém prefektur.\n"}
{"id": "179425", "url": "https://cs.wikipedia.org/wiki?curid=179425", "title": "Rychlík", "text": "Rychlík\n\nRychlík může znamenat:\n\n\n\n\n"}
{"id": "179426", "url": "https://cs.wikipedia.org/wiki?curid=179426", "title": "Zákon o zbraních", "text": "Zákon o zbraních\n\nZákon o zbraních je zkrácený název českého zákona č. 119/2002 Sb., o střelných zbraních a střelivu a o změně zákona č. 156/2000 Sb., o ověřování střelných zbraní, střeliva a pyrotechnických předmětů a o změně zákona č. 288/1995 Sb., o střelných zbraních a střelivu (zákon o střelných zbraních), ve znění zákona č. 13/1998 Sb., a zákona č. 368/1992 Sb., o správních poplatcích, ve znění pozdějších předpisů, a zákona č. 455/1991 Sb., o živnostenském podnikání (živnostenský zákon), ve znění pozdějších předpisů, (zákon o zbraních).\n\nZákon upravuje (mimo jiné) práva a povinnosti držitelů zbraní nebo střeliva a možnosti nabývání vlastnictví, držení či nošení zbraně nebo střeliva. Nahradil tak zákon č. 288/1995 Sb. a jeho novelu zákon č. 13/1998 Sb.\n\nPodle současného znění zákona o zbraních může každý český občan starší 21 let (výjimkou je sportovní a lovecké použití zbraně/střeliva), který splní podmínky bezúhonnosti, spolehlivosti a zdravotní způsobilosti a složí zkoušky odborné způsobilosti, získat zbrojní průkaz. Ten ho opravňuje k nabytí vlastnictví, držení či nošení zbraně/střeliva (v závislosti na skupinách jeho zbrojního průkazu a kategorii konkrétní zbraně nebo střeliva).\n\nRůzné události se střelnou zbraní a jejich vykreslení médii často vyvolávají snahy o zpřísnění zákona o zbraních. Nejčastěji se objevuje požadavek na povinné psychotesty pro držitele zbrojních průkazů. Psychotesty by pravděpodobně přinesly zanedbatelný prospěch pokud jde o bezpečnost, přinesly by ovšem nezanedbatelnou zátěž. Tomu nasvědčují případy Kalivody a Lubiny (bývalý policista respektive bývalý výsadkář), kteří vzhledem ke svým původním povoláním museli oba projít psychotesty ještě náročnějšími než by měli být ty pro držitele zbrojních průkazů. V současné době zůstává na uvážení posuzujícího lékaře, zda žadatele pošle i na psychologické vyšetření.\n\nOd začátku roku 2015 se připravuje novela zákona o zbraních a střelivu, dohledatelná pod číslem PID: KORN9W28KMD3.<br>\nPrvní dva cíle návrhu zní:<br>\n1. V návaznosti na události v muničním areálu ve Vrběticích (i jinde) stanovit jednoznační právní režim nakládání s municí civilními subjekty na území České republiky.<br>\n2. Ve vazbě na tragickou událost v Uherském Brodě zefektivnit systém prověřování a vymáhání požadavků na zdravotní způsobilost držitelů zbrojních průkazů.<br>\n<br>\nK druhému cíli se objevují v návrhu dvě varianty:<br>\nVarianta 1 – posílení vynucování a kontroly podmínek způsobilosti držitele zbrojního průkazu<br>\nVarianta 2 – zpřísnění podmínek pro získání zbrojního průkazu<br>\n<br>\nVarianta 2 podle textu návrhu by \"spočívala ve zvýšení požadavků na držitele zbrojních průkazů\". Dále text uvádí, že by se \"mohlo jednat například o\": zvýšení věku pro získání zbrojního průkazu; zvýšení okruhu nemocí, které povedou k zdravotní nezpůsobilosti vlastnit zbrojní průkaz; zpřísnění podmínek bezúhonnosti a spolehlivosti.<br>\n<br>\nVe \"Vyhodnocení nákladů a přínosů variant\" se pak dále uvádí:<br>\nPřínosy varianty 2 je třeba považovat za spíše neurčité a ani recentní zkušenosti neukázaly potřebu rozšíření těchto podmínek (na rozdíl od zásadní potřeby posílení možnosti existující podmínky vymáhat). Podobně v případě plošně prováděných, či dokonce periodických psychotestů je třeba zaujmout spíše skeptický postoj. Takovýto systém by na jedné straně paušálně zatížil všechny držitele zbrojního průkazu, ale na straně druhé by také vytížil značné kapacity správních orgánů policie. Přitom se lze jen dohadovat, že by mohlo dojít k situaci, kdy by tato rutinní činnost mohla vytěsnit (crowding-out) potřebnou cílenou prevenci... dále se mluví o skutečnosti, kdy přísnější podmínky mohou vést k jakémusi stavu podcenění situace.<br>\n<br>\nNávrh dále navrhuje přijmout variantu 1.<br>\n\nPředmět úpravy a vymezení některých pojmů.\n\nRozdělení zbraní a střeliva do čtyř kategorií:\nplus\n\nUpravuje možnosti nabývání vlastnictví, držení a nošení zbraně a střeliva různých kategorií.\n\nZbrojní průkaz a jeho rozdělení do pěti skupin (držitel zbrojního průkazu může mít libovolný počet skupin zároveň):\nDále upravuje podmínky pro vydání zbrojního průkazu (věk, zdravotní a odborná způsobilost, bezúhonnost a spolehlivost), rozšíření jeho skupin nebo jeho odnětí či zánik platnosti. Také jsou zde uvedeny práva a povinnosti držitelů zbrojních průkazů.\n\nPopisuje zbrojní licenci, která právnickou nebo fyzickou osobu opravňuje k nabývání vlastnictví a přechovávání zbraní nebo střeliva. Stejně jako zbrojní průkaz se dělí do několika skupin (podle důvodů užívání rozsahu oprávnění):\nZbytek hlavy V je obdobný jako u hlavy IV.\n\nUdává povinnost registrace pro každou zbraň kategorie A, B nebo C. Dokladem o registraci je průkaz zbraně.\n\nTrvalý vývoz, dovoz nebo tranzit zbraní a střeliva z, do nebo přes Českou republiku.\n\nPodmínky pro provozování střelnice, práva a povinnosti správce střelnice.\n\nPopisuje některé speciální případy, jako např. zadržení či zajištění zbraně/střeliva, možnosti zabezpečení zbraní/střeliva, svěření či vystavování zbraně, znehodnocení či dědění zbraně ad.\nMimo jiné zde najdeme i podmínky tzv. zbraňové amnestie (zánik trestnosti nedovoleného ozbrojování).\n\nInformační systémy a uchovávání a poskytování údajů o zbraních, střelivu a provozovaných střelnicích.\n\n\nZměna zákona č. 156/2000 Sb\n\nZměna živnostenského zákona\n\nÚčinnost\n\nVymezení zbraní a střeliva:\n\n\n"}
{"id": "179435", "url": "https://cs.wikipedia.org/wiki?curid=179435", "title": "Rasen-Antholz", "text": "Rasen-Antholz\n\nRasen-Antholz (německý název, : Rasun Anterselva) je obec v Jižním Tyrolsku v severní Itálii. V prosinci 2004 v něm žilo 2776 lidí.\n\nMísto je známé jako středisko zimních sportů, především biatlonu.\n\nStarostové od roku 1956:\n\n\n\nAntholz/Anterselva je známé středisko zimních sportů, disponuje špičkovým biatlonovým areálem a hostí biatlonové světové poháry i mistrovství světa (naposledy v roce 2020).\n\n"}
{"id": "179441", "url": "https://cs.wikipedia.org/wiki?curid=179441", "title": "Plavaná", "text": "Plavaná\n\nPlavaná je jednou ze základních technik lovu ryb na udici a je to královská disciplína v lovu ryb udicí. Spočívá v umístění nebo vedení přirozené nástrahy ve \"vodním sloupci\", tzn. v libovolné hloubce od hladiny až po dno.\n\nPlavaná je, co se týče vybavení, nejjednodušší rybářskou disciplínou. Lze ji provozovat pouze pomocí rybářské povolenky k lovu na svazové vodě nebo na soukromém rybníce, ve vlastním soukromém (zahradním) rybníce lze provozovat kdykoli. Lze použít vlasec jakékoliv tloušťky, čím je tenčí, tím méně je montáž nápadná. Základní nejjednoduší způsob navázání je navlečení splávku na kmenový vlasec dírkami a navázání určitého háčku (8 až 16 velikost) na konec kmenového vlasce. Po ustřihnutí kmenového přebytku po navázání stačí už jen přitisknout na určitá místa mezi splávkem a háčkem olůvka. (0,05 g až 1 g). Poté stačí nabodnout na háček libovolná nástraha. Nejlepší jsou bílí mastní červi. V tomto případě se použitá živá nástraha pohybuje i kroutí (napíchne se na háček za zadeček) a láká více ryby. (přesněji hustoty) – lehčí nástrahy (zejména pečivo) plavou na hladině, těžší (např. ovoce, červi, žížaly) klesají ke dnu.\n\nTypicky se ovšem při plavané používá splávek, což je součást udice (sestavy), která drží nástrahu v určité pevně nastavené hloubce. Pomocí něj lze nástrahou velmi jemně manipulovat a umisťovat jí. Čím dále je splávek od háčku, tím je hlubší ponor nástrahy. Splávek také slouží jako indikátor záběru ryby. \n\nPři lovu na tzv. bič (prut bez oček) se nepoužívá naviják, přičemž vzdálenost nástrahy od břehu je omezena délkou prutu. Ten může měřit i více než 10 metrů. Díky moderním technologiím a výzkumu v oblasti materiálů (uhlíková a kevlarová vlákna) se začínají používat 13m děličky, které jsou přesnější v lovu ryb. Podle kategorií se také mění její délka - kategorie U15 (tj. do 15 let) používá 10m děličku, kat. U20 a ženy 11,5m děličku a kat. U25 a muži 13m děličku. V tuzemsku jsou pak tyto pruty doménou především závodní plavané, hlavním důvodem slabé rozšířenosti je vyšší pořizovací cena a také náročnost na ostatní vybavení, potřebné pro lov touto metodou. Není ale pravdou, že u prutu bez navijáku lze lovit pouze malé ryby. V případě většího úlovku je ryba zdolávána pomocí latexového amortizéru, který je instalován v koncové části prutu (nejčastěji v posledních 3 m). Amortizér (latexové vlákno, duté nebo plné, průměry od 0,6 mm do 3,0 mm) má roztažnost až 800 % a při správné manipulaci s prutem je možné zdolat i ryby těžší než 5 kg.\n\nPro lov na plavanou ve větších vzdálenostech, než umožňuje prut bez navijáku, se používají pruty s očky a navijákem (který bývá menší a lehčí než pro lov na položenou). Na stojatých a pomalu tekoucích vodách se používají tzv. matchové pruty (jemné pruty délky kolem 4 m), které umožňují s lehkou koncovou montáží nahodit do značné vzdálenosti (až přes 50 m). V proudnějších vodách se uplatňují tzv. boloňky, což jsou (relativně vzhledem k délce) lehké teleskopické pruty v obvyklých délkách 5 - 7 m, které (s vhodně sestavenou koncovou montáží) umožňují přesné vedení nástrahy při splouvání po proudu.\n\nDalší důležitou součástí výbavy jsou vhodné nástrahy. Ty vybíráme podle ročního období a místa lovu (např. masní červi, malé žížaly, kousky pečiva, sterilovaná kukuřice - pro lov menších kaprovitých ryb; boilies, pelety, větší žížaly - pro lov kaprů). V chladnějším období jsou více hlouběji, takže je lepší volit těžší nástrahy a v létě naopak lehčí jelikož jsou u hladiny. Je vhodné se na vybraném místo pro lov zastavit pár dní dopředu a trochu ryby nakrmit. Kapři poté znají nástrahu a rychleji zaberou.\n\nNejčastějším indikátorem záběru u plavané je již zmíněný splávek. Splávky se vyrábí nejčastěji ze dřeva nebo z plastu. Používají se nejčastěji pesté barvy, aby byl splávek dobře vidět. Při lovu bez splávku na hladině je možné orientovat se přímo pohledem na nástrahu, případně napínáním vlasce.\n\nNa plavanou lze cíleně lovit všechny druhy ryb žijících v České republice. Loví se takto zejména kaprovité ryby na přirozené nástrahy a dravé ryby, a to převážně na živou rybičku.\n\n\n"}
{"id": "179443", "url": "https://cs.wikipedia.org/wiki?curid=179443", "title": "Polarizační vidová disperze", "text": "Polarizační vidová disperze\n\nPolarizační vidová disperze ( , PMD) je druh zkreslení jednotlivého impulsu procházejícího optickým vláknem. Vzniká kvůli rozdílné délce trasy obou polarizačních rovin vidu při průchodu deformovaným vláknem. K deformaci dochází zejména výrobní nedokonalostí, mechanickým namáháním a nevhodnou montáží. PMD je jeden z problémů, kterému musí čelit dopravci a prodejci při nasazení 10 Gbit/s ale hlavně 40Gbit/s optických sítí. Vlivem PMD se totiž omezuje rychlost přenášeného signálu a také odstup signál-šum (SNR).\n\nDisperze, která sama o sobě nebyla objevena do začátku roku 1990, může narušit signál, nepřesně počítat přenášené bity a rozhodit integritu sítě. Když světlo prochází jednovidovým vláknem k přijímači, má dvě polarizační roviny, které ve dvou osách svírají pravý úhel. V jádru optického vlákna, které má asymetrický tvar, světlo prochází podél jedné polarizační roviny buď pomaleji nebo rychleji než světlo druhé polarizační roviny. Tento efekt může rozšířit impulzy natolik, že se překrývají s dalšími impulsy, také může změnit svůj tvar a to tak, že nebude detekovatelný v přijímači.\n\nOptický impuls cestuje od zdroje (vysílače) z nulové vzdálenosti, v jednovidovém optické vláknu. V určité vzdálenosti kdy PMD ovlivnila impuls, je polarizace posunuta o nějaký čas. Tato doba je známá jako zpoždění (Differential Group Delay-DGD). DGD je základním měřítkem PMD a je měřeno v pikosekundách (10). Pokud vznikne DGD, přijímač nemusí v určité vzdálenosti L optického pulsu přesně dekódovat signál, a tím může vzniknout chyba.\n\nHlavní příčinou PMD je asymetrie optického vlákna. Asymetrie vzniká, když je jádro vlákna oválné. Vlastní asymetrie vlákna je poměrně konstantní, zatímco mechanické namáhání v důsledku pohybu s vlákny se mohou lišit (viz obrázek vpravo). Mechanické namáhání na optické vlákno může pocházet z různých zdrojů. Jeden zdroj, který je velmi obtížné kontrolovat, je například sezónní zahřívání a chlazení optického vlákna, dokonce i střídání dne a noci. Ačkoli hodně vláken je rozmístěno v zemi nebo často v potrubí, stále jsou ovlivněny změnami teplot a odpovídajícího mechanického namáhání. Dalším zdrojem mechanického namáhání mohou být vibrace z blízkých zdrojů. Například, hodně vláken je uloženo poblíž železničních tratí z důvodu snadného vedení a vyhnutí se stavbám. Má to však i nevýhody a to při projíždění vlaků. Otřesy, které vlaky způsobují mají na vlákna nepříznivý vliv. Vlákna, která nejsou uložena vedle železnice a silnice mohou být vedena nad zemí. V tomto případě by mohl způsobit vítr kymácení se kabelů a to by mohlo vést k PMD. Protože kombinace těchto vlivů a náhodnost těchto účinků je nepředvídatelná, PMD nemá konstantní hodnotu. Popsána je průměrná hodnota DGD a vlákno má tuto hodnotu danou. Maximální hodnota DGD je asi 3,2 násobek průměrné DGD na vlákno.\n\nPokud vznikne málo chyb na straně přijímače, pak obvykle další mechanismy přenosové soustavy mohou dostatečně obnovit ztracené informace. Pokud je však chyb více, pak by se toto zapojení mělo označit za nekvalitní a mělo by být odstraněno. Množství chyb v přijímači je přímo úměrné množství PMD v optických kabelech. PMD koeficient je v jednotkách ps/√km tzn., že celkové zpoždění nenarůstá se vzdáleností lineárně . Některá vlákna instalovaná v letech 1990–1995 měla koeficienty asi 1-2ps/√km.\n\nPMD problém lze snížit pouhým zkrácením vzdálenosti optických přenosových systémů. Například by mohl být mezi dvěma body v půli cesty umístěn opticko-elektronický přijímač. Jediným účelem tohoto přijímače je dekódovat optický signál předtím, než je poškozen disperzí. Signál je dekódován po bitech, elektronický signál je pak jen přenesen jiným optickým vysílačem a pokračuje v cestě do konečného místa určení, kde bude znova dekódován. Tato metoda se nazývá obnova (regeneration) a jejím zařízením je tzv. opakovač (repeater). Na počátku byla technologie široce využívaná. Nicméně to není jedna z nejlepších možností. Jediný důvod, proč přenášené bity jsou převedeny do elektronické podoby je ten, že v optickém vlákně vzniká rozptyl. Proto je ze síťového hlediska neefektivní a nákladnou opticko-elektronickou konverzí sítě.\nNejen, že jsou náklady a neefektivita vysoké, v dnešní době je většina optických kabelů na delší vzdálenosti vícevidová (Wavelength Division Multiplexing-WDM). Tato technologie vlnového multiplexu do optického vlákna multiplexuje více optických signálů s rozdílnou vlnovou délkou. U těchto zařízení musí být nejprve signál demultiplexován, obnoven, pak znovu multiplexován.\n\nVíce efektivnější způsob je stanovit účinky PMD v době přenosu, předtím než přijímač dekóduje bity. Tato metoda je známá jako kompenzace PMD, a je zobrazena vpravo na obrázku.\nKompenzátor PMD (PMDC) je umístěn na cíli přenosového systému, může snížit účinky disperze ve vláknu a zajistit, že bity budou správně dekódovány přijímačem, před tím, než se budou směrovat.\n\nNejspolehlivější a nejúčinnější technologie na snížení vlivu PMD je využití adaptivní optiky pro srovnání rozptýlených impulsů na správné pozice. Tato technologie je zobrazena vpravo na obrázku. Rozptýlené bity z optické sítě jsou srovnány pomocí PMD korekce. Tato korekce optické bity opět přerovná a přetvaruje, před tím než jsou dekódovány přijímačem. Adaptivní optika pro korekci je řízena inteligentním algoritmem, který analyzuje optické bity.\n\n"}
{"id": "179445", "url": "https://cs.wikipedia.org/wiki?curid=179445", "title": "Åre", "text": "Åre\n\nÅre [\"óre\"] je obec v provincii Jämtland ve Švédsku, která je součástí stejnojmenného komuny o rozloze 8 200 km, jehož střediskem je obec Järpen. V celé komuně Åre žije lidí, v samotné obci 1400 obyvatel.\n\nNedaleko obce se nachází stejnojmenné lyžařské středisko, které je hlavním švédským střediskem alpského lyžování. Bylo pořadatelem mistrovství světa v alpském lyžování 1954, v roce 2007 a v roce 2019. Mělo být zároveň součástí projektů pořádání zimních olympijských her 2014 v Östersundu, jehož kandidatura ale byla stažena kvůli nedostatku politické podpory v zemi. Neúspěšně kandidoval na pořádání zimních olympijských her ve Stockholmu a v Åre v roce 2026.\n\n"}
{"id": "179447", "url": "https://cs.wikipedia.org/wiki?curid=179447", "title": "Jan Lohelius", "text": "Jan Lohelius\n\nJan III. Lohelius OPraem. O.Cr. resp. Jan Lohel (1549, Třebeň – 2. listopadu 1622, Praha) byl římskokatolický duchovní, premonstrát, opat Strahovského kláštera (1582–1612), 12. arcibiskup pražský a 27. velmistr řádu křižovníků s červenou hvězdou (obojí 1612–1622).\n\nJan Lohel se narodil v západočeské vsi Třebeň synem čeledína. Ve třinácti letech nastoupil jako pacholek do služeb premonstrátského kláštera v Teplé a v roce 1573 vstoupil do tohoto řádu. Po studiích na univerzitě v Praze se vrátil do Teplé, kde se stal v roce kazatelem a subpriorem.\n\nV roce 1578 odešel do Strahovského kláštera, kde se stal nejdříve převorem a posléze (1582) opatem. Jeho kariéra strmě stoupala, v roce 1587 se stal generálním vikářem premonstrátského řádu pro celou Svatou říši římskou a Polsko. V roce 1602 se stal pražským světícím biskupem. Vzhledem k nemoci pražského arcibiskupa Karla z Lamberka byl též faktickým správcem arcidiecéze a 14. května 1612 jej papež Pavel V. jmenoval arcibiskupem koadjutorem s právem nástupnictví. Po smrti svého předchůdce (18. září téhož roku) se tak skutečně stal 12. arcibiskupem pražským. Jeho nástupcem na postu opata Strahovského kláštera se stal Kašpar z Questenberka (1571 Kolín nad Rýnem – 28. června 1640 Praha).\n\nJako arcibiskup pracoval Jan Lohelius na postupném potlačování protestantismu a utrakvismu. V roce 1617 nechal zbořit kostel v Hrobě, který si protestanté postavili bez povolení na pozemku, který patřil cisterciáckému klášteru v Oseku. Po propuknutí Českého stavovského povstání byl vypovězen z Čech, do Prahy se vrátil až po bitvě na Bílé hoře. V roce 1622 zakázal na území Českomoravské provincie podávat přijímání podobojí.\n\nArcibiskup Jan Lohelius zemřel 2. listopadu 1622 v Praze a byl pochován v klášterní bazilice Nanebevzetí Panny Marie na Strahově.\n\n"}
{"id": "179450", "url": "https://cs.wikipedia.org/wiki?curid=179450", "title": "Kostel svatého Michaela archanděla (Praha, Staré Město)", "text": "Kostel svatého Michaela archanděla (Praha, Staré Město)\n\nBývalý kostel svatého archanděla Michaela se nachází nedaleko Staroměstského náměstí na pražském Starém Městě mezi Michalskou a Melantrichovou ulicí. Kostel byl významným střediskem husitství, od jeho zrušení za reforem Josefa II. se budova stala předmětem různého civilního využití.\n\nPůvodně románský, později goticky a nakonec barokně přestavěný kostel, který byl však zrušen v době josefinských reforem spolu s přilehlým klášterem servitů. Později sloužil jako skladiště a po roce 1990 byla v kostel provozována značně kontroverzní Michael Mystery Show. Podle článku v Lidových novinách z roku 2006 zamýšlel vlastník zřídit v kostele muzeum českého skla Křišťálový svět. V roce 2009 majitel plánoval přebudovat kostel na nákupní galerii Michal Palace. V současné době je v budově provozován hudební klub. Nejdří­ve se jmenoval Kostel, v únoru 2011 změnil jméno na Venue a nyní­ (září­ 2012) se nazývá Temple Music Club.\n\nKostel byl vždy významnou stavbou, na jejíchž přestavbách se podíleli přední architekti a stavitelé. Jednolodní románský kostel svatého Michaela archanděla s apsidou vznikl už mezi lety 1150–1200. Ve třináctém století byla doplněna západní věž a boční lodě, takže kostel dostal bazilikální uspořádání. Kolem poloviny čtrnáctého století byl starší kostel téměř kompletně nahrazen novostavbou, vybavenou síňovým trojlodím. Z této gotické etapy pochází například dnes na průčelí budovy analyticky přiznaný zbytek gotické kaple arrasovského tvarosloví.\n\nDodnes si objekt do značné míry dochoval v podstatě barokní podobu, kterou mu zřejmě dal kolem poloviny 18. století architekt František Ignác Prée. Nejviditelnější částí této barokní přestavby je dnes konvexně vydutá předsíň opatřená mohutně cítěnými štukovými architektonickými články. Mladší utilitární úpravy na skladiště a manufakturu i poslední přestavba však, žel barokní podobu kostela na mnoha místech narušila.\n\nVýstavba kláštera, při níž byly přestavěny starší měšťanské domy, fara a škola, se udála v několika fázích. První, která dala budovám typickou klášterní dispozici, probíhala v letech 1640–1664. Dnešní podoba klášterních budov pochází zřejmě také až z pozdně barokní přestavby. Dnes v budově kláštera sídlí tzv. Collegium Marianum - Týnská vyšší odborná škola a v dochovaném barokním knihovním sále jsou dnes mj. pořádány koncerty převážně barokní hudby.\n\nKostel ve středověku a v renesanci sloužil jako městský kostel. Patronátní právo k němu měli čeští králové a později je převzala královna Eliška Přemyslovna, manželka Jana Lucemburského. Roku 1380 působilo v při kostele 11 kněží, kteří zároveň vykonávali funkci učitelů ve farní škole. Asi od roku 1402 zde kázal Mistr Jan Hus a na michalské faře se odehrávaly disputace univerzitních mistrů. To, že kostel patřil spolu s Betlémskou kaplí k významným husitským svatyním dokládá i to, že zde 15. března 1411 jako v jednom z mála kostelů nebyla vyhlášena klatba nad Janem Husem a od roku 1414 zde byla podávána Svátost oltářní pod obojí způsobou. Od roku 1406 zde kázal mistr Křišťan z Prachatic. Jeho nástupcem se stal Mistr Petr z Mladoňovic, který byl v roce 1438 rektorem pražské univerzity. V roce 1621 odešel poslední nekatolický farář.\n\nRoku 1626 daroval císař Ferdinand II. kostel sv. Michaela s farou a školou servitům. Navíc od něj dostali 500 zlatých na vybudování kláštera. Ten se začal stavět roku 1640 jako čtyřkřídlá budova sestávající ze čtyř domů – domu \"U oslů\" domu \"U zlaté studnice\", fary a školy. Zpočátku byl určen pro 20 řeholníků. Císař Ferdinand III. věnoval klášteru 1000 kop míšeňských na postavení nového hlavního oltáře. Na tomto oltáři byl později umístěn obraz Petra Brandla, zobrazující boj dobrých a padlých andělů. Součástí oltáře byly zřejmě také Bendlovy sochy Anděla Strážného a Archanděla Rafaela.\n\nPo zrušení kostela a kláštera 23. června 1786 se budovy dostaly do držení Náboženského fondu, který je postupně rozprodal. Většina kostelního mobiliáře byla rozprodána do velkého množství jiných kostelů po celém Českém království (Rokycany, Líbeznice, Sokolov, Holany).\n\n"}
{"id": "179467", "url": "https://cs.wikipedia.org/wiki?curid=179467", "title": "Agnus Dei", "text": "Agnus Dei\n\nAgnus Dei (lat. \"beránek Boží\") je velmi starý a rozšířený symbol pro Ježíše Krista. Ježíš je pro křesťany beránkem, který se jako Syn Boží obětoval kvůli lidem za odpuštění jejich hříchů; toto přirovnání pochází z Janova evangelia, podle něhož Jan Křtitel po setkání s Ježíšem pravil: \"„Hle, beránek Boží, který snímá hřích světa“\". Velikonoční symbol navazuje na pesachového beránka a na beránka, který zastoupil lidskou oběť Abrahámova syna Izáka.\n\nV římskokatolických liturgiích se již od 7. století odříkává modlitba Agnus Dei (Beránku Boží), která je také částí hudební mše.\nOd 14. do 16. století byly nápěvy rozšiřovány latinskými tropy, vkládanými do původního textu.\n\n\n"}
{"id": "179476", "url": "https://cs.wikipedia.org/wiki?curid=179476", "title": "Geolokace", "text": "Geolokace\n\nGeolokace je metoda, která pomocí různých technik zjišťuje geografickou polohu cílového objektu (počítač, mobilní telefon, zvíře, …). Výstupem je typicky poštovní adresa, tj. stát, město, PSČ, ulice nebo podobný údaj (řeka, jezero, pohoří, …), čímž se odlišuje od pozičních systémů, které udávají zeměpisné souřadnice.\n\nGeolokace počítače je v informatice metoda, která na základě různých indicií dovozuje lokaci uživatele využívajícího služby Internetu. Kromě jiného se využívá zejména toho, že IP adresy jsou celosvětově přidělovány organizací IANA po blocích, které jsou geograficky vázané a přidělené vždy konkrétní organizaci (nebo osobě), o které jsou ve whois databázi uvedeny identifikační údaje (tj. stát, město, PSČ, ulice, jméno organizace a zodpovědných osob opět včetně adres).\n\nGeografická lokalizace počítače může zvýšit pohodlí uživatele (např. zobrazení příslušného jazyka, přizpůsobení jeho národním zvyklostem), ale může sloužit i k obchodním nebo kriminálním účelům.\n\nVětšina metod neposkytuje přesné výsledky, takže k jejich interpretaci se využívá sociální inženýrství. Jeden z používaných způsobů získávání geografických informací je definován v patentu 6,757,740 - „Systems and Methods for Determining, Collecting, and Using Geographic Locations of Internet Users“, přiznaný společnosti Digital Envoy. Při zjišťování polohy lze využít například tyto údaje:\n\n\nExistuje řada bezplatných i placených geolokačních databází. Určujících země nebo i města v nich, včetně PSČ. Každá databáze má jiné nároky na přesnost. Většinou podle země které se týkají. Tyto databáze nejčastěji obsahují informace o IP adrese, které mohou být použity ve Firewallech, reklamních serverech, směrování, poštovních systémech, webových stránkách a jiných autorizovaných systémech, kde může být geolokace užitečná. Alternativou k hostování a dotazování databáze je získání kódu země pro danou IP adresu, pomocí DNSBL (styl vyhledávající ze vzdáleného serveru).\n\nPrimárním zdrojem dat pro adresu IP, jsou regionální internetové registry. Které přidělují IP adresy a provádějí služby, mezi subjekty se sídlem ve svých regionech:\n\n\ndruhotné zdroje zahrnují:\n\n\npřesnost je zlepšena když:\n\n\n\nAnonymizace je metoda, při které uživatel při přístupu k určitému zdroji na Internetu využije specializovaný počítače nebo software (Tor).\n\nInternet sám o sobě nemá žádné hranice. Je zcela novým druhem interkulturní komunikace, kde geografická lokace nemá prakticky žádný význam. Mnoho odborníků z tohoto důvodu považuje využívání geografické lokalizace za narušení principů Internetu, například že „jednou publikovaný materiál by měl být dosažitelný odkudkoli bez výjimky, protože Internet nemá hranice.“ IP adresu lze někdy považovat za „osobní údaj“, na který se vztahují příslušné zákony o ochraně osobních údajů. Některé databáze pak tyto zákony mohou v některých zemích porušovat. Další z problémů, který se přímo nabízí je cenzura řízená například státní mocí.\n\nGeolokační technologie byla ve vývoji teprve od roku 1999 a první patenty byly uděleny až v roce 2004. Tato technologie se již široce používá v různých odvětvích. Včetně e-maloobchodu, bankovnictví, médií, vzdělávání, cestování, pohostinství, zábavy, péče o zdraví, on-line her, vymáhání práva a prevence online podvodů.\n\nNapříklad Americké banky, dodavatelé softwaru a další online podniky podléhají zákonům které dovolují použití geolokačního softwaru. Samotné používání má potom na starost ministerstvo financí, úřady pro kontrolu zahraničních aktiv a další regulační subjekty v USA a Evropě. Tyto zákony jsou navrženy tak, aby zabránily praní špinavých peněz, obchodování s teroristickými organizacemi a zakázanými národy. Tím že geolokační software pozná, kde jsou zákazníci banky, může být zabráněno převodu finančních prostředků pro nezákonné účely.\n\nPodvody lze odhalit třeba u platebních procesů s kreditními kartami. Pokud se porovná místo, nahlášené jako poloha uživatele, s místem kde je kartou placeno. Neshoda (objednávka z USA na číslo účtu z Tokia například) je silným ukazatelem možných podvodů. Stejně tak můžeme zabránit praní špinavých peněz, posíláním do jedné banky a vybíráním z jiné. Což bývalo osvědčenou metodou zločinců. Vlády využívají Geolokační systém jako vyšetřovací nástroj. Nalézají možné pachatele zločinů a odhalují jejich cíle útoků. Díky tomu mohou zabránit ztrátám na životech.\n\n"}
{"id": "179478", "url": "https://cs.wikipedia.org/wiki?curid=179478", "title": "Biologická fixace dusíku", "text": "Biologická fixace dusíku\n\nBiologická fixace dusíku, neboli diazotrofie, je schopnost některých prokaryotických organismů (bakterií včetně sinic) redukovat trojnou vazbu v molekule atmosférického dusíku a začlenit jej do organické sloučeniny (amoniaku). Tento proces probíhá enzymaticky, pomocí enzymu nitrogenázy, a za dodání energie (ATP).\n\nDiazotrofní organismy jsou klíčové v koloběhu dusíku v přírodě, protože umožňují fixaci atmosférického dusíku do organických sloučenin organismů. Díky této unikátní schopnosti bakterií, které umí fixovat dusík, s nimi mnoho jiných organismů vstoupilo do symbiotického svazku. Tyto symbiotické bakterie se často označují jako hlízkové bakterie, protože žijí v specializovaných orgánech, hlízkách.\n\nMnoho dusík fixujících bakterií však nemá tendence asociovat se s kořeny vyšších rostlin (žijí volně).\n\nZ ůvodu velkého množství dodané energie, která je nutná k fixačním reakcím, mají největší význam autotrofové (zejména sinice). Heterotrofní bakterie většinou vstupují do relativně úzké symbiózy s rostlinou, která jim energii dodává.\n\nReakce se odehrává v několika krocích:\n\nReakci můžeme také zjednodušit a přidat do rovnice též energetickou potřebu ve formě ATP.\n\nAmoniak je kvůli své jedovatosti (při vyšších koncentracích) ihned zabudováván do neškodných aminokyselin (např. glutaminu) a v této formě dále rozváděn po těle. Za pozornost stojí skutečně obrovské množství energie ve formě 16 molekul ATP, které je nutné k redukci jediné molekuly N. Údajně až 20 % veškeré energie produkované při fotosyntéze v hostitelské rostlině se spotřebovává v hlízkách k hlízkové fixaci.\n\nDiazotrofní organismy se dají obecně rozčlenit do několika skupin:\n\n\nDále jsou fixace vzdušného dusíku schopné některé sinice (\"Nostoc\", \"Anabaena\") a aktinobakterie (\"Frankia\"), některé bakterie oxidující síru a enterobakterie (\"Escherichia\").\n\nTento typ symbiózy se objevuje především v čeledi bobovitých \"Fabaceae\"), ale také u citlivkovitých (\"Mimosaceae\") a sapanovitých (\"Caesalpiniaceae\"). Tento vztah je pro člověka velmi významný, protože bobovité rostliny se často sázejí na polích za účelem zvýšení obsahu dusíku v půdě.\n\nBakteriálním symbiontem (fixátorem dusíku) jsou gramnegativní bakterie, souhrnně zvané hlízkové bakterie (). Známe 57 druhů v 12 rodech, nejznámější jsou rody \"Rhizobium\", \"Bradyrhizobium\" či \"Sinorhizobium\".\n\nBakterie a bobovité rostliny tvoří vnitrobuněčnou symbiózu. Rostlinné buňky obsahují váčky s bakteroidy, kterým jsou dodávány energeticky bohaté organické látky (např. kyselina jablečná a sukcinát) a ionty železa, molybdenu a síry. Rostlina naopak přijímá amonný kationt (NH) (jedná se tedy o mutualistické soužití). Je také ještě nutné dodat, že v tomto ohledu funguje silná míra hostitelské specifity, jež je realizována lektiny - proteiny na povrchu kořene, které jsou rozpoznávány bakteriálními receptory produkovanými geny \"Nod\".\n\nHlízka (\"nodul\") je víceméně uměle vytvořený orgán v kořeni, který vzhledem k vysokému obsahu proteinu leghemoglobinu, jenž je nezbytný při plnění funkce enzymu nitrogenázy, dostává růžové zbarvení. Vzniku hlízky předchází soubor interakcí mezi bakteriemi a hostitelskou rostlinou. Bakterie najdou svou rostlinu po směru koncentračního spádu flavonoidů, sekundárních metabolitů, které aktivují některé bakteriální geny (tzv. \"Nod\" geny), díky nimž bakterie začne syntetizovat vlastní chemikálie patřící do skupiny lipooligosacharidů.\n\nNa tyto látky zareaguje rostlina diferenciací speciálních dělivých pletiv (hlízkové meristémy), které zahájí tvorbu hlízky. Bakteriálními signály dochází k ohnutí kořenového vlásku, narušení buněčné stěny a kontaktu bakterie s endoplazmatickým retikulem hostitele.\n\nProrůstáním membrány infikovaným kořenovým vláskem vzniká \"infekční vlákno\", které proniká do dalších rostlinných buněk, kde se odškrcují váčky s jednotlivými bakteriemi. Bakterie (nyní již nazývané bakteroidy) se následně zvětšují a mění tvar.\n\nAktinobakterie rodu \"Frankia\" jsou bakterie, které také vstoupily do specifického symbiotického svazku s některými cévnatými rostlinami. Známo je asi 200 druhů rostlin, které vstoupily do svazku s rodem \"Frankia\". Příkladem je rakytník (\"Hippophae\"), dryádka (\"Dryas\"), olše (\"Alnus\"), či některé přesličníkovité (\"Casuarinaceae\"). Rostliny z těchto čeledí jsou někdy společně řazeny do N-skupiny, která má pravděpodobně určité predispozice ke vzniku tohoto typu symbiózy.\n\nOlše například vytváří charakteristické červené chuchvalce, tvořené zbytnělými kořeny. Uvnitř chuchvalců je leghemoglobin a také aktinomycety. Svým způsobem to jsou hlízky, stejně jako hlízky bobovitých rostlin, ale mají jinou stavbu.\n\nPoměrně často vznikají více či méně těsné svazky také mezi některými rostlinami a sinicemi rodu \"Anabaena\" a \"Nostoc\". I když jsou sinice také bakterie (proto se jim také říká cyanobakterie), jejich fixace je specifická, protože sinice produkují během fotosyntézy kyslík. Ten by bránil správné funkci nitrogenázy, a tak se fixace dusíku děje v specializovaných buňkách, heterocystách (heterocytech).\n\nAž na výjimku v podobě rodu \"Gunnera\" žádné sinice nevstupují dovnitř buněk rostlin, jsou v mezibuněčném prostoru. Sinicová symbióza se vyskytuje např. u těchto skupin rostlin:\n\n\nNěkteré houby rovněž vstupují do symbiózy se sinicemi. Tyto symbiotické vztahy však spadají do kategorie lišejníků. Protože je v tomto případě fotobiontem sinice, někdy označujeme tyto asociace jako \"cyanolišejníky\".\n\n\"Rhopalodia gibba\" je rozsivka, která žije ve sladké vodě a obsahuje uvnitř své buňky zvláštní organely, které se někdy nazývají \"kulová tělíska\" (). Tyto organely nejsou ničím jiným než sinicí. Kulová tělíska opět obsahují nitrogenázu a DNA sinice, podle níž je endosymbiotická sinice příbuzná rodu \"Cyanothece\".\n\nTento konkrétní případ symbiotické fixace dusíku je pravděpodobně nejužším takovým svazkem vůbec, je totiž zjištěno, že jsou symbionti šířeni i vertikálně (tedy z buňky mateřské do dceřiné). Také se jedná o příklad evoluce organel (viz endosymbiotická teorie).\n\n"}
{"id": "179480", "url": "https://cs.wikipedia.org/wiki?curid=179480", "title": "2007 ve sportu", "text": "2007 ve sportu\n\nMistrovství světa v alpském lyžování 2007\n\n\nSvětový pohár v alpském lyžování 2006/07\n\nMistrovství světa v biatlonu 2007\n\n\nMistrovství světa v cyklokrosu 2007\n\n\nMistrovství světa v duatlonu 2007\n\n\nMistři evropských zemí:\n\nMistrovství světa v ledním hokeji 2007\n\nMistrovství světa v ledním hokeji žen 2007\n\nNational Hockey League\n\nSpenglerův pohár 2007\n\nMistrovství Evropy v krasobruslení 2007\n\n\nMistrovství světa v severském lyžování 2007\n\nBěh na lyžích:\n\n\nSeverská kombinace:\n\n\nSkoky na lyžích:\n\n\n\nMistrovství světa ve skeletonu 2007\n\n\n\n\n\nAustralian Open\n\n"}
{"id": "179483", "url": "https://cs.wikipedia.org/wiki?curid=179483", "title": "Barevné stužky", "text": "Barevné stužky\n\n‘‘(AIDS Awareness Ribbon)‘‘\nObvykle je vidět na klopách a jiných částech oděvu jako symbol solidarity a spojení se v boji proti AIDS.\nTento projekt odstartovala v roce 1991 organizace Visual AIDS, charitativní skupina profesionálních umělců založená v New Yorku s cílem poznat a uctít kolegy a přátele, kteří zemřeli nebo umírají na AIDS. Visual AIDS vyzývá umělecké organizace, muzea, komerční galerie a skupiny, bojující proti AIDS k připomínkám těch, které jsme díky této nemoci ztratili, k širší prevenci proti AIDS, ke zveřejňování a zajišťování potřeb nemocných a k práci na rozšíření pomoci a výzkumu. Inspirací se stala ‘‘žlutá stužka‘‘, kterou byli dekorováni američtí vojáci, bojující ve válce v Perském zálivu. Rudá barva byla zvolena, aby „spojila krev s představou vášně - nikoli jen hněvu, ale také lásky mezi milenci“.\nO debut rudé stužky se postaral Jeremy Irons při vyhlašování cen Tony Awards v roce 1991. Brzy se stala populární a politicky žádoucím módním příkazem pro celebrity a vyhlašování cen. Mnozí aktivisté jsou roztrpčeni tím, že rudá stužka je nošena nikoli jako výraz podpory boji proti AIDS, ale proto, že se to hodí. Jeden případ za všechny - Barbara Bushová, když byla první dámou USA, ji měla připevněnu, dokud s manželem seděla v publiku, ale když stála vedle hovořícího presidenta Bushe, stužka zmizela.\nPřesto tento projekt zůstává silným podnětem k prevenci a boji proti AIDS, dalším akcím a rozvíjení výzkumu. Nadějí všech, kteří se ho účastní je, že jednoho dne se stane nepotřebným.\n\nRed Ribbon Net - oficiální stránky\n\n‘‘(breast cancer awareness ribbon)‘‘\nInspirována rudou stužkou, stala se stužka růžová symbolem boje proti \"rakovině prsu\". Vědecké výzkumy dokazují, že tímto typem rakoviny trpí častěji ženy, které nemají děti. Tuto aktivitu podporuje v USA mimo jiné organizace NABCO - National Alliance of Breast Cancer Organizations.\n\nTuto stuhu, vyskytující se převážně na internetu, vymyslel Xavier Neptus po svém pokusu o sebevraždu. Byla to reakce na to, že podle statistik spáchá každých pět hodin sebevraždu jeden mladý člověk kvůli své sexuální orientace. Společnost by měla učinit vše proto, aby dospívající nebyli vystaveni tlaku okolí, vyvolanému tím, že jsou odlišní.\n\nOficiální stránka kampaně\n\nSymbolizuje boj za práva válečných zajatců, rukojmí a lidská práva obecně. Nebo také, stejně jako bílá stužka, boj proti sebevraždám mladých lidí.\n\nŽlutá stužka (motýlek, šátek, mašle) na obojku či vodítku psa značí žádost o prostor. Žlutě značený pes není připravený na kontakt s cizími lidmi či psy, například z důvodu špatné socializace, bázlivosti, špatných zkušeností či hárání.\n\nOficiální stránka kampaně\n\nStránka na podporu projektu Žluté stužky\n\nOficiální stránka kampaně\n\nJe výrazem boje ekologických aktivistů - především za záchranu deštných pralesů. Proč nosit zelenou stužku se můžete dozvědět z její prezentace.\n\nOficiální stránky kampaně\n\nKromě výrazu solidarity s oběťmi zákonodárství se stala modrá stužka v nedávné době také výrazem boje proti pokusům o cenzuru na internetu.\n\nSvoboda projevu\n\nOficiální stránka kampaně\n\nZnamená boj proti násilí ve městech.\n\nTato barva je znakem boje za práva feministek, ale také lesbických matek a homosexuálních otců, kterým není umožněno stýkat se se svými dětmi.\n\nByla vytvořena na základě vlajky, navržené Jimem Evansem a symbolizuje touhu po přijetí skupin lidí, kteří se vzájemně milují - nikoli ve smyslu sexuálním, ale spíše společenském a náboženském.\n"}
{"id": "179484", "url": "https://cs.wikipedia.org/wiki?curid=179484", "title": "Hybridní jádro", "text": "Hybridní jádro\n\nHybridní jádro je v informatice označení pro jádro operačního systému, které kombinuje vlastnosti monolitického jádra a mikrojádra za účelem získání výhod obou vyhraněných řešení.\nHybridní jádro je podobné mikrojádru, ale má některé vlastnosti monolitického jádra, kvůli vyššímu výkonu. Na rozdíl od monolitického jádra nedokáže hybridní jádro za běhu samo zavádět moduly. V jaderném prostoru hybridního jádra běží některé služby (např. implementace síťového protokolu nebo souborový systém), aby se dosáhlo nižší režie v porovnání s mikrojádry, ostatní kód jádra (ovladače zařízení), běží v uživatelském prostoru a označují se jako servery.\n\nHybridní jádra se používají ve většině komerčních operačních systémů, například v:\n\nJedná se o řadu operačních systémů Microsoft Windows NT (od Windows NT 3.1 včetně Windows XP až po Windows 8, Windows Server 2012 a Windows Phone 8).\n\nJádro Windows CE (tj. též Windows Mobile a Windows Phone 7) používalo původně mikrojádro, avšak verze Windows Embedded CE 6.0 v roce 2006 přesunula z výkonových důvodů ovladače, grafický subsystém a souborový systém dovnitř do jádra, čímž došlo k posunu k hybridnímu jádru.\n\nmacOS používá hybridní jádro XNU. Firma Apple Inc. toto jádro získala a vyvinula pro použití v macOS operačních systémech. Uvolněno bylo jako free a open source software, jako součást operačního systému Darwin. XNU je akronym pro \"X is Not Unix\".\nXNU původně vyvíjela firma NeXT pro operační systém NeXTSTEP, jednalo se o hybridní jádro kombinující verzi 2.5 mikrojádra Mach s komponenty 4.3BSD a objektově orientovaným API pro vývoj ovladačů, tzv. Driver Kit.\nPoté, co Apple koupil NeXT, byla komponenta Mach vylepšena na verzi 3.0, části BSD kódu byly doplněny o kód z projektu FreeBSD a Driver Kit nahradilo C++ API pro vývoj ovladačů, tzv. I/O Kit.\n\nOperační systém DragonFly BSD je fork systému FreeBSD 4.8, vylepšující zejména funkci a další rozvoj systému při nasazení ve vícejádrových a víceprocesorových systémech.\n\n"}
{"id": "179485", "url": "https://cs.wikipedia.org/wiki?curid=179485", "title": "Dispozitivní právní norma", "text": "Dispozitivní právní norma\n\nDispozitivní právní norma je taková právní norma, od jejíž dispozice je možné se odchýlit. Adresáti takové normy si mohou dohodnout vlastní pravidla, pokud tak neučiní, platí dispozitivní právní norma. Jejím opakem je právní norma kogentní.\n\nDispozitivní právní normy jsou typické zejména pro soukromé právo. Umožňují účastníkům právního vztahu určitou volnost v uspořádání vzájemných práv a povinností dohodou. V takové normě se může např. objevit formulace typu „…, není-li dohodnuto jinak“. Jinými slovy stanovuje pravidlo, které však nemusí platit v případě, že se strany práv a povinností vyplývajících z normy dohodnou jinak.\n\nPřevážná většina norem občanského zákoníku je ve smyslu jeho § 1 odst. 2 dispozitivní povahy. Odchýlit se nelze, pouze pokud to zákon výslovně stanoví, zejména v případě práva týkajícího se postavení osob, včetně práva na ochranu osobnosti, a také tehdy, pokud by ujednání stran porušovalo dobré mravy či veřejný pořádek.\n\n\n"}
{"id": "179486", "url": "https://cs.wikipedia.org/wiki?curid=179486", "title": "Kogentní právní norma", "text": "Kogentní právní norma\n\nKogentní právní norma je taková právní norma, u níž není možné se odchýlit od její dispozice. Jejím opakem je právní norma dispozitivní.\n\nKogentní normy jsou typické zejména pro právo veřejné. Nepřipouštějí odchylný projev vůle či chování subjektů právního vztahu od pravidla chování stanoveného v dispozici normy. Subjektům stanovují práva a povinnosti, a to podmíněně či nepodmíněně.\n\nPříkladem kogentních právních norem ve sféře práva soukromého mohou být ve smyslu ustanovení § 1 odst. 2 občanského zákoníku normy upravující postavení osob, včetně práva na ochranu osobnosti. Odchýlit se od znění zákona také není možné v případě, jestliže by ujednání stran porušovalo dobré mravy či veřejný pořádek.\n\n\n"}
{"id": "179488", "url": "https://cs.wikipedia.org/wiki?curid=179488", "title": "Lubina (řeka)", "text": "Lubina (řeka)\n\nLubina je říčka v Moravskoslezském kraji, přítok řeky Odry, který odvodňuje jihovýchodní a východní část okresu Nový Jičín.\n\nLubina pramení v nadmořské výšce kolem 680 m na severozápadních svazích hory Radhošť v Moravskoslezských Beskydech, asi 1 km jihovýchodně od osady Pindula. Celý následující tok pak, jen s menšími výchylkami, směřuje k severu. Její horní tok je velice dravý a v minulosti byl zregulován řadou staveb a malých zábran, které umožnily vznik několika mlýnů. \n\nPrvním větším sídlem, ležícím při toku Lubiny je město Frenštát pod Radhoštěm. Říčka protéká při západním okraji města a na jeho konci zprvu přijímá první významnější přítok, Lomnou. Za Frenštátem míjí Lichnov, následují místní části města Kopřivnice. Nejprve Vlčovice, kde zprava ústí potok Tichávka, a pak Lubina, kterou tvoří původně samostatné obce Větřkovice a Drnholec, sloučené pod jménem říčky v roce 1959. \n\nPod Kopřivnicí přibírá Lubina zleva potok Kopřivničku a protéká městem Příbor; dále pak při toku leží obce Skotnice, Mošnov (s ostravským mezinárodním letištěm) a Petřvald. Pod Petřvaldem do Lubiny zprava ústí poslední významnější přítok, Trnávka. V rovinaté krajině asi 1,5 km severovýchodně od Košatky (místní část obce Stará Ves nad Ondřejnicí) se Lubina vlévá zprava do Odry.\n\n\"(levý/pravý)\"\n\nHlásné profily:\n\n"}
{"id": "179489", "url": "https://cs.wikipedia.org/wiki?curid=179489", "title": "Philippe Pétain", "text": "Philippe Pétain\n\nHenri Philippe Benoni Omer Joseph Pétain (24. dubna 1856 – 23. července 1951) byl francouzský voják a politik. Díky svým velitelským úspěchům za první světové války, především během bitvy u Verdunu, byl považován za národního hrdinu. Roku 1917 se stal velitelem francouzské armády, o rok později byl povýšen do hodnosti Maršál Francie. Krátce před francouzskou kapitulací v červnu 1940 byl ustanoven ministerským předsedou a vedl mírová jednání s nacistickým Německem. Během války stál v čele vichistické Francie a stal se symbolem kolaborace s nacisty. Po válce byl odsouzen za velezradu k trestu smrti, později zmírněnému na doživotí.\n\nJako veliteli ozbrojených sil je maršálu Pétainovi udělována zásluha v bitvě na Marně a za vítězství v bitvě u Verdunu. Díky svým vojenským schopnostem a velké popularitě se v roce 1917 stal vrchním velitelem armády. V roce 1934 byl ministrem obrany a v následujícím roce státním sekretářem. Už tehdy prosazoval smířlivou politiku vůči nacistickému Německu.\n\nJako hlava státu bývá spojován s příměřím z června 1940 a vichistickým režimem, který započal tzv. \"Národní revoluci\" a aktivně spolupracoval s nacistickým Německem.\n\nNa začátku 2. světové války ho ministerský předseda Paul Reynaud spolu s generálem Maximem Weygandem a plukovníkem de Gaullem prosadili do funkce ve válečné radě. Ta měla za úlohu mimo jiné vnést do francouzské armády novou sílu a patriotismus, avšak sociální a politické roztříštění ve Francii bylo příliš velké než ochota obyvatelstva postavit se Německu na odpor. Mocné útoky německé armády nakonec zmařily všechny snahy o účinnou obranu. Právě tehdy prezident Albert Lebrun vyzval Pétaina, aby po rezignaci Maxima Weyganda vytvořil novou vládu. Pétain pak 22. června 1940 podepsal s Německem ponižující příměří, které předalo nacistům přímou kontrolu na strategickém severu a západě Francie včetně Paříže a celého pobřeží s Atlantikem. Zbytek (asi 2/5 země) zůstal neokupovaný s administrativním centrem v lázeňském městě Vichy (de jure byla hlavním městem stále Paříž). Samostatnost byla formální, prakticky se jednalo o kolaborantský režim.\n\nPo válce byl Pétain odsouzen k smrti za velezradu. Generál de Gaulle (který nastoupil na Pétainovo místo po konci 2. světové války) mu trest zmírnil na doživotní vězení.\n\nPétain zemřel 23. července 1951 ve věku devadesáti pěti let během internace na ostrově Yeu, kde je také pohřben.\n\nPétain byl za své zásluhy v 1. světové válce oslavován jako hrdina. Po kolaboraci s nacisty (spojené s mnoha nevynucenými činy, nezřídka odporujícími lidským právům) však byl zatracen jako velezrádce. Dodnes je nařčení z \"pétainismu\" vážnou politickou urážkou.\n\n"}
{"id": "179495", "url": "https://cs.wikipedia.org/wiki?curid=179495", "title": "ETA", "text": "ETA\n\nETA může jako slovo nebo jako zkratka označovat:\n\n"}
{"id": "179500", "url": "https://cs.wikipedia.org/wiki?curid=179500", "title": "Bondy (příjmení)", "text": "Bondy (příjmení)\n\nPříjmení Bondy (případně Bondi) pochází z označení dítěte v židovských rodinách, které se narodilo na velký svátek. \"Svátek\" = hebrejsky \"jom tov\" = \"dobrý den\" = \"bonus dies\" latinsky. Ženskou variantou je Bondyová.\n\n"}
{"id": "179505", "url": "https://cs.wikipedia.org/wiki?curid=179505", "title": "Volný", "text": "Volný\n\nVolný má více významů:\n\n\nMůže být též součástí slovních spojení:\n"}
{"id": "179506", "url": "https://cs.wikipedia.org/wiki?curid=179506", "title": "Volný (příjmení)", "text": "Volný (příjmení)\n\nPříjmení Volný pochází z přídavného jména \"volný\" = též \"ochotný\", \"svobodný\", \"rozpustilý\". Ženskou variantou je Volná.\n\n"}
{"id": "179509", "url": "https://cs.wikipedia.org/wiki?curid=179509", "title": "Zemounek lesklý", "text": "Zemounek lesklý\n\nZemounek lesklý (\"Zonitoides nitidus\") je druh suchozemského plže z čeledi Gastrodontidae.\n\nVýška ulity je 3,5 mm. Šířka ulity je 6 mm.\n\nZemounek lesklý je rozšířen v Evropě. Obývá vlhké biotopy, okraje rybníků, apod.\n\n\n\n"}
{"id": "179511", "url": "https://cs.wikipedia.org/wiki?curid=179511", "title": "Bondy", "text": "Bondy\n\nBondy může znamenat:\n\n\nMůže být též součástí slovních spojení:\n\n"}
{"id": "179518", "url": "https://cs.wikipedia.org/wiki?curid=179518", "title": "Infračervená spektroskopie s Fourierovou transformací", "text": "Infračervená spektroskopie s Fourierovou transformací\n\nFTIR je zkratka z angl. Fourier transform infrared (spectroscopy) označující spektroskopickou techniku.\n\nMetoda je založena na absorpci infračerveného záření při průchodu vzorkem, při které proběhnou změny rotačně vibračních energetických stavů molekuly v závislosti na změnách dipólového momentu molekuly. Výsledné infračervené spektrum je funkční závislostí energie, většinou vyjádřené v procentech transmitance nebo jednotkách absorbance na vlnové délce dopadajícího záření.\n\nSuma se provádí přes všechny frekvence přispívající k signálu pro získání signálu S(t) v časové doméně.\ndává nenulovou hodnotu pokud S(t) obsahuje komponentu, která je shodná s oscilující funkcí\nPamatujte, že\n\n\n\n"}
{"id": "179537", "url": "https://cs.wikipedia.org/wiki?curid=179537", "title": "HMS Hostile (H55)", "text": "HMS Hostile (H55)\n\nHMS Hostile byl britský torpédoborec \"třídy H\", který sloužil u Royal Navy během druhé světové války. Stavba začala 27. února 1935 v loděnici \"Scott's Shipbuilding and Engineering\" v Greenock ve Skotsku. Na vodu byl spuštěn 24. ledna 1936 a do služby byl přijmut 10. září 1936.\n\n\n23. srpna 1940 \"Hostile\" při plavbě z Malty do Gibraltaru najel v Sicilském průlivu u mysu Bon na minu, po jejímž výbuchu se potopil.\n"}
{"id": "179552", "url": "https://cs.wikipedia.org/wiki?curid=179552", "title": "Bruce Davidson", "text": "Bruce Davidson\n\nBruce Davidson (* 5. září 1933, Oak Park, Illinois, USA) je americký fotograf a výrazná osobnost humanistické fotografie.\n\nBruce Davidsona vždy upoutávala osamělost, nespravedlnost a nesvoboda tohoto světa a proto si nejčastěji volil témata v nichž se lidé ocitají v mezních životních situacích. Fotografoval pochody za občanská práva, gang mladistvých v Brooklynu, životní úděl velšských horníků nebo příběh klauna Jimmyho. S fotoaparátem vstupoval do lidských osudů a přinášel bezprostřední svědectví.\n\nKouzlo fotografie objevil ve svých deseti letech. V šestnácti byla jeho práce poprvé oceněna prvním místem v celonárodní středoškolské soutěži. Vystudoval na institutu fotografie v Rochesteru a později na Yaleské univerzitě. Fotografie jeho závěrečné práce z roku 1955 byly publikovány v Life Magazine.\nPo nástupu do armády se ocitl v Paříži, kde se setkal s Henrim Cartierem-Bressonem, jedním ze zakladatelů agentury Magnum Photos. Roku 1957 Davidson pracoval jako nezávislý fotograf pro \"časopis Life\" a o rok později se stal členem Magnum Photos. V roce 1962 získal grant od Guggenheim Fellowship, který využil k dokumentaci vztahující se k porušování občanských práv. Tyto práce byly později vystavovány v Muzeu moderního umění v New Yorku. Od roku 1966 pracoval na významném díle, kterým byla dokumentace newyorské černošské čtvrti Harlem, kde dva roky fotografoval obyvatele z jediného bloku Východní sté ulice. Po následující léta vytvářel další série fotografických dokumentů, kde se jako vždy, svými fotografiemi lidsky zpovídal.\n\nDavidson je řazen k takzvané Newyorské škole fotografie, která s oblibou od 30. do 70. let dvacátého století využívala různé druhy neostrosti. Nebyla to instituce v pravém slova smyslu, ale šestnáct autorů (narozených od 1898–1934) žijících a tvořících v New York City. Jednalo se o fotografy, jejichž jména jsou dnes již legendami: Diane Arbus, Alexey Brodovitch, Ted Croner, Robert Frank, Don Donaghy, Louis Faurer, Richard Avedon, Sid Grossmann, William Klein, Saul Liter, Leon Levinstein, Helen Levitt, Lisette Model, David Vestal a Weegee.\n\n\n\n\n\n"}
{"id": "179559", "url": "https://cs.wikipedia.org/wiki?curid=179559", "title": "Říha", "text": "Říha\n\nŘíha nebo Říhová je české příjmení více osob:\n\n\n"}
{"id": "179561", "url": "https://cs.wikipedia.org/wiki?curid=179561", "title": "Bondovka", "text": "Bondovka\n\nBondovka je označení pro romány a filmy, jejichž hlavním hrdinou je britský tajný agent James Bond. Označení se používá taktéž pro díla, která jsou Flemingovým Bondem inspirována, jako je například film .\n\nJe nutné rozlišovat původní knižní sérii – tj. romány Iana Fleminga –, romány Flemingových pokračovatelů a dnes už dvě „oficiální“ filmové série: první z nich započatou snímkem Dr. No (1962) a zakončenou filmem Dnes neumírej (2002) a novou sérii, restart nebo též remake celé série, kterou v roce 2006 zahájil snímek Casino Royale. Vedle toho se postava Jamese Bonda objevila také v remaku filmu Thunderball z roku 1983 nazvaném Nikdy neříkej nikdy, který je považován za „neoficiální“ bondovku, neboť vznikl mimo produkční společnost EON productions, a také v parodii Casino Royale s Davidem Nivenem a ještě jednou v Casinu Royale s Barrym Nelsonem. Celkově tedy mohli fanoušci Jamese Bonda zhlédnout 3 filmy s názvem Casino Royale.\n\nKnižní a filmová série se v mnohém liší, zejména proto, že příběhy byly zfilmovány v jiném pořadí, než v jakém byly vydány v knižní podobě. Navíc od počátku 70. let scenáristé do značné míry upravovali knižní předlohy, což je nejmarkantnější zejména u snímků Špion, který mě miloval a Moonraker, které mají s knižní předlohou společné prakticky pouze názvy. Název filmu Quantum of Solace si tvůrci pouze „vypůjčili“ ze sbírky povídek Quantum of Solace.\n"}
{"id": "179564", "url": "https://cs.wikipedia.org/wiki?curid=179564", "title": "Rozděl a panuj", "text": "Rozděl a panuj\n\nHeslo rozděl a panuj (latinsky divide et impera) vychází z poznání, že znesvářené a rozdělené skupině se vládne snáze než skupině semknuté a vnitřně jednotné. Touto zásadou se řídili a řídí zejména účastníci politického boje, kteří se snaží vyvolat mezi svými protivníky nesváry a rozbroje, aby je pak mohli jednotlivě snadněji porazit a ovládat. \n\nRůzné zdroje připisují tento výrok Juliu Caesarovi či římskému Senátu, Filipu II. Makedonskému či jeho synu Alexandru Velikému, Prosper Mérimée uvedl jako autora francouzskhou krále Ludvíka XI., podle jiných je autorem Niccolò Machiavelli.\n"}
{"id": "179566", "url": "https://cs.wikipedia.org/wiki?curid=179566", "title": "Arnošt Vojtěch z Harrachu", "text": "Arnošt Vojtěch z Harrachu\n\nArnošt Vojtěch z Harrachu O.Cr. (německy \"Ernst Adalbert von Harrach\", 4. listopadu 1598 Vídeň – 25. října 1667 Vídeň) byl katolický duchovní, biskup tridentský (1665–1667), 13. arcibiskup pražský, 28. velmistr řádu Křižovníků s červenou hvězdou (obojí 1623–1667) a také kardinál. V pražské katedrále korunoval tři české krále a dvě královny.\n\nNarodil se jako druhý syn hraběte Karla z Harrachu a Marie Alžběty, hraběnky ze Schrattenbachu. Jako druhorozený syn byl předurčen pro duchovní kariéru. Po studiích ho rodina vypravila na kavalírskou cestu, do Říma přijel i s preceptorem na konci roku 1616. Zde vstoupil do mariánské družiny kostela sv. Apolináře, papež ho jmenoval svým komořím v roce 1621. Získal kanovnické prebendy v Olomouci a v Pasově.\nJeho sestra Izabela Kateřina byla od roku 1623 manželkou Albrechta z Valdštejna, druhá sestra Maxmiliána byla provdána za Adama Erdmana Trčku z Lípy.\nPražským arcibiskupem byl zvolen jako pětadvacetiletý v roce 1623, vysvěcen byl v Sixtinské kapli 22. ledna. Vedl rekatolizaci v Čechách po porážce českého stavovského povstání a společně s olomouckým biskupem Františkem kardinálem z Ditrichštejna (který mu byl v církevní hierarchii podřízen, ale politicky jej zastínil) působil jako důležitý rádce Habsburků. Osobně se stavěl proti násilné rekatolizaci a vyhánění nekatolíků z Čech, ovšem podřídil se rozhodnutí královského dvora. Spolu s Ditrichštejnem provedl závěrečné revize Obnoveného zřízení zemského, které v roce 1627 přisoudilo duchovenstvu první místo na zemském sněmu; první mezi duchovními byl pražský arcibiskup.\n\nZaložil Arcibiskupský seminář a gymnázium, za jeho působení také vznikly diecéze litoměřická (1655) a královéhradecká (1664). Podle původního plánu schváleného papežskou kurií měla být čtyři biskupství zřízena v Českých Budějovicích, v Hradci Králové, v Litoměřicích a v Plzni. Jak budějovická, tak plzeňská městská rada ale nesouhlasily, patrně se obávaly nákladů. Tridentské knížecí biskupství dostal Harrach jako odškodnění za oddělení nových českých diecézí od pražské.\n\nPražskou arcidiecézi nově rozdělil na vikariáty, které umožňovaly lepší správu než dřívější arcijáhenství. Ve svém obvodu vikář dohlížel na jednotlivé kněze a svolával je dvakrát ročně k poradám. Potýkal se se stálým nedostatkem kněží, z tisíce farností jich v roce 1636 mělo vlastního faráře zhruba 350.\n\nV roce 1627 bylo do Prahy přeneseno tělo sv. Norberta, zakladatele řádu premonstrátů.\n\nDne 21. listopadu 1627 korunoval druhou manželku Ferdinanda II. Eleonoru na českou královnu a o čtyři dny později jeho syna, devatenáctiletého Ferdinanda III. českým králem.\n\nV roce 1629 byla slavnostně zahájena obnova pražské katedrály. V témže roce Harrach organizoval oslavy 700. výročí smrti sv. Václava a zavedl v Čechách svátek Neposkvrněného Početí Panny Marie.\n\nRestituční edikt císaře Ferdinanda II. ze 6. března 1629 navrátil katolické církvi statky, zabrané protestanty. Katolická církev v Čechách byla jedna z mála, která je mohla vymáhat, v celé říši se edikt nikdy neprosadil. Ferdinand II. se dohodl s papežem, že uspokojí nároky katolické církve zřízením solní pokladny: z každé do Čech dovezené bečky soli měl arcibiskup dostat 15 krejcarů.\n\nDne 12. září 1638 doprovodil spolu s císařem zpátky do Staré Boleslavi Palladium země české ukořistěné Sasy před šesti lety, roku 1632.\n\nDne 5. srpna 1646 korunoval dalšího českého krále Ferdinanda IV. a o deset let později královnu Eleonoru a krále Leopolda.\n\nKdyž byla Karlova univerzita spojena 4. března 1654 s jezuitskou akademií a přejmenována na Karlo-Ferdinandovu univerzitu, byl mu předán starobylý titul kancléře univerzity.\n\nKardinálem byl jmenován 19. ledna 1626, biret a svůj první titulární římský kostel S. Maria degli Angeli obdržel 7. června 1632. Účastnil se konkláve, které roku 1644 zvolilo papežem Inocence X., konkláve roku 1655, na kterém byl zvolen Alexandr VII. a nakonec konkláve roku 1667, které zvolilo Klementa IX. Řím navštívil v letech 1626, 1637, 1644, 1655 a 1667, vždy na několik měsíců. Jeho titulární kostel ve Věčném městě byl nejprve S. Maria degli Angeli (1632–1644), pak S. Prassede (1644–1667) a nakonec San Lorenzo in Lucina (1667).\n\nDne 4. listopadu 1661 sepsal Kardinál Harrach svou závěť, ve které odkázal veškerý svůj majetek svému bratrovi Františku Albrechtovi a svému synovci Ferdinandu Bonaventurovi. Různým církevním institucím a členům svého dvora odkázal dohromady 59 200 zlatých. Zároveň ve své závěti stanovil, že po své smrti má být pohřben ve městě, v němž zemře, a náklady na pohřeb nemají převýšit 3000 zlatých a náklady na zádušní mše 4000 zlatých. \n\nArnošt Vojtěch z Harrachu zemřel 25. října 1667 ve Vídni na zpáteční cestě z konkláve. Pohřební obřady začaly 16. listopadu a trvaly tři dny. Je pohřben v rodinné kryptě dvorního kostela u augustiniánů ve Vídni.\n\n\n\n"}
{"id": "179570", "url": "https://cs.wikipedia.org/wiki?curid=179570", "title": "Georges Pompidou", "text": "Georges Pompidou\n\nGeorges Jean Raymond Pompidou (5. července 1911 – 2. dubna 1974, výslovnost ) byl francouzský politik, který se stal nejdéle úřadujícím francouzským premiérem \"Páté republiky\" a devatenáctým francouzským prezidentem od roku 1969 do své smrti v roce 1974.\n\nNarodil se v obci \"Montboudif\" (department Cantal) ve střední Francii. Po absolvování \"Lycée Louis-le-Grand\", kde se seznámil se senegalským básníkem a státníkem Léopoldem Sédarem Senghorem, graduoval na \"École Normale Supérieur\" se státní zkouškou z literatury.\n\nNejdříve učil literaturu na gymnáziu, od roku 1953 pracoval pro bankovní dům \"Rothschild\". V roce 1956 byl zvolen generálním manažerem. Tuto funkci si udržel do roku 1962. Později byl najat Charlesem de Gaullem, aby řídil \"Nadaci Anny de Gaulle pro Downův syndrom\" (de Gaullova dcera Anna touto nemocí trpěla).\n\nPod de Gaullem se stal také premiérem (po rezignaci Michela Debré 16. dubna 1962). Post premiéra zastával až do 21. července 1968 a je tak dodnes nejdéle úřadujícím předsedou vlády \"Páté francouzské republiky\". Jeho nominace byla značně kontroverzní, protože nebyl členem Assemblée nationale (francouzského \"Národního shromáždění\", nižší komory francouzského parlamentu). V říjnu 1962 byla jeho vládě vyslovena nedůvěra, Charles de Gaulle dal však rozpustit \"Národní shromáždění\". Gaullisté vyhráli legislativní volby v roce 1962 a Pompidou byl opět jmenován předsedou vlády. V roce 1964 musel čelit důlní stávce a roce 1967 dovedl gaullistickou stranu (\"Unii demokratů pro pátou republiku\") k těsnému vítězství.\n\nJe mu kladena zásluha za mírové vyřešení studentských protestů v květnu 1968. Jeho strategií bylo zlomit koalici studentů a zaměstnanců vyjednáváním s odbory a zaměstnavateli (při tzv. \"Grenellské konferenci\"). Až do této poněkud bouřlivé doby ztělesňoval předsedu vlády tiché a prosperující Francie.\n\nPřesto během \"Května 1968\" se mezi ním a de Gaullem zvedla vlna neshod. Nechápal, že jej prezident neinformoval o svém odjezdu do Baden-Badenu 29. května 1968. Jejich přátelství, až do té doby velice srdečné, bylo u konce. Legislativní volby vyhrál v roce 1968 a následně rezignoval. Nicméně, z části kvůli krizi z \"května 1968\", se objevil jako přirozený nástupce Charlese de Gaulla. Svou kandidaturu oznámil v lednu 1969. O několik týdnů později bylo jméno jeho ženy zmíněno v tzv. \"Markovicově skandálu\". On sám si byl jist, že za tímto pokusem o pohanění stáli představitelé vnitřních gaullistických kruhů.\n\nPo nezdaru referenda z roku 1968 de Gaulle rezignoval a on sám byl zvolen na jeho místo, prezidentem Francouzské republiky, kdy v druhém kole porazil předsedu senátu a zastupujícího (interim) prezidenta Alaina Pohera. Přes svůj gaullismus byl pragmatičtější než de Gaulle, což se projevilo např. přijetím Velké Británii k Evropskému společenství v roce 1973.\n\nBěhem své vlády započal průmyslový plán a spustil také vesmírný projekt Arianespace. Byl skeptický k programu tzv. \"Nové společnosti\" jeho prvního premiéra Jacquese Chaban-Delmase, kterého nahradil Pierrem Messmerem, konzervativním gaullistou.\n\nKdyž se levé křídlo opozice sjednotilo při tvorbě tzv. \"Společného programu\" před legislativními volbami v roce 1973, rozšířil svou prezidentskou většinu zavázáním se se středovými proevropskými stranami.\n\nV roce 1974, ještě jako úřadující prezident, nečekaně zemřel na leukémii.\n\n"}
{"id": "179575", "url": "https://cs.wikipedia.org/wiki?curid=179575", "title": "Agar", "text": "Agar\n\nAgar (jinak též agar-agar nebo kanten) je přírodní polysacharid (lineární polymer galaktózy) s vysokou gelující schopností, který se vyrábí z červených mořských řas rodů \"Floridae\" a \"Gelidium\". Používá se jako živné médium pro kultivaci mikroorganismů a rostlin. Taje při 96 °C a tuhne při 40 °C. Agar se používá také jako léčivý obvaz u domorodných kmenů.\n\nV potravinářství se agar používá k ochucování, jako stabilizátor i zahušťovací prostředek a v mnoha výrobcích asijských kuchyní od cukrářských a pekařských výrobků až po mražené dezerty, různá želé, pudinky apod. Je známý i jako japonská želatina, kanten nebo E406. Agar je součástí cukrárenských želé. Umožňuje vytvářet tzv. vysoké vrstvy želé, jež dobře drží tvar při krájení. Výrobky obsahující agar jsou proto vhodné pro domácí přípravu extra vysoké vrstvy želé na dorty a zákusky.\n\nV botanice se využívá při laboratorním množení orchidejí. Rovněž se využívá při výrobě papíru.\n\n"}
{"id": "179582", "url": "https://cs.wikipedia.org/wiki?curid=179582", "title": "Luboš Bartoň", "text": "Luboš Bartoň\n\nLuboš Bartoň (* 7. dubna 1980 Česká Lípa) je bývalý český basketbalista. Hrál na pozici křídla, případně pivota. Je vysoký 202 cm, váží 104 kg. Hrál za rezervní tým Barcelony.\n\nMezi jinými kluby oblékal i dresy BK Děčín a USK Praha. Hrál za španělský tým Valencia BC, v létě 2014 přestoupil do týmu ČEZ Basketbal Nymburk. V závěru roku 2015 využil nabídky klubu Barcelony, kde působí v rezervním týmu. Zároveň pomáhá s výchovou mladých hráčů a připravuje se na trenérskou kariéru.\n\nBýval jednou z opor české basketbalové reprezentace, v létě roku 2016 se rozhodl ukončit reprezentační kariéru.\n\nŽije v Barceloně s portugalskou manželkou, mají dvě děti.\n\n"}
{"id": "179584", "url": "https://cs.wikipedia.org/wiki?curid=179584", "title": "Ondřej Starosta", "text": "Ondřej Starosta\n\nOndřej Starosta (* 28. května 1979) je český basketbalista hrající ve slovenské extralize za tým Inter Bratislava. Hraje na pozici pivota.\nJe vysoký 215 cm, váží 120 kg. Nyní hrající za TJ Háje.\n\nOndřej Starosta byl členem kádru české basketbalové reprezentace.\n\n\n\n"}
{"id": "179591", "url": "https://cs.wikipedia.org/wiki?curid=179591", "title": "Wellington (rozcestník)", "text": "Wellington (rozcestník)\n\nPojem Wellington je nejednoznačný a může mít následující významy:\n"}
{"id": "179593", "url": "https://cs.wikipedia.org/wiki?curid=179593", "title": "KTM-2", "text": "KTM-2\n\nKTM-2 byl typ sovětské jednosměrné dvounápravové a dvoudveřové tramvaje. KTM-2 bylo označení motorového vozu soupravy; za něj byl obvykle připřahován ještě vůz vlečný s označením KTP-2 (КТП-2). Vozy vycházely ze svého předchůdce, typu KTM-1 (rozdíly mezi oběma nejsou velké).\n\nTramvaje tohoto typu vyvinul závod UKVZ v roce 1957; o rok později opustil brány závodu první prototyp. Mezi lety 1960 a 1969 pak probíhala výroba sériově (tyto série se samozřejmě lišily; změn se dočkal hlavně interiér). KTM-2 jezdily například v Oděse, Kolomně či Charkově ještě v 80. letech; definitivně jejich provoz skončil roku 1987. Nástupcem se staly KTM-5, které byly již vhodnější a lépe vyhovovaly mnohým nárokům (převážně díky tomu, že byly čtyřnápravové).\n"}
{"id": "179594", "url": "https://cs.wikipedia.org/wiki?curid=179594", "title": "Fáze vývoje skupiny", "text": "Fáze vývoje skupiny\n\nFáze vývoje skupiny jsou časové úseky kterými podle Bruce Tuckmana musí projít každá skupina (pracovní tým, kolektiv), během nichž se skupina vyvíjí a není možné bez nich pracovat efektivně. Nehledě na délku trvání, která bývá různá, je podle Tuckmana pořadí jednotlivých fází neměnné. Nutnou podmínkou pro postup do vyššího stadia je absolvování stadia předchozího. Výjimečně může vývoj sklouznout „zpět“, avšak opět výhradně v uvedeném pořadí. Původní varianta modelu obsahovala čtyři stadia, která doplnil Tuckman s Jensenovou o páté (ukončení činnosti). Dnes bývá ještě doplňováno jako samostatné stadium samotný vznik (ustanovení) skupiny.\n\nPůvodní koncepce také odlišovala sociálně-emocionální sféru, zahrnující vztahy a chování členů navzájem vůči sobě (s fázemi testování a závislost, vnitroskupinový konflikt, vývoj skupinové soudružnosti a funkční role vztahů) a úlohově orientovanou činnost, která popisovala typy interakcí z hlediska dosahování výkonu (s fázemi orientace a testování, emocionální reakce na požadavky úlohy, otevřená diskuze, objevy řešení). Protože vývoj v obou těchto fázích probíhá souběžně, bývají slučovány do samostatných čtyř vývojových stadií (doplněných později o zmíněné dvě další), které jsou využívány častěji. Tento model převzaly organizace zabývající se zážitkovou pedagogikou jako Outward Bound nebo u nás Prázdninová škola Lipnice. \n\n\nAjternativní model navrhl George O. Charrier. Je známý pod jménem Cogův žebřík (Cog's Ladder) a byl částečně inspirován vývojovým stadiemi Jean Piageta:\n\nTyto dva modely popisují podobná stadia vývoje skupiny, Tuckmanův model zdůrazňuje víc probíhající skupinové procesy (sociálně psychologický model), Cogův se zaměřuje víc na vnímání a motivy aktérů (psychologický model).\n\nThomas Wheelen rozdělil vývoj skupin (Group Processes) na pět stádií. Těchto pět stádií jsou nazvaných následovně: \"1.závislost a inkluze, 2. protizávislost, 3. důvěra a struktura, 4. práce, 5. konečné stádium.\" Lze je popsat a analyzovat pomocí několika dimenzí: komunikace ve skupině, statusy a role, cíle skupiny a vůdce skupiny. Ve vývoji skupin probíhají také dva procesy – konformita a koheze.\n\n1. Závislost a inkluze\n\n\n2. Protizávislost\n\n\"„moc nad“ (power over)\" se vyznačuje dominancí a autoritou, tato moc může ostatní a hlavně podřízené k něčemu přimět, ale podemílá vztahy s ostatními a proto se tato moc neosvědčila;\n\n\"„moc k“ (power to)\" umožňuje lidem uskutečňovat věci a to tím, že vůdce ostatní zplnomocňuje a tak se o svou moc dělí. Tato moc rozvíjí identifikaci s týmovými cíli a udržuje soudržnost týmu;\n\n\"„moc od“ (power from)\" dává vůdci možnost odsunout nechtěné požadavky a odolat zásahům ostatních. Strategií pro vůdce je používat typ moci „power to“ pro rozdělení úkolů a nezavrhnout ani jednu skupinu a pracovat s oběma skupinami stejně.\n\n3. Důvěra a struktura\n\n\n4. Práce\n\n\n5. Terminační stádium\n\n\n\n"}
{"id": "179595", "url": "https://cs.wikipedia.org/wiki?curid=179595", "title": "Adam Hess", "text": "Adam Hess\n\nAdam Hess (* 4. dubna 1981) je americký basketbalista hrající v německé lize za tým Artland Dragons. Hraje na pozici křídla. Je vysoký 201 cm, váží 105 kg.\n\nAdam Hess hrál v sezóně 2004–2005 a 2005–2006 českou Národní basketbalovou ligu za tým ČEZ Basketball Nymburk a v obou případech výrazně přispěl k zisku titulu mistra (celkem 1148 bodů, průměr cca 15 bodů na zápas). V létě 2006 se zúčastnil Vegas Summer League pořádané týmy NBA v dresu Phoenix Suns, ale nepodařilo se mu získat smlouvu v NBA, a proto v současné době hrál německou ligu.\n\nV současné době je Hess v kádru francouzského Roanne, které je účastníkem prestižní Euroligy.\n"}
{"id": "179600", "url": "https://cs.wikipedia.org/wiki?curid=179600", "title": "Josef Žemlička", "text": "Josef Žemlička\n\nJosef Žemlička (* 1. prosince 1946, Slaný) je český historik, profesor a doktor filozofie. Absolvoval Filozofickou fakultu Karlovy univerzity obor archivnictví, titul doktora filozofie získal v roce 1971, habilitoval se v roce 1998. Roku 2002 byl jmenován profesorem pro obor české dějiny.\n\nNa počátku své vědecko-výzkumné činnosti se zaměřoval na problematiku osídlení a kolonizace ve středověku, od konce sedmdesátých let 20. století rozšiřoval svůj zájem na další oblasti dějin 13. století, především na problematiku vzniku středověkých měst, počátky a rozmach pozemkové šlechty, politickou a společenskou strukturu českého státu za posledních Přemyslovců. Je členem předsednictva \"Commission internationale pour l'histoire des villes\" a členem \"Komise pro historickou geografii při Historickém ústavu Akademie věd ČR.\"\n\nOd roku 1970 působí v Historickém ústavu AV ČR, kde zastával funkci vedoucího oddělení dějin středověku. Od roku 1991 pracuje současně na FF UK v semináři českých středověkých dějin, který do r. 2010 vedl, a od roku 2003 v Centru medievistických studií. V roce 2010 se stal ředitelem Ústavu českých dějin FF UK (ÚČD). Tuto pozici zastával do roku 2013, v letech 2013-2016 pak byl zátupcem ředitele tamtéž, od roku 2016 vede Seminář starších dějin ÚČD.\n\nŽemlička je autorem řady monografií, odborných statí a jednoho historického románu.\n\n\n"}
{"id": "179606", "url": "https://cs.wikipedia.org/wiki?curid=179606", "title": "Fotbalista roku (Česko)", "text": "Fotbalista roku (Česko)\n\nFotbalista roku je anketa pořádaná Fotbalovou asociací České republiky, v níž o nejlepším hráči, trenérovi a dalších oceněných hlasují hráči, trenéři, funkcionáři a novináři.\n\nV roce 2007 o oceněných hlasovali členové nově ustavené fotbalové akademie, do níž patří prvoligoví trenéři, kapitáni prvoligových týmů, reprezentanti s minimálně 25 starty v národním týmu, vítězové uplynulých ročníků, zástupci médií a svazu.\n\nDevět let po vzniku ankety časopisu France Football známé jako Fotbalista Evropy pro držitele Zlatého míče se redakce časopisu Stadion rozhodla v roce 1965 vyhlásit obdobnou anketu v Československu. První vyhlašování se konalo v Klubu novinářů v pražské Vinohradské ulici. V prvních letech o umístění v anketě rozhodovaly hlasy trenérů a sportovních novinářů.\n\nČeskoslovensko:\nČesko:\n\n\n\n\n\nCena pro prvoligový klub, který nejlépe pracoval s fanoušky. Je pojmenována podle Lukáše Přibyla, fotbalového funkcionáře, který usiloval o kultivaci fotbalového prostředí a který zemřel v roce 2012 ve věku 33 let.\n\n\n"}
{"id": "179611", "url": "https://cs.wikipedia.org/wiki?curid=179611", "title": "Jama-dera", "text": "Jama-dera\n\nJama-dera (, ) je předměstí japonského města Jamagata v prefektuře Jamagata.\n\nOblast dostala název podle populárního pojmenování chrámu Rjúšakudži (立石寺) nebo také Riššakudži. Ten byl založen roku 860 mnichem Enninem jako odnož chrámu Enrjakudži v Kjótu.\n\nChrám v roce 1689 navštívil slavný básník Macuo Bašó během putování po severním Japonsku. Popis své návštěvy ve stylizovaném cestovním deníku \"Úzká stezka do vnitrozemí\" (Oku no hosomiči) doplnil básní haiku:\n\n"}
{"id": "179612", "url": "https://cs.wikipedia.org/wiki?curid=179612", "title": "Petrovice (Nové Město na Moravě)", "text": "Petrovice (Nové Město na Moravě)\n\nPetrovice () jsou vesnice, místní část Nového Města na Moravě. Petrovice se nachází v kraji Vysočina 2,5 km od Nového Města na Moravě v nadmořské výšce 606 m n. m. Ves leží na pravém břehu říčky Bobrůvky.\n\nPetrovice vznikly na území novoměstského panství s největší pravděpodobností až v 2. polovině 14. století a jejich jméno je odvozeno od osobního jména Petr. Petrovice již trvale u Nového Města zůstaly a sdílely s ním jeho osud.\n\nNejstarší písemná zpráva o obci pochází z roku 1397. Odhad v roce 1587 uvádí 21 zemědělských usedlostí, šlo tedy na tehdejší poměry o významnou osadu, jejíž obyvatelé měli mimo robotu za povinnost přivážet proutí k výlovu novoměstských panských rybníků. V historii Petrovic je zaznamenána řada sporů mezi novoměstskou vrchností a žďárským klášterem o desátky. Obecní pečeť pochází z roku 1749 – ve znaku je obilný snop mezi dvěma srpy obrácenými ostřím ven a nápisem PE: POCTTIVI OBCE PETROVICE: 1749.\n\nK významným budovám patřila dědičná rychta a mlýn, který je hodnotnou architektonickou a technickou památkou. Ve středu obce je zvonička s letopočtem 1876 a dva obecní rybníky, které slouží jako požární nádrže.\n\n"}
{"id": "179616", "url": "https://cs.wikipedia.org/wiki?curid=179616", "title": "Lorenzo da Ponte", "text": "Lorenzo da Ponte\n\nLorenzo Da Ponte, původním jménem Emanuele Conegliano (10. března 1749, Vittorio Veneto – 17. srpna 1838, New York) byl italský básník a libretista.\n\nDa Ponte byl původem Žid, který konvertoval k římskokatolické církvi. Jméno, pod kterým je znám, je jméno biskupa, který ho pokřtil. Změnu víry vzal natolik vážně, že vstoupil do semináře a byl vysvěcen na kněze. V roce 1774 se stal profesorem klasické literatury v Trevisu. Jeho duch však byl příliš neklidný a za své názory, které veřejně hlásal, se mu dostalo opakovaných napomenutí jak od moci církevní, tak i světské. Roku 1776 mu byla za rousseauovskou kritiku tehdejších společenských poměrů výuka zakázána a v roce 1779 byl dokonce v nepřítomnosti odsouzen k patnáctiletému vyhnanství.\n\nNejprve odešel do Drážďan, ale roku 1781 se usadil ve Vídni a podařilo se mu dosáhnout nejvyššího možného postavení. Stal se dvorním básníkem císaře Josefa II. na místě uvolněném Pietrem Metastasiem. Nesmrtelným se stal librety, které napsal pro Wolfganga Amadea Mozarta (Cosi fan tutte, Figarova svatba, Don Giovanni). V době příprav premiéry Dona Giovanniho pobýval s Mozartem v Praze. O tomto pobytu napsal spisovatel František R. Kraus povídku \"\"Mozart ve Staronové synagoze\"\". Kromě toho však da Ponte napsal řadu libret i pro Antonia Salieriho, Vicenta Martína y Solera, F. G. Bianchiho a řadu dalších skladatelů jejichž jména již upadla v zapomenutí. Byl zřejmě neobyčejně jazykově vybaven, neboť psal s hlubokým citem pro jazyk v několika řečech: italsky, latinsky, německy, francouzsky i anglicky.\n\nPo smrti Josefa II. ještě krátce pracoval pro jeho nástupce Leopolda II. Z neznámých důvodů však byl propuštěn a odešel do Londýna, kde kromě toho, že pokračoval v dráze libretisty v divadle King´s Theatre se stal i knihkupcem, antikvářem a nakladatelem. Dostal se do finančních potíží a protože se musel starat o početnou rodinu hledal možnost lépe honorované činnosti za mořem.\n\nV roce 1804 odjel do New Yorku s úmyslem pobýt tam jen nějaký čas, ale do Evropy se už nikdy nevrátil. Protloukal se všelijak. Jeden čas dokonce vedl obchod s potravinami ve Filadelfii a soukromě vyučoval italštinu. Nakonec se mu v roce 1825 podařilo získat místo profesora italské literatury na Columbia College (nyní Columbia University). Byl prvním universitním profesorem židovského původu a patrně také prvním profesorem s kněžským svěcením. V roce 1828, ve věku 79 let, se stal americkým občanem.\n\nSnažil se také uvést do Ameriky italskou operu; i jeho přičiněním byla padesát let před založením proslulé Metropolitní opery postavena v New Yorku první samostatná operní budova. Prosadil provedení Dona Giovanniho roku 1825 v New Yorku.\n\nZemřel v New Yorku ve vysokém věku 17. srpna 1838. Pohřben byl na katolickém hřbitově na Manhattanu v blízkosti staré katedrály sv. Patricka. Hřbitov byl později zrušen a ostatky byly převezeny na hřbitov Calvary Cemetery v Queens, aniž se někdo staral o to, kdo je kdo. Tak se dožil podobného osudu jako jeho dávný přítel Mozart, místo jeho skutečného hrobu není známo.\n\n\n\nDa Ponte kromě tvorby libret psal po celý život poesii. Dochovaly se oslavné verše na různé královské osobnosti, některé z nich však mají blíže k hanopisům. Půvabné a procítěné jsou sonety psané na památku jeho ženy (18 sonetů – 1832). Kromě toho je autorem historicky cenného vlastního životopisu vydaného v New Yorku roku 1807). Nejdůležitější jsou však jeho čtyřdílné Paměti (New York 1823 – 1827). Kniha je poutavým obrazem přelomové doby konce 18. a začátku 19. století, ale i velkým příběhem autorova bohatého a proměnlivého života. Vyšlo i česky v roce 1970.\n\n"}
{"id": "179622", "url": "https://cs.wikipedia.org/wiki?curid=179622", "title": "Zbrojní průkaz", "text": "Zbrojní průkaz\n\nZbrojní průkaz je v České republice podle zákona č. 119/2002 Sb., o zbraních „\"veřejná listina, která fyzickou osobu opravňuje k nabývání vlastnictví a držení zbraně nebo střeliva do těchto zbraní v rozsahu oprávnění stanovených pro jednotlivé skupiny zbrojního průkazu a v rozsahu těchto oprávnění k jejich nošení\"“. Popisu zbrojního průkazu a práv a povinností jeho držitele se věnuje hlava IV zákona o zbraních. \n\nDo roku 1938 držení a nošení zbraní upravoval císařský patent 223/1852 ř. z., o výrobě, obchodu a držení zbraní a střeliva a nošení zbraní (zbrojní patent). V § 8 říká: „Míti zbraň a munici zapovězenou dovoleno jest vůbec jen tomu, kdo k tomu obdrží zvláštní povolení.“ O povolení se žádalo u zemského politického úřadu. Podle § 17 „každý, kdo nemůže některý z případů výjimečných, v §§ 15 a 16 uvedených, na sebe vztahovati, obdrží povolení k nošení zbraně toliko udělením pasu zbrojního, který se však smí vydávati jenom osobám nepodezřelým.“ K patentu byla následujícího roku vydána řada prováděcích nařízení, přičemž některá z nařízení rovněž používají termín zbrojní pas. Podle zákona 81/1938 Sb. se povolení k držení střelné zbraně nebo střeliva vůbec nebo jiné zbraně v množství převyšujícím osobní potřebu nazývalo zbrojní list a vydával jej okresní úřad. Podle zákona 162/1949 Sb. se povolení okresního národního výboru k nošení zbraně a střeliva nazývalo zbrojní pas, zákon č. 147/1983 Sb. s účinností od 1. dubna 1984 místo něj zavedl zbrojní průkaz, který vydávala okresní (obvodní, městská) správa Sboru národní bezpečnosti, přičemž v přechodném ustanovení zmiňuje doklady vydané podle předchozího zákona jako „povolení k držení…“ a přiznává jim platnost po dobu na nich uvedenou. České zákony č. 288/1995 Sb. a 198/2002 Sb. \n\nPro cestování se zbraní po Evropské unii se vydává evropský zbrojní pas podle § 49 zákona o zbraních. \n\nPodle účelu užívání zbraně nebo střeliva a podle rozsahu oprávnění se zbrojní průkaz dělí do následujících skupin:\n\nSkupiny zbrojního průkazu se může v zahraničí rozdělovat na další skupiny. Např. Spojené státy americké a Velká Británie dělí do dvou skupin: jednoruční (pistole, revolvery…) a dvojruční (pušky, brokovnice…).\n\nZbrojní průkaz lze vydat osobě, která splňuje tyto podmínky:\n\nVěková hranice pro vydání zbrojního průkazu skupiny A, D nebo E je 21 let; zbrojní průkaz skupiny B nebo C lze vydat osobám starším 18 let. Nutnou podmínkou je také plná svéprávnost.\n\nVýjimkou je vydání zbrojního průkazu skupiny B osobě starší 15 let, která je členem občanského sdružení zabývajícího se sportovní činností podle národních nebo mezinárodních pravidel a řádů a součástí této činnosti je střelba; nebo zbrojního průkazu skupiny C žáku střední školy nebo středního odborného učiliště staršímu 16 let, pokud v osnovách školy či učiliště je zahrnuta výuka myslivosti; nebo zbrojního průkazu skupiny D žáku střední školy nebo středního odborného učiliště staršímu 18 let, pokud je v osnovách školy zahrnuta výuka puškařského oboru nebo střeliva.\n\nPodmínky bezúhonnosti a spolehlivosti jsou popsány v § 22 a 23 zákona o zbraních. Jejich účelem je zabránit tomu, aby zbrojní průkaz získala osoba, která se v minulosti dopustila úmyslného trestného činu nebo některých přestupků. Např. prokazatelně nadměrně požívá alkoholické nápoje nebo prokazatelně požívá návykové látky, opakovaně se dopouští přestupků proti občanskému soužití apod. „Bezúhonnost“ je zjišťována z Rejstříku trestů, „spolehlivost“ z příslušného obecního úřadu evidujícího přestupky.\n\nPosudek o zdravotní způsobilosti vydává posuzující lékař na základě výsledku lékařské prohlídky, popřípadě psychologického vyšetření a dalších potřebných vyšetření. Přesný postup při posuzování zdravotní způsobilosti určuje vyhláška ministerstva zdravotnictví č. 493/2002 Sb.\n\nOdbornou způsobilost prokazuje žadatel během zkoušky před zkušebním komisařem. Zkouška se skládá z teoretické části (písemný test) a praktické části (bezpečná manipulace se zbraní a střelivem a střelba na pevný cíl). Přesný popis zkoušky popisuje třetí část vyhlášky ministerstva vnitra č. 384/2002 Sb.\n\nDoba platnosti zbrojního průkazu je 5 let pro průkazy vydané do konce května 2014 a pro průkazy vydané od 1. července 2014 je platnost zbrojních průkazů podle nového zákona 10 let. Zbrojní průkaz lze vydat podle posudku o zdravotní způsobilosti s dobou platnosti kratší než 5 let podle starého zákona, respektive 10 let podle nového zákona.\n\nŽádost o prodloužení zbrojního průkazu podává držitel příslušnému útvaru policie nejméně 2 měsíce a nejdříve 6 měsíců před uplynutím doby platnosti zbrojního průkazu. K žádosti se připojuje pouze posudek o zdravotní způsobilosti ne starší než 3 měsíce a 1 fotografie, doklad o odborné způsobilosti se k žádosti o prodloužení již nepřipojuje. Pokud držiteli platnost zbrojního průkazu propadne, musí opakovat kompletně celý proces k získání nového zbrojního průkazu, jako kdyby o zbrojní průkaz žádal poprvé (žádost, zkoušky, lékař atd.) Nový doklad je vydán výměnou za průkaz dosavadní, s dobou platnosti navazující na dobu platnosti stávajícího platného zbrojního průkazu a platí do doby uvedené v lékařském posudku.\n\nDržitelé zbrojního průkazu skupiny D jsou povinni se podrobit lékařské prohlídce každých 5 let u lékaře, který zajišťuje pro zaměstnavatele závodní preventivní péči nebo u svého praktického lékaře, ostatní držitelé zbrojních průkazů skupin A, B, C a F při obnovení platnosti zbrojních průkazů jsou povinni podrobit se lékařské prohlídce jednou za 10 let.\n\n"}
{"id": "179623", "url": "https://cs.wikipedia.org/wiki?curid=179623", "title": "Tramvajová doprava v Noginsku", "text": "Tramvajová doprava v Noginsku\n\nTramvajová doprava funguje také i v Noginsku, stodesetitisícovém městě v Moskevské oblasti. Jedná se o malou a nepříliš vytíženou síť.\n\nPrvní návrhy zdejší tramvajové sítě se objevily ještě před Říjnovou revolucí. S výstavbou se začalo nedlouho po ukončení války; roku 1922. Existovaly i projekty na vybudování meziměstské trati do Moskvy, avšak ty nakonec zrealizovány nebyly. 2. března 1924 byl zprovozněn první úsek vedený v trase \"Istomkino\" – \"centrum\" – \"Gluchovo\"; jednalo se o jednokolejnou trať s výhybnami. Roku 1937 byl východní konec celé tratě prodloužen do \"Posjolku Okťabra\" (říjnové obce). Další rozšiřování se konalo v letech 1962 (do obce Posjolok Iljiča; trať však existovala pouhých deset let) a 1972, kdy byl otevřen úsek na druhém konci města do čtvrti Domožirovo. Významnou a též i nešťastnou událostí se stal požár, který zachvátil zdejší tramvajovou vozovnu roku 1984. Od roku 1993 jezdí současné tramvaje typu KTM-8, dříve sloužily také i RVZ-6 a MTV-82.\n\n"}
{"id": "179631", "url": "https://cs.wikipedia.org/wiki?curid=179631", "title": "Augit", "text": "Augit\n\nAugit (Werner, 1792), chemický vzorec (Ca, Na)(Mg, Fe, Al, Ti)<nowiki>[</nowiki>(Si, Al)O<nowiki>]</nowiki>, je minerál ze skupiny jednoklonných pyroxenů. \nNázev pochází z řeckého αυγή (augé) – lesk.\n\n\nKrystaly krátce sloupcovité, čtvercového nebo osmiúhelníkového průřezu, protažené ve směru [001], velikost až 10 cm. Dvojčatí (i násobně) podle {100}. \n\n\n\n\nNemá žádné praktické využití.\n\nHojný minerál vyskytující se například v čediči.\n\n\n\n\n\n"}
{"id": "179633", "url": "https://cs.wikipedia.org/wiki?curid=179633", "title": "Karel Kovanda", "text": "Karel Kovanda\n\nKarel Kovanda (* 5. října 1944, Gilsland, Velká Británie) je český diplomat, v současné době v důchodu. Do konce roku 2010 byl zástupcem generálního ředitele pro zahraniční vztahy u Evropské komise (Generální ředitelství pro vnější vztahy).\n\nVystudoval na Vysoké škole zemědělské (1969). V listopadu 1968 byl členem predsednictva Akčního Vyboru Prazskych Studentu ktery ridil studentskou stávku, na jaře 1969 byl zvolen předsedou Svazu vysokoškolských studentů Čech a Moravy. V roce 1970 emigroval do USA.\n\nTam vystudoval politologii, v roce 1975 doktoroval na MIT. V letech 1975–77 vyučoval politologii v jižní Kalifornii, v letech 1977–79 pracoval jako jazykový specialista v Rozhlase Peking. V roce 1985 dokončil MBA na kalifornské Pepperdine University a v osmdesátých letech byl manažerem v soukromém sektoru. Byl také novinářem, překladatelem a tlumočníkem na volné noze.\n\nPo listopadu 1989 se v roce 1990 vrátil do Československa a nastoupil do státních služeb – 1991–93 byl vedoucím administrace na Ministerstvu zahraničních věcí ČSFR, v roce 1993 politickým ředitelem českého MZV, odpovědný za vztahy s Evropou a Severní Amerikou. V letech 1993–97 byl velvyslancem ČR u OSN. V letech 1997–98 byl náměstkem ministra zahraničí (ve druhé Klausově vládě), jako takový vedl přístupová jednáni k NATO. V letech 1998–2005 působil jako velvyslanec ČR u NATO.\n\nOd dubna 2005 byl, na základě konkurzu, zástupcem generálního ředitele pro zahraniční vztahy u Evropské komise, kde byl odpovědný za multilaterální vztahy Evropské unie se Severní Amerikou, východní Asií, Austrálií, Novým Zélandem a státy Evropského hospodářského prostoru (Norsko, Island a Lichtenštejnsko), dále za vztahy s multilaterálními organizacemi jako OSN či OBSE a za koncepci společné zahraniční, bezpečnostní a obranné politiky EU. V roce 2007 byl za Evropskou komisi také předsedou \"\"Kimberley Process\"\".\n\nOd svého odchodu do důchodu působí Kovanda jako konzultant v Bruselu. Rovněž zastupuje Evropskou unii v Radě guvernérů Asijsko-evropské nadace, ASEF, se sídlem v Singapuru.\n\nHovoří anglicky, česky, francouzsky, slovensky, španělsky a konverzačně německy a rusky.\n\nJe ženat, s manželkou Noemi mají tři dětí. \n"}
{"id": "179635", "url": "https://cs.wikipedia.org/wiki?curid=179635", "title": "Rostovská oblast", "text": "Rostovská oblast\n\nRostovská oblast ( ) je jednou z oblastí Ruské federace. Rozprostírá se na jihu evropské části země (v Jižním federálním okruhu) na dolním toku řeky Don a jeho ústí do Azovského moře.\n\nRostovská oblast sousedí s Voroněžskou oblastí na severu, s Volgogradskou oblastí na východě a s Krasnodarským a Stavropolským krajem na jihu. Na západě hraničí s Ukrajinou; západní část Rostovské oblasti společně s východními oblastmi Ukrajiny tvoří průmyslový region zvaný Donbas. Do oblasti zasahuje Taganrožský záliv Azovského moře.\n\nNejvětší řekou je Don, na němž byla zbudována Cimljanská přehrada. Pravým přítokem Donu je Doněc, levým Západní Manyč, který vytéká ze slaného a bažinatého jezera Manyč-Gudilo. Rostovská oblast je převážně rovinatá.\n\nPočtem obyvatel (4 303 500) se Rostovská oblast řadí na 6. místo v Rusku. Výsledky sčítání v roce 2002 uvádí 89 % Rusů, 2,7 % Ukrajinců, 2,5 % Arménů, 0,6 % Bělorusů, 0,6 % Turků; celkem 157 etnických skupin.\n\n"}
{"id": "179638", "url": "https://cs.wikipedia.org/wiki?curid=179638", "title": "Maurice Whitfield", "text": "Maurice Whitfield\n\nMaurice Whitfield (* 29. března 1973, Philadelphia; celým jménem Maurice Lamar Whitfield) je bývalý český profesionální basketbalista amerického původu. Hrál na pozici rozehrávače. Je vysoký 185 cm, váží 84 kg.\n\nMaurice Witfield hrál v sezónách 2001–2002 až 2005–2006 českou Národní basketbalovou ligu postupně za týmy Mlékárna Kunín a ČEZ Basketball Nymburk. Jednalo se o jednu z nejvýraznějších postav ligy v této době. Přijetí českého občanství mu umožnilo stát se i členem české reprezentace - jednalo se o vůbec prvního českého reprezentanta tmavé pleti.\n\nPozději hrál v ruské lize za tým Ural Great Perm, v sezóně 2007–08 v Řecku za Olympias Patras, v lednu 2008 podepsal smlouvu s katalánským klubem Akasvayu Girona. V letech 2009 až 2012 hrál za další katalánský klub Lleida Bàsquet, poté ukončil kariéru.\n"}
{"id": "179639", "url": "https://cs.wikipedia.org/wiki?curid=179639", "title": "Čajkovskij", "text": "Čajkovskij\n\nČajkovskij může být:\n"}
{"id": "179648", "url": "https://cs.wikipedia.org/wiki?curid=179648", "title": "Rámcový vzdělávací program", "text": "Rámcový vzdělávací program\n\nRámcový vzdělávací program definuje ve školství v České republice nejvyšší úroveň vzdělávání spolu s projektem \"Národní program pro rozvoj vzdělávání\" (tzv. Bílá Kniha). V roce 2004 MŠMT schválilo nové principy v politice pro vzdělávání žáků od 3 do 19 let. Toto rozhodnutí změnilo systém kurikulárních dokumentů, které jsou nyní vytvářeny na dvou úrovních a to na úrovni státní a na úrovni školské.\n\nNárodní program vzdělávání vymezuje počáteční vzdělávání jako celek a rámcové programy pak vymezují závazné „rámce“ pro jednotlivé etapy vzdělávání (předškolní, základní a střední vzdělávání). Školní úroveň pak představuje školní vzdělávací programy, podle kterých se uskutečňuje výuka na jednotlivých školách.\n\nLegenda pro diagram nového systému kurikulárních dokumentů (viz obrázek vpravo):\n\nOstatní RVP např:\nSchválením zákona o předškolním, základním, středním, vyšším odborném a jiném vzdělávání (dále školský zákon) a Rámcového vzdělávacího programu pro základní vzdělávání (dále RVP ZV) dne 24. 8. 2004, dostali učitelé do rukou možnost vytvořit si vlastní vzdělávací program, založený na jejich představách a zkušenostech s výukou. Společným úsilím všech pedagogů na škole, je možno bez dalšího schvalování utvořit ucelený Školní vzdělávací program pro základní vzdělávání, podporující pedagogickou autonomii s ohledem na potřeby žáků.\n\nUčitelé už tak nebudou vázáni na tradiční „osnovy“, kterých se musí držet, protože učitel v plánech nepopisuje, „co má probrat“, ale popisuje, jaké dovednosti mají jeho žáci mít. Lze tedy velmi snadno některé méně podstatné pasáže látky vynechat či zredukovat, za účelem splnění základních cílů výuky nebo naopak některý přínosný projekt prodloužit.\n\nPro tvorbu školního vzdělávacího programu je připraven dokument od MŠMT nazvaný jako Manuál pro tvorbu ŠVP. Ten obsahuje kompletní rozbor toho, jak by měl takový program vypadat, co by měl obsahovat a jak ho vytvořit.\n\nVšechny základní školy v České republice budou mít povinnost připravit do začátku školního roku 2007/8 svůj školní vzdělávací program (ŠVP) a od 1. 9. 2007 podle něj začít vyučovat v 1. a 6. ročníku.\n\nRVP vycházejí z nové strategie vzdělávání, která zdůrazňuje \"klíčové kompetence\", jejich provázanost se vzdělávacím obsahem a uplatnění získaných vědomostí a dovedností v praktickém životě. RVP vycházejí z koncepce celoživotního učení, formulují očekávanou úroveň vzdělání stanovenou pro všechny absolventy jednotlivých etap vzdělávání a podporují pedagogickou autonomii škol a profesní odpovědnost učitelů za výsledky vzdělávání.\n\nVe vzdělávacím obsahu RVP ZV je učivo chápáno jako prostředek k osvojení činnostně zaměřených očekávaných výstupů, které se postupně propojují a vytvářejí předpoklady k účinnému a komplexnímu využívání získaných schopností a dovedností na úrovni klíčových kompetencí.\n\nV etapě základního vzdělávání jsou za klíčové považovány:\n\nVzdělávací obsah základního vzdělávání je v RVP ZV orientačně rozdělen do devíti vzdělávacích oblastí. Jednotlivé vzdělávací oblasti jsou tvořeny jedním vzdělávacím oborem nebo více obsahově blízkými vzdělávacími obory:\n\nVýznamnou a nedílnou součástí základního vzdělávání jsou i okruhy reprezentující soudobé problémy světa. Ty jsou v RVP ZV reprezentovány jako „průřezová témata“ a mají formovat zejména postoje a hodnoty žáků. Tematické okruhy průřezových témat jsou jednotné a procházejí napříč vzdělávacími oblastmi, kde umožňují propojení vzdělávacích obsahů jednotlivých oborů. Tím přispívají k ucelení vzdělávání žáků a pozitivně ovlivňují proces utváření a rozvíjení jejich klíčových kompetencí.\n\nPodle Rámcového vzdělávacího programu byl povinně od září 2013 zaveden na základních školách další cizí jazyk. Druhý jazyk se může učit podle možností, nejpozději však od osmé třídy. Jsou s ním spojovány jak naděje na lepší komunikační schopnosti mladé generace, tak i obavy, že slabší žáci nezvládnou kvůli přetížení svých schopností ani jeden cizí jazyk.\n\nJako první jazyk si žáci i školy volí obvykle angličtinu, jako druhý některý z dalších světových jazyků (němčina, francouzština, ruština, španělština, italština), mohou si však zvolit i jakýkoliv jiný, na kterém se domluví škola s rodiči, pokud je k dispozici i učitel a vhodné učební pomůcky. Pokud prvním cizím jazykem není angličtina, pak musí být povinně tím druhým.\n\nPro cizí jazyky se zpracovávají tzv. Standardy, v nichž jsou stanoveny základní dovednosti, kterých by měli žáci dosáhnout.\n\nŠkola vytváří ŠVP pro „své“ žáky v důvěrně známých podmínkách, „šitý na míru“ tomu, co dobře zvládá a způsobem, který si sama stanoví a dál bude rozvíjet.\n\nUčitelé se mohou společně radit, pomáhat si, hledat nové možnosti efektivního vzdělávání i nejvhodnější způsoby jeho vymezení v dokumentu. Mohou také vyřadit vše nepodstatné, zatěžující a nevyhovující.\n\nUčitelům se nabízí propojit to, co možná dosud dělali každý zvlášť a s různými záměry. Učitelé si zde vytváří dokument, který bude jejich, který budou společně obhajovat i realizovat, což je vždy lepší u materiálů vlastních než u „nadiktovaných“.\n\nPředstavy některých pedagogů se mohou omezit jen na tvorbu ŠVP, tento dokument je ale pouze začátek předpokládaných změn, jeho vstupní fází, od níž se budou dlouhodobě odvíjet skutečné kvalitativní změny ve vzdělávání a v činnosti celé školy. Jde o zcela nový krok, který může přinášet jisté osobní nejistoty, obavy z nevyzkoušeného nebo i názorové střety apod. Příprava ŠVP se může stát záležitostí jen několika lidí na škole, bez potřebné aktivity a zájmu ostatních pedagogů, bez nutné spolupráce všech, bez ochoty se o mnohém dohodnout a osvojit si nové věci.\n\nZe začátku může být i omezené množství materiálů, osob, škol či institucí, na které se škola může obrátit o radu. Tvorba ŠVP bude prací, na kterou zatím učitelé nebyli speciálně připravováni a teprve postupně získají potřebné dovednosti a zkušenosti.\n\n\n\n"}
{"id": "179649", "url": "https://cs.wikipedia.org/wiki?curid=179649", "title": "Školní vzdělávací program", "text": "Školní vzdělávací program\n\nŠkolní vzdělávací program (ŠVP) je kurikulární dokument, který je vytvářen pedagogickými zaměstnanci každé školy v České republice. ŠVP je schvalován a vydáván ředitelem příslušného zařízení a musí být veřejně přístupný.\n\nZávazným dokumentem pro tvorbu ŠVP je Rámcový vzdělávací program (RVP) pro základní, střední, předškolní, základní umělecké a jazykové vzdělávání.\n\nObsah vzdělávání může být ve ŠVP uspořádán do předmětů nebo jiných ucelených částí učiva (například modulů).\n\nV případě, že RVP pro danou formu vzdělávání nebyl vydán, musí být v ŠVP stanoveny informace a podmínky vzdělávání, podle § 5 (2) zákona číslo 561/2004 (Školský zákon).\n\nŠVP je školou v rámci potřeb, změnou RVP, upravován.\n\nUčitelé mohou:\n\nŽáci:\n\nŠVP má následující závazné části vycházející z RVP:\n\nObsah ŠVP může být dělen do předmětů nebo jiných ucelených částí učiva.\n\n\n\n"}
{"id": "179651", "url": "https://cs.wikipedia.org/wiki?curid=179651", "title": "Světový pohár v alpském lyžování 2006/2007", "text": "Světový pohár v alpském lyžování 2006/2007\n"}
{"id": "179652", "url": "https://cs.wikipedia.org/wiki?curid=179652", "title": "Whitfield", "text": "Whitfield\n\nWhitfield má více významů:\n"}
{"id": "179660", "url": "https://cs.wikipedia.org/wiki?curid=179660", "title": "Českobratrský evangelický chrám Jana Amose Komenského", "text": "Českobratrský evangelický chrám Jana Amose Komenského\n\nČeskobratrský evangelický chrám Jana Amose Komenského, lidově zvaný Červený kostel, se nachází na brněnském Komenského náměstí v městské části Brno-střed na severním okraji katastrálního území Město Brno.\n\nByl postaven ve stylu severoněmecké gotiky v roce 1867. Kostel z červených režných cihel je dlouhý 45 m, jeho věž má výšku 50 m. V souladu s protestantskou tradicí je jeho interiér strohý a jednoduchý. Jednou z mála ozdob jsou sochařské práce od Franze Schönthalera.\n\nPo vydání tolerančního patentu byl v Brně v roce 1782 založen evangelický sbor augsburského vyznání (luterský). Tento sbor tvořili převážně němečtí imigranti činní jako dělníci v brněnských továrnách. Jejich modlitebna se nacházela na dnešní Husově ulici v budově bývalé konírny.\n\nPo vydání Únorové ústavy v roce 1861, která evangelíkům povolovala stavbu kostelů v rakousko-uherské monarchii, se brněnští luteráni okamžitě chopili příležitosti a již v následujícím roce vypsali soutěž na stavbu kostela. V soutěži, které se deseti návrhy zúčastnili renomovaní rakouští architekti, zvítězil projekt architekta Heinricha von Ferstela. Na stavbu dohlížel brněnský stavitel Mořic Kellner von Brännheim. Základní kámen stavby byl položen 7. září 1863. Kostel byl pojmenován jako Kristův (\"Christuskirche\") a v roce 1867 byl slavnostně otevřen. Chrám měl být původně realizován na místě toleranční modlitebny v Husově ulici. První návrhy soutěže také počítaly s místem v uliční řadě dnešní Husovy ulice. Luteránské komunitě se však podařilo získat prestižní místo v čele Husovy ulice na dnešním Komenského náměstí v pohledové ose k Pirchanově obelisku v Denisových sadech. Kristův evangelický chrám se tak stal dominantou brněnské okružní třídy a jednou z výrazných brněnských staveb vůbec.\n\nV roce 1874 se „německý“ luterský sbor přejmenoval unionovaný, aby se k němu mohli hlásit i evangelíci helvetského vyznání (reformovaní), kteří byli převážně české národnosti. V této době se zde příležitostně konaly i bohoslužby v češtině. Pro národnostní rozepře však čeští evangelíci ze sboru odešli a v roce 1878 založili kazatelskou stanici reformovaného sboru v Nosislavi, která se později stala samostatným sborem v Brně. Tento sbor si později postavil vlastní Betlémský kostel na Pellicově ulici.\n\nPo vzniku Československa v roce 1918 se český reformovaný sbor stal součástí Českobratrské církve evangelické, německý luterský sbor se stal součástí Německé evangelické církve. Po skončení druhé světové války a odsunu Němců byl „Červený kostel“ přidělen Českobratrské církvi evangelické. Kostel užívá její první brněnský sbor. V letech 1975 – 1990 byl kostel uzavřen kvůli problémům se statikou. Po sametové revoluci byl opraven.\n\nV lednu 2011 student Masarykovy univerzity zazdil USB flash disk do zdi Červeného kostela. Náhodný kolemjdoucí na ni mohl nahrát libovolná data. Jednalo se o první zapojení do streetartového projektu Dead drops v České republice. Flash disk byl ale po krátké době odstraněn.\n\nObčanské sdružení Nesehnutí upozornilo, že v aktualizovaném územním plánu města Brna, projednávaném v roce 2014, jsou plochy zeleně kolem kostela začleněny do plochy dopravy a podalo proti tomu připomínku.\n\n\n"}
{"id": "179662", "url": "https://cs.wikipedia.org/wiki?curid=179662", "title": "Live After Death (video)", "text": "Live After Death (video)\n\n"}
{"id": "179665", "url": "https://cs.wikipedia.org/wiki?curid=179665", "title": "Liga ACB", "text": "Liga ACB\n\nAsociación de Clubs de Baloncesto (známá také pod zkratkou ACB) je organizace španělských klubů, která řídí nejvyšší profesionální basketbalovou soutěž ve Španělsku. V českém tisku je obvykle označována jako Španělská basketbalová liga (ve smyslu soutěže) nebo Liga ACB, případně španělsky Liga Endesa.\n\nACB se účastní 18 plně profesionálních týmů.\n\nSezóna ACB sestává ze dvou částí. V dlouhodobé části hrají všechny týmy systémem každý s každým dvakrát (doma a venku). Následuje play-off hrané na tři vítězná utkání v každém kole, do kterého postupuje pouze osm nejlepších družstev.\n\nACB je otevřená soutěž – na konci dlouhodobé části každé sezóny sestupují dva poslední týmy do druhé ligy, ze které naopak postupují dva nejlepší týmy do ACB.\n\nSoutěž byla založena v roce 1956 pod názvem Liga Nacional, své současné jméno nese od roku 1983.\n\nNásledující tabulka zobrazuje seznam vítězů – v první části Ligy Nacional, v druhé části vítězů ACB:\n\n"}
{"id": "179674", "url": "https://cs.wikipedia.org/wiki?curid=179674", "title": "Prefektura Saga", "text": "Prefektura Saga\n\nPrefektura Saga (: 佐賀県, \"Saga-ken\") je jednou ze 47 prefektur Japonska. Nachází se na ostrově Kjúšú. Hlavním městem je Saga.\n\nPrefektura má rozlohu 2439,31 km² a k 1. říjnu 2005 měla 866 402 obyvatel.\n\nNa území dnešní prefektury se dříve rozkládala provincie Hizen. Během období Edo zde vládl klan Nabešima. Vzhledem k blízkosti asijské pevniny byla Saga branou pronikání pevninské (čínské, korejské) kultury do Japonska.\n\nSaga je nejmenší prefektura na ostrově Kjúšú. Leží v severozápadní části ostrova. Na severu sousedí s mořem Genkai a průlivem Cušima a na jihu s mořem Ariake.\n\nV prefektuře Saga je 10 velkých měst (市, ši):\nTuristickou atrakcí je archeologické naleziště s replikou osady z období Jajoi v Jošinogari.\n\n"}
{"id": "179680", "url": "https://cs.wikipedia.org/wiki?curid=179680", "title": "Datagram Congestion Control Protocol", "text": "Datagram Congestion Control Protocol\n\nDCCP (Datagram Congestion Control Protocol, doslova \"datagramový protokol s řízením zahlcení\") je datagramový protokol transportní vrstvy postavený nad IP protokolem.\n\nAplikace, které používají protokol DCCP, vyžadují včasné doručení paketů, ale nevyžadují spolehlivé doručení paketů ani správné pořadí přijatých paketů. Jde například o aplikace pracující se streamovanými médii (např. on-line videa, internetová rádia, apod.) nebo internetovou telefonií. Důležitou roli hraje u tohoto protokolu řízení zahlcení, což je mechanismu, který zabraňuje ucpání přenosových cest. Hlavní motivací pro vývoj DCCP je poskytnout přístup ke standardním mechanizmům kontroly zahlcení, bez nutnosti implementovat je v aplikační vrstvě.\n\nProtokol DCCP je určený pro aplikace, které vyžadují sémantiku TCP, ale nepotřebují doručovací a spolehlivostní mechanizmy TCP, nebo vyžadují jiné dynamické vlastnosti než poskytuje TCP. Podobně je DCCP určen i pro aplikace, které nevyžadují rysy SCTP, například sekvenční doručování vícenásobných streamů (multiple stream).\n\nPokud by aplikace pracující se streamovanými médii použila na transportní vrstvě protokol TCP, tak by při ztrátě paketu docházelo k velkým zpožděním, jelikož při ztrátě jednoho paketu se pozastaví zpracování všech dalších paketů dokud nejsou přeposlána data ze ztraceného paketu (TCP garantuje doručení dat ve správném pořadí).\n\nDodnes měla většina takovýchto aplikací na výběr používat TCP s jeho problémy popsanými výše, nebo používá UDP s vlastní implementací mechanizmu kontroly zahlcení (nebo bez mechanizmu kontroly zahlcení). Příkladem takového protokolu je protokol RTP/RTCP. Účel DCCP je poskytnout standardní cestu k implementaci mechanizmu kontroly zahlcení pro aplikace, které vyžadují kontrolu zahlcení. Jedna z motivací je umožnit použití ECN na obou stranách spojení pro aplikace, které by jinak používaly UDP. Dále DCCP umožňuje spolehlivé sestavení spojení, přátelské ukončení spojení a dohadování o vlastnostech spojení.\n\nDCCP spojení obsahuje potvrzovaný provoz, stejně jako datový provoz. Potvrzovací pakety informují odesílatele, zda byly jeho datové pakety přijaty, zda byly poškozeny, zda byly zahozeny, zda byly označeny ECN případně jestli aplikace zvládá data přijímat. Potvrzovací pakety jsou odesílány co nejspolehlivěji, tak jak to vyžaduje použitá kontrola zahlcení, včetně možné úplné spolehlivosti doručení potvrzovacích paketů.\n\nDCCP byl publikován ve standardním doporučení od IETF v březnu 2006.\n\nDCCP v sobě neobsahuje žádné bezpečnostní mechanismy, ale jeho přenos lze zabezpečit na nižší vrstvě pomocí IPSec nebo na aplikační vrstvě pomocí DTLS.\n\nLinux má implementaci DCCP ve svém jádře od verze 2.6.14 a jeho podpora se v každé verzi zlepšuje.\n\n"}
{"id": "179683", "url": "https://cs.wikipedia.org/wiki?curid=179683", "title": "Položená", "text": "Položená\n\nPoložená je jednou z technik lovu ryb na udici. Rybáři je často označována jako lov na těžko, což vychází z mnohdy značných hmotností koncových zátěží. Spočívá v umístění přirozené nástrahy na dně, kde je přidržována vlastní vahou nebo dodatečnou zátěží (obvykle olověnou).\n\nZákladní vybavení na položenou se velmi podobá vybavení na plavanou. Na rozdíl od ní se však téměř výhradně používá naviják, který umožňuje nahazovat do značných vzdáleností od břehu (i kolem 100 metrů, především při lovu trofejních kaprů). Pruty na položenou bývají oproti prutům na plavanou silnější a kratší (obvykle 3 - 4 m). Důležitou součástí udice je \"zátěž\", která přidržuje nástrahu na dně. Používají se zejména olověné zátěže různých tvarů, velikostí a hmotností. Pro stojaté vody je to obvykle 10 - 20 g, na silně proudících řekách ovšem není výjimkou ani zátěž o hmotnosti 200 g. Hmotnosti použité zátěže by měl svojí silou odpovídat použitý prut (bývá na něm uvedeno, pro jakou zátěž je vhodný). \n\nPři lovu na položenou se záběr ryby indikuje mnoha různými způsoby. Asi nejrozšířenější je čihátko (lidově „policajt“), které funguje tak, že „vyjede“ nahoru a ťukne do prutu. V poslední době se také často používají tzv. swingery a indikátory záběru s příposlechem (lidově „pípáky“). Záběr lze také poznat podle pohybu špičky prutu nebo vlasce, pokud je během lovu držen mezi prsty. Dále také bzučením navijáku.\n\nNa položenou lze, podobně jako na plavanou, lovit cíleně téměř všechny druhy ryb žijících v České republice. Výjimkou jsou pouze druhy žijící výhradně u hladiny a v horní části vodního sloupce, jako např. ouklej. Loví se takto zejména kaprovité ryby na přirozené nástrahy (včetně největších exemplářů kaprů) a také dravé ryby (štika, candát, sumec) na živou nebo mrtvou rybičku.\n\n\n"}
{"id": "179689", "url": "https://cs.wikipedia.org/wiki?curid=179689", "title": "Vojtěch Cepl", "text": "Vojtěch Cepl\n\nVojtěch Cepl (16. února 1938 Praha – 21. listopadu 2009 Praha) byl český právník a vysokoškolský pedagog. Mezi roky 1993 a 2003 byl soudcem Ústavního soudu České republiky. Byl jedním z autorů současné Ústavy České republiky.\n\nPrávnickou fakultu Univerzity Karlovy absolvoval v roce 1961, doktorát práv získal v roce 1966. Před rokem 1989 působil na Právnické fakultě Univerzity Karlovy. V letech 1990–1993 přednášel na britských, kanadských a amerických právnických fakultách. Do roku 1993 byl členem ODA. Dne 15. července 1993 byl jmenován soudcem Ústavního soudu České republiky. Po skončení funkčního období opět přednášel na Právnické fakultě Univerzity Karlovy. V roce 2008 se stal Právníkem roku v oboru občanská a lidská práva včetně práva ústavního.\n\nZemřel v Praze 21. listopadu 2009 na leukemii. Veřejnosti byl znám také z jím moderovaného pořadu o společnosti a právním prostředí \"Člověk a demokracie\" vysílaném na Českém rozhlasu 6.\n\nS manželkou Zuzanou, dcerou známého umělce Jiřího Trnky, měl syny Vojtěcha a Matěje. JUDr. Vojtěch Cepl ml. je také soudce, známý například z tzv. kauzy „Justiční mafie“.\n\n"}
{"id": "179691", "url": "https://cs.wikipedia.org/wiki?curid=179691", "title": "Volyňští Češi", "text": "Volyňští Češi\n\nVolyňští Češi jsou etničtí Češi či jejich potomci usazení od druhé poloviny 19. století ve Volyni. V letech 1868 až 1880 odešlo z Rakouska-Uherska do carského Ruska téměř 16 tisíc Čechů. Důvodem jejich odchodu byly těžké životní podmínky v českých zemích a zvěsti o prosperitě v ruské říši, kde bylo velké množství nevyužité zemědělské půdy. Carská vláda lákala nové přistěhovalce řadou výhod, kterými bylo právo na koupi (levné) půdy a zakládání výrobních podniků, právo na národní školství, na vlastní samosprávu a náboženskou svobodu. Přistěhovalci byli osvobozeni na dobu 20 let od daní a zproštěni vojenské povinnosti. Převážná část Čechů se usadila ve volyňských újezdech Rovno, Dubno, Luck, Žitomír, Ostroh a další. Některé vesnice byly zakládány „na zelené louce“, jiné se nacházely při ukrajinských vesnicích, kde tvořily místní části s původním názvem vesnice, který byl doplněn přídomkem „český“ (např. České Noviny, Český Malín, Český Boratín, Český Straklov atd.) Kromě zemědělství se začali čeští přistěhovalci zabývat i dalšími činnostmi, jako byl průmysl, obchod a řemesla. Českým kapitálem byly založeny strojírny, pivovary, mlýny, cementárny, apod. V obcích byly zakládány školy, kostely, knihovny, vzkvétal kulturní a spolkový život. Čeští přistěhovalci podstatnou mírou přispěli ke zvýšení hospodářské a kulturní úrovně v osazených územích.\n\nPo vypuknutí první světové války bojovali volyňští Češi jako příslušníci ruské armády v tzv. České družině, která se později stala zárodkem českých legií v Rusku. Po sovětsko-polské válce, která skončila roku 1921 porážkou Rudé armády, byla Volyň rozdělena. Její západní část připadla Polsku, východní část zůstala Ukrajině, resp. Sovětskému svazu. Zatímco české vsi na polské straně se postupně obnovovaly a modernizovaly, obyvatelstvo vesnic na Ukrajině se stalo obětí násilnické národnostní politiky sovětské vlády. Bylo omezováno české školství, kultura i náboženství, lidé přicházeli o majetek, byly násilně zakládány kolchozy. Represe se dotýkaly zejména české inteligence, ale nevyhnuly se žádné složce obyvatelstva. Mnoho volyňských Čechů bylo odsouzeno k trestu smrti nebo skončilo v nechvalně proslulých sovětských táborech – gulazích. Roku 1938 byl vydán úplný zákaz vyučování českého jazyka. Od druhé poloviny 30. let nastaly problémy i českým osadníkům na polské straně. V Polsku byla hlásána protičeská propaganda, která vyústila v požadavky polského obyvatelstva na likvidaci českého školství či na odejmutí půdy českým rolníkům.\n\nKdyž roku 1939 Sovětský svaz obsadil východ Polska a připojil západní území, která do roku 1920 patřila Ukrajině a Bělorusku, zpět k Sovětskému svazu, došlo k opětovnému sloučení obou částí Volyně. Ta však byla roku 1941 okupována nacistickým Německem. V červenci 1942 byl zformován 1. československý samostatný polní prapor. V roce 1943 potom vznikla 1. československá samostatná brigáda, která čítala 3.517 vojáků. Volyňští muži, kteří bojovali v řadách Rudé armády, ale i ti, kteří pobývali v sovětském zajetí, se do těchto jednotek hlásili. Někteří z nich dokonce odešli bojovat i do čs. jednotek v západní Evropě. Situace volyňských Čechů, žijících ve vesnicích pod německou okupační správou, se mnoho nezměnila. Represálie Sovětů byly nahrazeny násilím ze strany Organizace ukrajinských nacionalistů, ale zejména terorem nacistů, kteří na Ukrajině vypálili několik set ukrajinských obcí a masakrovali tamní obyvatelstvo. Dne 13. července 1943 byla Němci přepadena a vypálena obec Český Malín, přičemž lidé včetně starců, žen a dětí byli upáleni v budovách zaživa. Celkem se jednalo o 374 osob. Na podzim téhož roku byla nacisty vyvražděna další česká obec Sergijevka-Michna. V březnu 1944 byla do střediska volyňských Čechů Rovna přemístěna 1. československá samostatná brigáda, která prováděla nábor mezi bývalými krajany. Do čs. vojska se přihlásilo kolem 12 tisíc volyňských Čechů vč. šesti stovek žen. Díky tomu se z brigády stal První československý armádní sbor, který prošel bojovou cestu až do Prahy.\n\nPo osvobození Československa zůstali volyňští Češi, kteří byli příslušníky čs. armády, dislokováni v Žatci. Po válce se otevřely dveře reemigraci volyňských Čechů do Československa na základě mezistátní dohody. První transport byl v Žatci uvítán počátkem roku 1947, přičemž do Československa začali přijíždět nejen ti, kteří žili v SSSR, ale i ti, kteří se vraceli z nucených prací na bývalém území Třetí říše. Celkem se jednalo o zhruba 40 tisíc osob. Většina z nich byla usídlena na území, která byli nuceni opustit sudetští Němci. Mnoho volyňských Čechů podávalo informace o skutečném životě v Sovětském svazu, varovalo před zakládáním kolchozů apod. Po nástupu komunismu v Československu roku 1948 byli tito lidé perzekvováni. Někteří volyňští Češi zůstali v Sovětském svazu i po skončení druhé světové války. Z těch, kteří nereemigrovali, byla převážná část z tzv. smíšených manželství. Převážně se jednalo o ženu, jejíž manžel byl Ukrajinec. Ostatní zůstali z vlastních rozhodnutí.\n\nZa sovětské éry byli nejvíce postiženi výbuchem atomové elektrárny v Černobylu roku 1986. Na konci 80. let žilo na Ukrajině ještě deset tisíc Čechů. Na počátku 90. let pozvalo Československo tyto potomky krajanů k návratu do Čech a na Moravu, čehož roku 1993 využilo téměř 2 000 osob, další lidé přišli do Česka v pozdějších letech. Mezi potomky volyňských Čechů žijících na Ukrajině je o návrat do Česka stále ještě zájem.\n\nV roce 2014 po revoluci na Ukrajině a obsazení Krymu Ruskem projevili někteří volynští Češi z Žytomyrské oblasti zájem o navrácení do původní vlasti.\n\n"}
{"id": "179697", "url": "https://cs.wikipedia.org/wiki?curid=179697", "title": "E-mailový marketing", "text": "E-mailový marketing\n\nE-mailový marketing, Emailing nebo E-mailing patří mezi nástroje přímého marketingu, je to cílené rozesílání komerčních i nekomerčních zpráv na přesně stanovený seznam e-mailových adres. K tomu, aby společnosti mohly e-maily na dané e-mailové adresy oprávněně rozesílat, musí mít od příjemců jejich souhlas. Z tohoto důvodu je e-mail marketing jedním z efektivních nástrojů pro budování one-to-one komunikace. Pravidelným posíláním e-mailů se firma udržuje v povědomí jejich příjemců a buduje tak svou značku. E-mailing patří k nejrychleji rostoucí formě elektronické přímé komunikace.\n\nVýhody e-mailového marketingu spočívají především v nízkých nákladech, flexibilitě a snadném testování, měřitelnosti a vyhodnocování kampaně. Není však jasně dáno, zda všechny emaily zaslané potenciálnímu či již stávajícímu zákazníkovi jsou považovány za emailing. Nicméně, tento výraz se nejčastěji spojuje se zasíláním emailu za účelem zlepšení vztahu zákazníka se společností či firmou, případně získání nového zákazníka nebo nabídky produktů stávajícímu. Někdy také jde o zasílání reklam (spamu) zákazníkům jiných firem.\n\nV České republice je posílání e-mailů s reklamním sdělením regulované právním rámcem. V platnosti je zákon č. 101/2000 Sb., o ochraně osobních údajů a zákon č. 480/2004 Sb. o některých službách informační společnosti, který upravuje mimo jiné posílání obchodních sdělení prostřednictvím e-mailu.\nV případě porušení zákona hrozí dle § 11 zákona č. 480/2004 Sb., o některých službách informační společnosti, pokuta v maximální výši 10 mil. Kč.\n\nHlavním cílem posílání e-mailů je \"konverze\". Především jde o to, aby adresát udělal akci (nakoupil, vyplnil formulář, přečetl článek atd.). E-mail však také umožňuje získat podněty, náměty, připomínky nebo zákaznické reakce. V takovém případě většinou nejde spoléhat na jednorázový e-mail, ale jde o delší výměnu informací ve více e-mailech. Tato komunikace je více osobní než jiné marketingové aktivity, avšak méně osobní než telefonický rozhovor, který patří mezi další techniky přímého marketingu. \n\nPokud jsou cílem podněty a další informace, pak je třeba splnit tyto podmínky:\n\nNewsletter je typický pro různé zájmové a oborové portály, pro firmy a e-shopy. Jedná se o pravidelně zasílaný e-mail s informacemi, které nemají prodejní a reklamní charakter. Grafické zpracování a design na zákazníka nijak netlačí a nenutí ho k žádnému rozhodnutí.\n\nNewsletter musí zaujmout na první pohled obsahem, tzn. že musí uživateli přinést nějaké zlepšení, kterého lze dosáhnout výběrem vhodného tématu. Mezi vhodná témata patří například návody a tipy, případové studie, žebříčky a průzkumy, rozhovory s profesionály či zpětná vazba od zákazníků.\n\nTato forma je typická pro e-shopy. E-maily s nabídkou se nazývají promo e-maily.\n\nPro posílání e-mailů je třeba dodržovat několik zásad. Jednou z hlavních je personalizace, která nezahrnuje jenom oslovení, ale i zacílení dle předchozích zkušeností s nákupem a preferencí, případně dle dalších požadavků. Největší přínos této formy je v propojení e-shopu s informačním systémem, konkrétně s CRM modulem, kdy lze sledovat komunikaci se zákazníky včetně údajů o provedených nákupech.\n\nDoporučuje se, aby v nabídkovém e-mailu byl nabízen jediný produkt. Pokud nabídka obsahuje více než 3 produkty, ztrácí uživatel svoji pozornost a většinou si nic neobjedná. Většinou promo e-maily chodí osobám, které si v daném e-shopu již nějaký produkt objednaly či jejichž stránky navštívily.\n\nKampaň na opuštěný košík se zasílá zákazníkům, kteří přidali produkty do košíku, ale nedokončili objednávku.\n\nJe to velice efektivní způsob, jak přilákat zpět zákazníky. Podle průzkumu skoro polovina všech zaslaných emailů je otevřena a čtvrtina zákazníků klikne zpět na web e-shopu. Zákazníci často opustí košík bez konkrétního úmyslu. Opustili ho například proto, že e-shop najednou nešel načíst, nebo protože proces k dokončení byl moc složitý atp.\n\nAutoresponder je jeden z důležitých marketingových kanálů, který spadá do oblasti e-mail marketingu. Jedná se o e-maily, které jsou automaticky rozesílány registrovaným uživatelům z databáze. Rozesílání probíhá na základě provedení určité akce. Ta může být uskutečněna na webových stránkách. Jako příklad lze uvést objednávku produktu z internetového obchodu. Na základě provedené objednávky se odešle automatický e-mail s potvrzením.\n\nVýhoda autoresponderu spočívá v tom, že text pro daný e-mail je vytvořen pouze jednou. Tento e-mail je zasílán na každý kontakt, který byl zaregistrován v databázi konkrétní firmy nebo podnikatele.\n\nAutomatické e-maily lze dále členit na časové autorespondery a autorespondery odesílané na základě provedené akce. \"Časové autorespondery\" představují sérii e-mailů, které za sebou následují v předem stanoveném období. Tento typ lze využít u uvítacích e-mailů. Autorespondery odesílané na základě provedené akce jsou rozesílány až po provedení konkrétního jednání ze strany uživatele. Například změny přihlašovacích údajů, kliknutí na odkaz v jiném e-mailu, dosažení určité konverze na webových stránkách, atd. \n\nJedná se o privilegium poslat očekávané, osobní a relevantní sdělení (reklamu) lidem, kteří souhlasí s jeho zasláním a chtějí ho obdržet. V angličtině se někdy využívá místo pojmu permission e-mail také pojem „opt-in e-mail“.\n\nOproti ostatním marketingovým aktivitám je rozdílné to, že příjemce e-mailu (zákazník) o tomto sdělení nejen ví, ale přímo jej i očekává. Základem je, že počáteční aktivita musí vycházet od samotného zákazníka, proto obvykle musí vyplnit dotazník a sám o zasílání informací požádat. Dále vyplní, o jaké informace má zájem a jaké mu mají být zasílány.\n\nPřestože zákazník musí vynaložit větší úsilí proto, aby definoval, o jakou nabídku má zájem (například časově náročnějším dotazníkem), výsledkem je oboustranně výhodná situace. Zákazník dostává přesně specifikované informace, které si v dotazníku vyžádal, firma se zase seznámí s požadavky zákazníka a může s nimi dále pracovat. Zákazník proto nemusí probírat velké množství nabídek, které jsou pro něj v konečném důsledku nepotřebné, a firma zase nemusí vynakládat zbytečné úsilí při propagaci produktu či služby, který daného zákazníka nezaujme.\n\nFirmy mají také tu výhodu, že s daty od zákazníků dále pracují a mohou je analyzovat a dále využívat. Důležitá je také zpětná vazba od zákazníků, proto komunikace není jednosměrná, nýbrž obousměrná. Firma musí analyzovat, zda zaslané informace byly relevantní a zda nabídka zákazníka zaujala a využil ji, popřípadě co by chtěl změnit.\n\n"}
{"id": "179708", "url": "https://cs.wikipedia.org/wiki?curid=179708", "title": "Český Malín", "text": "Český Malín\n\nČeský Malín (též \"Malín Český\", polsky \"Kolonia Malin\" nebo \"Malin kolonia\") je česká obec na Ukrajině založená v druhé polovině 19. století českými přistěhovalci z Lounska, Žatecka a Rakovnicka, vypálená za druhé světové války Němci. Český Malín se nacházel vedle vsi (Ukrajinský) Malín.\n\nVes \"Malín\" (ukrajinsky \"Малин\" (\"Malyn\"), rusky \"Малин\" (\"Malin\"), polsky \"Malin\") se dnes nachází v Mlynivském rajónu v Rovenské oblasti Ukrajiny. Dle knihy Hlasy z hořících domů: Lidice, Ležáky, Český Malín, Ploština, Prlov, Zákřov, Javoříčko (str. 107) se obec Český Malín nachází v \"okrese Ostrožec\" (rusky \"центр Острожецкого сельского совета\") v \"oblasti Rovne\". Za Druhé Polské republiky byly v Gmině Malin v Dubenském újezdu (újezd (okres) Dubno, polsky \"powiat dubieński\") ve Volyňském vojvodství gromady \"Malin wieś\" a \"Malin kolonia\".\n\nV 60. letech 19. století lákala ruská carská vláda přistěhovalce, kteří by obdělávali nevyužitou půdu. Kromě její levné koupě poskytovala těmto lidem výhody, kterými bylo právo na zakládání výrobních podniků, právo na národní školství, právo na vlastní samosprávu, právo na náboženskou svobodu, osvobození od placení daní po dobu 20 let a osvobození od vojenské povinnosti.\nObec Český Malín byla založena v ukrajinské Volyni roku 1871 na pozemcích odkoupených od polského statkáře Kazimierze Sliwinskeho dvaceti rodinami z okolí Loun, Žatce a Rakovníka a postupně se rozrůstala. Byla zde postavena škola, kde se vyučovalo v českém jazyce. Roku 1884 byl vydán zákon, dle kterého muselo obyvatelstvo přejít na pravoslavné náboženství. V obci byla zřízena knihovna, dobrovolný hasičský sbor, ochotnický divadelní spolek, založena druhá (církevní) škola. Obec se rozvíjela díky pracovitosti a znalostem lidí, díky zavádění moderní zemědělské mechanizace a měla daleko vyšší úroveň, než okolní ukrajinské obce. \n\nDo historie obce se negativně zapsaly události první světové války, kdy byla vážně poškozena. Po sovětsko-polské válce připadl roku 1921 Český Malín Polsku. Obec byla postupně obnovována, byl do ní zaveden elektrický proud. Zároveň došlo k obnově školství, kulturní a spolkové činnosti. Roku 1930 byla v obci založena družstevní mlékárna, roku 1934 stavba silnice, roku 1937 byl do vsi přiveden telefon a zřízena pošta. Ve druhé polovině 30. let byl vlivem polské protičeské propagandy, která vyústila v požadavky polského obyvatelstva na likvidaci českého školství a v požadavky na zabrání půdy českým rolníkům, negativně ovlivněn život českých osadníků na území Polska, a tedy i v Českém Malíně. Po přepadnutí východních oblastí Polska Sovětským svazem, který tuto oblast obsadil na základě tajného dodatku paktu Ribbentrop-Molotov, připadl Český Malín opět Sovětskému svazu. Byla zde zřízena nemocnice a od roku 1941 i kolchoz. Po přepadení SSSR nacistickým Německem byla obec okupována a patřila do sféry vlivu Třetí říše.\n\nDne 13. července 1943 v ranních hodinách obsadily vsi Český Malín a sousední Ukrajinský Malín německé oddíly. Veškeré obyvatelstvo Českého Malína bylo vyhnáno na ulice, kde byli odděleni starci, ženy a děti od mužů. Po skupinách pak byli lidé odváděni do Ukrajinského Malína, odkud se již ozývala střelba. Někteří mladí muži byli přinuceni hnát ze vsi uloupený dobytek a odvážet nakradený majetek. V Ukrajinském Malíně Němci zahnali všechny muže a část žen po skupinách do kostela, školy a jiných budov, které polili hořlavinou a podpálili. Všichni, kteří se snažili utéci nebo vyskočit z oken, byli pobiti ranami z automatů a jiných zbraní. Většina starců, žen a dětí byla odvedena po skupinách nazpět do Českého Malína, kde jim bylo od velících důstojníků řečeno, že budou propuštěni. Místo toho byli však nahnáni do stodol a upáleni. Postupně Němci zapalovali i další budovy v obci. Zachránilo se pouze několik osob, které nebyly přítomny v obci, nebo které byly nuceny hnát uloupený dobytek a vézt nakradený majetek. Vesnice hořela týden, nalezené pozůstatky lidí byly pochovány ve společném hrobě na hřbitově v Českém Malíně. Zavražděno bylo z místních 104 mužů, 161 žen a 105 dětí do 14 let, dále 26 Poláků a 4 Češi, kteří v obci pobývali. Popelem lehlo 68 domů a 223 stodol. \n\nZáminkou řádění bylo tvrzení Němců, že byli napadeni oddílem banderovců.\n\nV dubnu 1944 zhlédli ruiny Českého Malína příslušníci 1. čs. samostatné brigády, kteří tento nacistický zločin zdokumentovali. Dle názvu obce byl pojmenován jeden z českých tanků 1. čs. armádního sboru v SSSR.\n\nDne 13. července 1947 při příležitosti čtvrtého výročí vypálení Českého Malína byla přejmenována obec Frankštát na Šumpersku na Nový Malín, do obce Nový Malín se přestěhovalo i několik přeživších obyvatel z Českého Malína.\n\n\n\n"}
{"id": "179712", "url": "https://cs.wikipedia.org/wiki?curid=179712", "title": "Kortelisy", "text": "Kortelisy\n\nKortelisy (, \"Kortelesy\") je vesnice v Ratnevském rajónu Volyňské oblasti na severozápadní Ukrajině. V roce 2001 zde žilo asi 1 213 lidí. Kortelisy jsou známé především masakrem, při kterém nacisté během druhé světové války zavraždili 2 892 místních obyvatel a vesnici vypálili.\n\nMéně známá je skutečnost, že německé ozbrojené a bezpečnostní sbory zničily na Ukrajině 459 vesnic a měst, přičemž bylo vražděno a terorizováno jejich civilní obyvatelstvo. Šlo většinou o pomstu za výrazný odpor Ukrajinské povstalecké armády (UPA) nebo ukrajinských partyzánských skupin podporovaných sovětskou vládou, které se za druhé světové války postavily německým okupantům v Ukrajině.\n\nV okolí vesnice operovaly ukrajinské a sovětské partyzánské oddíly, které zlikvidovaly v okolí obce několik místních policistů a německého vojáka.\n\n23. září 1942 německá rota 3. praporu 15. policejního pluku pod vedením nadporučíka Glückse spolu s pomocnými oddíly ukrajinské a běloruské kolaborantské policie obklíčili obec a jejím obyvatelům a obyvatelům několika osad z okolí přikázali shromáždit se v centru Kortelis. Shromážděné civilisty postříleli palbou z kulometů na 5 různých místech. Nejprve nacisté zlikvidovali mladé muže, kteří se mohli postavit na odpor. Při následném vraždění žen a dětí proto již odpor nikdo nekladl. Zahynulo 2892 lidí, mužů, žen i dětí, z toho 1650 obyvatel obce. Dalších asi 1240 obětí představovali obyvatelé blízkých vesnic Birka, Zabolotťa a Borisovka. Následné byla obec vypálena. Shořelo 715 domů.\n\n\n"}
{"id": "179718", "url": "https://cs.wikipedia.org/wiki?curid=179718", "title": "Marek Benda", "text": "Marek Benda\n\nMarek Benda (* 10. listopadu 1968 Praha) je český politik, člen Občanské demokratické strany, v letech 1993 až 2002 a pak od roku 2004 poslanec, který v rámci strany reprezentuje křesťansky zaměřenou a spíše konzervativnější platformu. Od prosince 2012 do srpna 2013 zastával funkci předsedy poslaneckého klubu ODS. Je synem českého disidenta Václava Bendy.\n\nV letech 1988–1990 studoval Matematicko-fyzikální fakultu Univerzity Karlovy, kterou však kvůli revolučním událostem nedokončil, stejně jako kvůli zaneprázdnění následnou politickou činností nedokončil v roce 1992 studia filosofie na Filozofické fakultě téže univerzity. Sám uvádí, že ho při vysokoškolském studiu handicapovala malá znalost cizích jazyků. V letech 2003–2008 dálkově vystudoval Právnickou fakultu Západočeské univerzity v Plzni.\n\nNa Právnické fakultě ZČU také složil rigorózní zkoušku a získal titul doktora práv (JUDr.), ovšem diplom nepřevzal a titul neužívá.\n\nV říjnu 2009 bylo zjištěno, že jeho rigorózní a magisterská práce na téma \"Restituční proces v 90. letech\" jsou shodné a rigorózní navíc nesplňuje standardní podmínky počtu normostran, neboť má sice celkem 109 stran, avšak po přepočtu na normostrany by měla pouze 57 stran. Požadovaného počtu alespoň sta stran dosáhl díky zvětšení velikosti písmen a odlišnému řádkování. Vedoucím jeho práce byl Milan Kindl, který uvedl, že práce studentů čte a zabývá se myšlenkami, ale „nepočítá písmenka“. Skupina právníků a akademiků se k ní vyjádřilo dost kriticky. Hovořilo se o již zmíněném rozsahu a především o hrubých pravopisných chybách. Brněnský děkan Jiří Zlatuška doslova prohlásil: „Na pár řádcích svého výjimečného textu udělal autor tolik chyb, že by si zasloužil poslat zpět do základní školy. O nedbalosti, se kterou tomuto prominentovi diplomovou práci akceptoval jeho konzultant, nemluvě“. Benda nicméně uznal, že daná práce nesplňuje formální předpoklady a protože se již získaného titulu nelze vzdát, chtěl dát škole podnět k odebrání titulu, rektor Západočeské univerzity Josef Průša mu pak chtěl v tomto vyhovět, přičemž rigorózní řízení by absolvoval znovu.\n\nV roce 2010 se však ukázalo, že jak samotný Benda, tak František Korbel, který se na plzeňské právnické fakultě zaobíral případy kontroverzně získaných titulů, dospěli k závěru, že pokud nedošlo k převzetí vysokoškolského diplomu, nemohl Marek Benda ani získat akademický titul. Přesto v červenci téhož roku Benda prohlásil, že rigorózní řízení absolvuje opětovně, k čemuž však nakonec nedošlo.\n\nDo politiky se zapojil již v březnu 1989, kdy spolu se svým bratrem, Jiřím Dienstbierem ml., Michalem Semínem a Janem Dusem zorganizovali petici za zrušení paragrafu 53 v tehdejším zákoně o vysokých školách, kterou podepsalo 12 procent studentů MFF UK. V říjnu 1989 se tato skupina změnila v uskupení Stuha, u jejíhož zrodu stáli mimo zmíněných také Šimon Pánek a Martin Klíma. 21. listopadu 1989 byl jmenován do Koordinačního stávkového výboru studentů. V roce 1990 spoluzakládal Křesťanskou demokratickou stranu (KDS), jejímž předsedou byl jeho otec Václav Benda.\n\nJiž krátce po sametové revoluci se v únoru 1990 stal v rámci procesu kooptace do ČNR poslancem České národní rady. Mandát v ČNR obhájil ve volbách v roce 1990 a opětovně byl zvolen volbách v roce 1992 (nyní za koalici ODS-KDS) do České národní rady (volební obvod Středočeský kraj). Zasedal v ústavně právním výboru a mandátovém výboru. Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Opětovně byl do dolní komory českého parlamentu zvolen ve volbách v roce 1996 (v roce 1996 se po sloučení KDS a ODS stal členem Občanské demokratické strany) a volbách v roce 1998. Ve volbách v roce 2002 zvolen nebyl. Na kandidátní listině byl totiž umístěn na méně volitelnou pozici, ale do sněmovny nastoupil v červenci 2004 jako náhradník. A pak byl opětovně zvolen ve volbách v roce 2006 a volbách v roce 2010. V minulém volebním období působil od prosince 2011 v Ústavně-právním výboru Poslanecké sněmovny Parlamentu České republiky. Ve sněmovních volbách v roce 2013 kandidoval v Praze z 10. místa. Díky preferenčním hlasům dosáhl na čtvrtou pozici a znovu se tak stal poslancem. V nově ustanovené sněmovně byl na konci listopadu 2013 zvolen předsedou mandátového a imunitního výboru. Vedl jej ale pouze do 12. prosince, kdy rezignoval, aby uvolnil místo volební lídryni strany Miroslavě Němcové, která nebyla zvolena místopředsedkyní Sněmovny.\n\nV komunálních volbách roku 1994 neúspěšně kandidoval do zastupitelstva městské části Praha 2 za KDS.\n\nJe nejdéle sloužícím poslancem v historii ČR. Ve volbách do Poslanecké sněmovny PČR v roce 2017 obhájil svůj poslanecký mandát za ODS v Praze. Získal 6 183 preferenčních hlasů.\n\nBenda předložil v roce 2008 návrh novely trestního řádu, tzv. náhubkový zákon, který zakazuje zveřejňování informací z policejních odposlechů bez souhlasu odposlouchávané osoby. Podle kritiků by Bendův návrh mohl výrazně omezit média v informování o zločinech. Proto se osm šéfredaktorů největších českých zpravodajských médií postavilo proti Bendově návrhu a odeslalo dopis Senátu s žádostí, aby se zástupci médií mohli zúčastnit parlamentní diskuse o novele. Bendův pozměňovací návrh schválila Poslanecká sněmovna, ale Senát ho odmítl schválit a vrátil k projednání poslancům, kteří 5. února 2009 navzdory tomuto odporu senátorů schválili zákon v původní podobě. Podle některých takový zákon omezuje svobodu tisku.\n\nBydlí v Praze-Nuslích. S manželkou Markétou Bendovou mají čtyři děti – Johanu, Jonáše, Apolenu, a Amálii.\n\n"}
{"id": "179720", "url": "https://cs.wikipedia.org/wiki?curid=179720", "title": "Václav Benda", "text": "Václav Benda\n\nVáclav Benda (8. srpna 1946 Praha – 2. června 1999 Praha) byl český filosof, kybernetik, katolický aktivista, pravicový politik a protikomunistický disident, politický vězeň komunistického režimu a zakladatel a první předseda Křesťanskodemokratické strany. Jeho syn Marek Benda rovněž působí v politice.\n\nVáclav Benda vystudoval bohemistiku a filosofii na Filozofické fakultě Univerzity Karlovy (1964–1969), v této době byl aktivní ve studentském hnutí a podílel se na zakládání klubů katolické mládeže. Na FF UK působil v letech 1969 až 1970 jako asistent. Poté v letech 1970–1975 vystudoval teoretickou kybernetiku na MFF UK. Pro svou katolickou víru a neochotu vstoupit do KSČ vystřídal mnoho povolání. V letech 1975 až 1977 pracoval jako počítačový odborník ve Výzkumném ústavu matematických strojů.\n\nAž do roku 1976 nevystupoval proti komunistickému režimu. Avšak otřásl jím proces s hudebníky ze skupiny The Plastic People of the Universe. Byl jedním z iniciátorů a prvních signatářů Charty 77 Byl za to vyloučen z Revolučního odborového hnutí a posléze i propuštěn z práce.\n\nV letech 1979 a 1984 byl mluvčím Charty 77, a v roce 1978 se podílel na založení Výboru na obranu nespravedlivě stíhaných. Za svou činnost byl v letech 1979 až 1983 vězněn pro podvracení republiky. Mimo to se on i jeho rodina stali terčem různého (zpravidla nezákonného) šikanování ze strany státní moci – byl propuštěn z práce, vyslýchán, byl mu vypnut telefon a kontrolována pošta, v jeho bytě byla domovní prohlídka, při které mu byly zabaveny některé věci. Tyto ústrky ho podle jeho slov učinily ještě zatvrzelejším v boji s režimem.\n\nV roce 1984 byl pozván na kongres \"Wege zu einer Europäischen Friedensordnung\", který se konal v západoněmeckém Heidelbergu. Kongresu se rozhodl nezúčastnit, protože měl obavy, že by mu československé orgány nedovolily návrat do vlasti. Místo toho poslal účastníkům dopis, ve kterém jim vyjádřil podporu a sympatie a poprosil je, aby se protestovali proti uvěznění disidenta Ladislava Lise.\n\nV letech 1985–1989 vydával samizdatový časopis \"PARAF\" (PARalelní Akta Filozofie).\n\nPo sametové revoluci byl spoluzakladatelem Křesťanskodemokratické strany (KDS), v jejímž čele do roku 1993 stál a posléze byl jejím místopředsedou.\n\nV prosinci 1989 nastoupil jako poslanec za KDS v rámci procesu kooptací do Federálního shromáždění po sametové revoluci do Sněmovny lidu Federálního shromáždění (volební obvod č. 2 – Praha 2 a Praha 4). Mandát obhájil ve svobodných volbách roku 1990 a ve volbách roku 1992. Od června 1992 do prosince téhož roku byl předsedou Sněmovny lidu Federálního shromáždění. Ve federálním parlamentu setrval až do zániku Československa.\n\nV roce 1996 se stal po sloučení KDS a ODS členem Občanské demokratické strany, za niž byl téhož roku zvolen v obvodě Praha 1 do Senátu. V letech 1994 až 1998 byl ředitelem Úřadu dokumentace a vyšetřování zločinů komunismu. V roce 1999 měl být stíhán za údajné neoprávněné nakládání s osobními údaji v souvislosti s aférou Zilk, ale díky imunitě nebyl k vyšetřování vydán. V souvislosti s tím se objevily informace o jeho vážném onemocnění, ale na přání rodiny nebyly podrobnosti zveřejněny. Václav Benda nedlouho poté po několikatýdenní hospitalizaci zemřel na selhání orgánů, ve věku nedožitých 53 let.\n\nVáclav Benda byl křesťansky a pravicově orientovaný člověk a politik. Státní moc považoval za přidělenou od Boha, a křesťané by podle Bendy měli respektovat ty státní požadavky, které neruší jiné boží nároky. Avšak stát, který útočí jak na boží, tak na své vlastní symboly, popírá sám sebe, přestává být společenskou silou a tuto moc ztrácí. Československý právní systém byl podle Bendy „fakticky jeden z nejhorších na světě, protože byl koncipován výhradně k propagandistickým účelům“. Koncem 80. let považoval komunistický režim za nejistý a zoufalý (zvládl již pouze násilí), „skutečnou společenskou sílu“ viděl v katolické církvi (ovšem bez jakékoliv větší moci), a předvídal konfrontaci těchto dvou stran. Ač se sám pokládal za radikálního, byl proti jakémukoliv uspíšení či eskalaci této konfrontace, protože ta by vedla k krveprolití, a prosazoval spíše klidné stupňování nátlaku na stát. Úlohu církve v tomto sporu viděl spíše v obraně náboženské svobody, církev by se neměla angažovat ve sporech o světskou vládu. Vytvořil koncepci \"paralelní polis\", podle které měli občané vytvářet vlastní nezkažené společenské struktury a nahrazovat jimi nefunkční a zkorumpované struktury oficiální. Struktury měly zahrnovat:\n\nSocialismus a marxismus odmítal z křesťanských pozic: slibovaly totiž dosažení ráje na zemi pouze lidskými silami, ale to je vyhrazeno pouze Bohu a lidské pokusy o totéž vedly vždy pouze ke smrti a otroctví. Myšlenka socialismu byla podle Bendy celkově naprosto špatná, i když obsahovala dílčí dobré body; právě tyto body mohly některé lidi zaujmout a přitáhnout jejich pozornost k socialismu. Skeptický byl i k „socialismu s lidskou tváří“, protože i ten je „hrůzným monstrem“. Odmítal koncept sociální rovnosti, protože ta je možná jen za cenu zotročení člověka. Nebezpečí ovšem spatřoval i v „bezbřehém a formálně absolutizovaném liberalismu“. Odmítal teokratické státní zřízení. Avšak i demokracie podle se Bendy může stát diktaturou, proto je nutné, aby byla působnost vlády tvrdě omezena. Jedním z takových omezení je princip dělby moci. Preferoval nepřímou demokracii, prezidentský systém vlády a většinový volební systém.\n\nByl přívržencem trestu smrti. Antikoncepci osobně považoval za „mravně závadnou, za cosi, co je vážnou hrozbou pro lásku, důstojnost lidské osoby a konenckonců i plnost sexuálního života jako takového“, avšak stát (i „stojící na křesťanských základech“) podle Bendy nemá právo antikoncepci zakazovat. Podobně byl pro Bendu morálně nepřijatelný rozvod, avšak byl proti zrušení rozvodů, neboť pro některé lidi může být menším zlem rozvést se, než v manželství zůstat. Stát by se ale měl snažit manžele přesvědčit, aby se snažili své problémy řešit jinak, než rozvodem. Byl pro naprostý zákaz interrupcí. Kontroverzi vzbudil svým výrokem o chilském diktátorovi Augusto Pinochetovi: Schvaloval postup Spojeného království ve sporu s Argentinou o Falklandské ostrovy.\n\nMěl šest dětí a předal jim svou velkou zálibu v hraní karet. Syn Martin Benda (* 1970) se stal také spoluautorem jedné knihy o karetních hrách.\n\nV roce 1998 mu byla udělena Medaile Za zásluhy I. stupně.\n\nOd roku 2009 Ústav pro studium totalitních režimů uděluje Cenu Václava Bendy osobnostem, které sehrály významnou roli v boji za svobodu a demokracii v letech 1938–1945 a 1948–1989.\n\n17. listopadu 2009 (v Den boje za svobodu a demokracii) byla Václavu Bendovi na pražském Karlově náměstí (na domě č. o. 18, kde žil v letech 1969–1999) slavnostně odhalena pamětní deska s bustou od akademického sochaře Petra Orieška.\n\n\n"}
{"id": "179721", "url": "https://cs.wikipedia.org/wiki?curid=179721", "title": "Letecká akrobacie", "text": "Letecká akrobacie\n\nLetecká akrobacie je druh sportovní disciplíny, při níž akrobatický pilot s akrobatickým letadlem provádí předem stanovené obraty za účelem dosažení co nejvyššího počtu bodů za přesnost jejich provedení.\n\nLetecká akrobacie má v naší republice dlouhou a slavnou tradici. Její počátky spadají do období první republiky - v této době byla letecká akrobacie spojována především s uměním vojenských pilotů. V roce 1936 byla letecká akrobacie zařazena na program Olympijských her v Berlíně a náš reprezentant František Novák zde vybojoval stříbrnou medaili.\n\nDalší rozmach zaznamenala letecká akrobacie v poválečném období, kdy dostala pevná pravidla a stala se z ní skutečná sportovní disciplína. Půl století poté, kdy Francouz Pégoud, podle některých pramenů ale zároveň i Rus Nestěrov, uvedli a jako první také vybrali přemet a vývrtku, se koná historicky první mistrovství světa - v roce 1960 v Bratislavě. Tehdy stanul na stupni nejvyšším československý pilot Ladislav Bezák, druhý byl Jiří Bláha a třetí František Skácelík.\n\nI v dalších letech dosahovali naši piloti výborných umístění. V roce 1978 se Mistrovství světa konalo na letišti Hosín u Českých Budějovic - absolutním mistrem světa se stal Ivan Tuček. V letech 1983 až 1986, v této zlaté éře naší letecké akrobacie, získal Petr Jirmus dvakrát titul absolutního mistra světa a dvakrát absolutního mistra Evropy.\n\nOd roku 1960 až do roku 1994 získali naši piloti 18 medailí a 4x dokonce titul absolutního mistra světa.\n\nV roce 1994 dochází k zásadní změně pravidel. Akrobatické speciály redukují svoji hmotnost a nabývají ladnějších tvarů. Stále častěji se stává, že v jedné soutěži vedle sebe stojí naprosto neporovnatelné stroje. A proto, abychom srovnávali výkony pilotů a nikoli jen leteckých konstruktérů, je akrobacie rozdělena. Vzniká prestižní a finančně nejnáročnější kategorie letadel bez omezení výkonu Unlimited a nižší - a tudíž i levnější kategorie Advanced, ve které mohou létat jen stroje splňující předem stanovené limity.\n\n\n\nAby mohl pilot samostatně provádět základní prvky akrobacie, je třeba absolvovat výcvik tzv. vyšší pilotáže a získat kvalifikaci ACR. Vstupní podmínkou do výcviku je minimální nálet po získání pilotního průkazu alespoň 40 hodin ve funkci velitele letadla.\nVýcvik trvá minimálně 5 hodin a jde skutečně o základní trénink, po kterém je možné soutěžit maximálně v kategorii Sportsman.\n\nPro získání kvalifikace ACR opravňující k samostatnému létání akrobacie je třeba absolvovat, stejně jako v případě motorového létání, výcvik vyšší pilotáže. Vstupním požadavkem v případě větroňů je minimálně 120 startů po vydání průkazu, a to v pozici vedoucího letu PIC. Požadavky jsou tedy de facto nelogicky tvrdší než v případě motorového létání.\n\n\n\n\n\n"}
{"id": "179722", "url": "https://cs.wikipedia.org/wiki?curid=179722", "title": "Betlémský kostel", "text": "Betlémský kostel\n\nBetlémský kostel se nachází na úpatí kopce Špilberk v Pellicově ulici v katastrálním území Města Brna městské části Brno-střed. Byl vystavěn v historizujícím slohu s převládajícími novorenesančními prvky v letech 1894 - 1895. Byl prvním evangelickým kostelem v Brně, kde se kázalo výhradně česky.\n\nPo vydání tolerančního patentu, byl v Brně v roce 1782 založen evangelický sbor augsburského vyznání (luterský). Tento sbor byl z převážné části německý. Pro národnostní rozepře jej v roce 1878 opustili čeští evangelíci. Založili kazatelskou stanici reformovaného sboru v Nosislavi, která se později stala samostatným sborem v Brně. Sbor začal v roce 1894 se stavbou vlastního kostela na tehdejší Špilberské ulici (dnes Pellicově) na místě zahradní restaurace zvané „Malý Prater“. Postaven byl brněnským stavitelem G. Alberem. Stavba byla financována ze sbírek a darů. Slavnostní otevření kostela se uskutečnilo 23. května 1895 za účasti cca 5000 věřících. Na průčelí kostela je umístěn nápis \"My kážeme Krista\" a ve své době se jednalo o první český nápis na veřejné budově v Brně vůbec. Po vzniku Československé republiky v roce 1918 se český reformovaný sbor stal součástí Českobratrské církve evangelické. Kostel užívá (stejně jako Červený kostel) její první brněnský sbor.\n\n\n"}
{"id": "179723", "url": "https://cs.wikipedia.org/wiki?curid=179723", "title": "Pfrondorf", "text": "Pfrondorf\n\nPfrondorf je část německého města Tübingen v Bádensku-Württembersku. Nachází se na okraji města, asi 6 km severozápadně od jeho centra na okraji přírodní rezervace Schönbuch.\n\nNachází se v nadmořské výšce 424 m. V roce 2015 zde žilo 3257 obyvatel.\n\nVesnice byla pravděpodobně založena v 7. století. První písemná zmínka pochází až z roku 1148. V roce 1971 se Pfrondorf stal součástí města Tübingen.\n\n"}
{"id": "179727", "url": "https://cs.wikipedia.org/wiki?curid=179727", "title": "Hagelloch", "text": "Hagelloch\n\nHagelloch je část německého města Tübingen v Bádensku-Württembersku. Nachází se na okraji města, asi 3 km severovýchodně od jeho centra. První písemná zmínka o vesnici pochází z roku 1106.\n\nŽije zde asi 1 803 obyvatel (2005).\n\nDvakrát ročně se v místní tělocvičně koná bleší trh. Jeho výnosy jsou použity k financování mateřské školky. Fungují zde dva občanské spolky: hudební a fotbalový.\n\nJezdí sem pravidelná městská hromadná doprava – linky 8 a 18 a noční linka N97.\n\n"}
{"id": "179728", "url": "https://cs.wikipedia.org/wiki?curid=179728", "title": "Fireshow", "text": "Fireshow\n\nPojem fireshow nebo také ohnivá show (případně ohňová show) představuje druh živého umění či zábavy, který zahrnuje všechny typy výstupů, jež do sebe zapojují manipulaci s ohněm. Ve fireshow se obvykle používají rekvizity s jednou či více hlavicemi, které byly zhotoveny tak, aby se při zapálení nezničily.\n\nFireshow v sobě zahrnuje dovednosti založené na žonglování, twirlingu, točení s poi a jiných formách manipulace s rekvizitami. Také se v ní využívají dovednosti jako plivání ohně, polykání ohně či opalování těla, které se někdy označují jako fakírské dovednosti.\n\nVystoupení s ohněm mají mnoho různorodých podob. Mimo jiné jde o tanec s ohněm, používání ohně při finále v jinak neohnivém představení a využívání ohnivých dovedností jako kaskadérských vložek v jiných představeních. Výstupy mohou být pojaty jako sestavy secvičené na hudbu (tento typ si je blízký s tancem a moderní gymnastikou) nebo mohou být pojata volným stylem (s muzikou či bez) či doprovázena ústní interakcí s publikem. Některé prvky fireshow lze nalézt v mnoha různých kulturních zvyklostech a rituálech z celého světa.\n\nJakékoli představení zahrnující oheň je ze své podstaty nebezpečné a představuje ohrožení na zdraví, a proto by při nich vždy měla být zajištěna bezpečnost vystupujícího i publika.\n\nStaří Aztékové se věnovali ohnivému tanci zasvěcenému ohnivému božstvu Xiuhtecuhtli. Aztécký ohnivý tanec je v Mexiku dnes předváděn turistům. \n\nKořeny Balijského ohnivého tance nebo tance andělů, které bývají také často předváděný pro turisty, sahají až do starodávných rituálů. Jak tanec andělů, tak ohnivý tanec vycházejí z obřadu zvaného \"sanghyang\", který byl prováděn v transu „na ochranu před čarodějnicemi v dobách epidemií.“ Pod názvem Koňský tanec bývá také předváděn muži držícími napodobeniny koní z dřeva a prutů. Tanečníci při něm poskakují kolem ohně ze zbytků kokosových ořechů a procházejí jím. \n\nOhnivé tance jsou také předváděny pro turisty ve Francouzské Polynésii a na ostrovech Antigua, Kuba a Svatá Lucie. \n\nObyvatelé Thárské pouště v Indii předvádějí tradiční tance s ohněm jako součást festivalu jara. Tento tanec je doprovázen hrou na bubny a na behr a má mnoho druhů. Muži například často předvádějí tanec, při němž chodí po žhavých uhlících. Před jeho začátkem se zapálí velká hranice, která se posléze nechá vyhasnout, aby po ní zbyly žhavé uhlíky, jež tanečníci vyhazují nohama a vytváří tak spršky ohně. Ženy provádějí tanec, při kterém na svých hlavách udržují zapálené kotlíky. Oba typy jsou dnes také často předváděny pro turisty.\nFireshow získávají na popularitě od poloviny 90. let 20. století. Tento rozvoj se týká jak ohnivých show v rámci volnočasových aktivit, tak v rámci profesionálních vystoupení. Manipulace s ohněm se stala velmi rozšířenou v klubech s elektronickou hudbou, v nočních klubech, na plážových večírcích a hudebních festivalech. K většímu povědomí o fireshow přispěl také festival Burning Man, jehož součástí jsou právě i ohnivá umění. Vystoupení s ohněm se stává čím dál oblíbenější zábavou na firemních akcích, pouličních festivalech, oslavách a jako předskokan ohňostrojů.\n\nČím dál tím větší dostupnost ohnivých rekvizit a rozvoj fireshow jako umění přispěly k nárůstu možností, jakým způsobem lze ohnivou show provozovat.\n\n\nPři ohnivých vystoupeních se většinou používají rekvizity, které byly pro tento účel speciálně vyrobeny. Ohnivé pochodně, hole a tyče, poi, obruče, biče a jiné rekvizity jsou volně k dostání.\n\nTakřka všechny moderní ohnivé rekvizity fungují na bázi hlavic namáčených do kapalného paliva. Existuje mnoho možných paliv, která se liší svými jednotlivými vlastnostmi. Tanečníci s ohněm si vybírají paliva nebo směsi paliv podle jejich bezpečnosti, ceny, dostupnosti a požadavků na různé vlastnosti jako barva a teplota výsledného ohně nebo rozpustnost paliva. V závislosti na místní dostupnosti, ceně a preferencích účinkujících se volba paliv mění společně s geografickou polohou. Američtí performeři například používají čistý benzín, zatímco ti britští a čeští používají takřka pouze lampový olej či petrolej. Zatímco mnozí američtí účinkující přestali používat čistý benzín kvůli jeho velmi nízké teplotě vzplanutí a jiným životu nebezpečným vlastnostem, někteří ho stále oproti jiným palivům upřednostňují.\n\nTanec s ohněm je ze své podstaty nebezpečný a rizika se dají snížit pouze bezpečným používáním rekvizit, bezpečným uskladňováním paliv, a vystupováním ve vhodných prostorách. Bezpečnostní předpisy po performerech požadují, aby u sebe měli hasicí přístroje, hasicí deky a jiné prostředky, které pomohou při hašení ohně.\n\nOrganizované akce, při kterých se lze naučit ohnivá umění a manipulaci s ohnivými rekvizitami, se konají po celém světě. Festivaly ohnivých umění, workshopy, dílny, semináře a soustředění jsou oblíbená především v USA, Kanadě a Austrálii. Nejčastěji se začátečníci učí nejprve s poi, holemi a tyčemi či obručí.\n\n"}
{"id": "179729", "url": "https://cs.wikipedia.org/wiki?curid=179729", "title": "Michel Bréal", "text": "Michel Bréal\n\nMichel Bréal (26. březen 1832 – 25. listopadu 1915) byl význačný francouzský filolog, autor klasické práce o sémantice \"Essai de Sémantique\" z roku 1897.\n\nStudoval sanskrt a gramatiku indoevropských jazyků. Do historie se zapsal jako iniciátor vzniku maratonského běhu při 1. olympijských hrách v Athénách.\n"}
{"id": "179730", "url": "https://cs.wikipedia.org/wiki?curid=179730", "title": "Švábská Alba", "text": "Švábská Alba\n\nŠvábská Alba (německy \"Schwäbische Alb\" nebo \"Schwabenalb),\" někdy také nazývaná Švábská Jura, je německé pohoří na jihu spolkové země Bádensko-Württembersko, s malým přesahem do Švýcarska.\n\nŠvábskou Albu na západě odděluje úzký pruh tzv. Gäuplatten od Schwarzwaldu. Na severovýchodě na ni navazuje Franská Alba, na jihu začíná podhůří Alp. Stejně jako Franská Alba, i Švábská na severu přechází v tzv. Keuperland, tedy nižší celky tvořené už nikoli jurskými, ale staršími triasovými vápenci.\n\nOd Bodamského jezera se hřeben pohoří táhne severovýchodním směrem až k městu Aalen. Nejvyšší horou je pohoří je Lemberg s nadmořskou výškou 1015 m. Celé pohoří je významným nalezištěm jurských fosílií a současně jedním velikým krasovým územím.\n\nVzhledem ke geologickým podobnostem byl v 19. století prosazován názor, že Franská Alba, Švábská Alba, Švýcarská a Francouzská Jura tvoří jediné pohoří; toto pojetí se ale neujalo a dnes se s ním setkáváme jen zřídka. Všechny tyto horské celky jsou sice tvořené z větší části usazeninami z mělkého tropického moře z období jury, ale zatímco v případě Franské a Švábské Alby (a menších přilehlých území ve Švýcarsku) jsou to jen rozlámané a vyzvednuté tabule, podstatná část Jury je ukázkově zvrásněná alpinským vrásněním. Obě Alby tedy patří do Jihoněmecké stupňoviny \"(Süddeutsches Schichtstufenland),\" zatímco Jura se už řadí k Alpám.\n\nV německém členění má Schwäbische Alb číslo D60, resp. podle starého systému 09. Podle staršího systému Emila Meynena se oblast dělí takto:\n\n\nOrograficky lze vyčlenit také tyto celky:\n\nSeverozápadní svahy pohoří jsou odvodňovány řekou Neckar, která pramení v rašeliništi ve městě Schwenningen. Tok Neckaru kopíruje přibližně severozápadní svah pohoří a u města Plochingenu se prudce stáčí na západ směrem k řece Rýn, do níž se později vlévá. Mírnější jihovýchodní svahy jsou odvodňovány prostřednictvím menších toků do Dunaje. V celé oblasti se nachází množství podzemních toků, z nichž některé nejsou dosud podrobně zmapovány. Zvláštností je, že většina místních toků vytéká naráz z podzemních prostor už jako hotová řeka či říčka, aniž by sbírala na svému toku drobné přítoky z jednotlivých malých pramenů. Těmto prameništím de německy říká „Töpfe“ (doslovný překlad do češtiny by znamenal „hrnce“) a jedná se o vyvěračky.\n\n\n\nNejstarší doklady pravěkého osídlení dosahují stáří až 35 000 let. Patří mezi ně píšťala vyrobená z labutí kosti, dvě sošky lvího muže či koňská hlava. Od 1. do 3. století tudy probíhala hranice římské říše, tzv. Limes Romanus.\n\n"}
{"id": "179736", "url": "https://cs.wikipedia.org/wiki?curid=179736", "title": "Ruleta", "text": "Ruleta\n\nRuleta je hazardní hra, jejíž název je odvozen z francouzského slova \"roulette\", které znamená malé kolo. Základ rulety tvoří otáčivé zařízení, které se skládá ze dvou soustředných kol. Větší z nich je nehybné, menší se otáčí a je rozděleno na 37 (u francouzské rulety) nebo na 38 obarvených a očíslovaných dílů (u americké rulety). Během hry posílá krupiér kuličku po vnějším kole proti směru rotace menšího kola. Po chvilce kulička zpomalí a přejde do menšího kola, kde se usadí v jedné z třiceti sedmi částí.\n\nZáklad rulety tvoří ruletové kolo, které může mít 37 nebo 38 barevných políček s čísly.\n\nPokud má ruleta 37 čísel, jde o Evropskou (francouzskou) ruletu. Obsahuje čísla od 1 do 36, které jsou červené nebo černé a jedno zelené políčko, na kterém je nula. Pokud ruletové kolo obsahuje dvě nuly, jedná se o Americkou ruletu. Počet čísel od 1 do 36 se neliší, rovněž ani červená a černá barva, liší se počtem zelených políček. Jedno zelené políčko obsahuje 0 a druhé 00.\n\nHráči sází na číslo nebo barvu, na které si myslí, že kulička padne. Sázky se podávají předtím, než krupiér roztočí kolo a vhodí do něj kuličku. Často se ale mohou podávat i v průběhu až do chvíle, než krupiér oznámí ukončení sázek. Po padnutí kuličky na vítěze číslo / barvu se vyplatí úspěšné sázky a neúspěšné krupiér posbírá.\n\nU francouzské rulety je hrací kolo rozděleno na 37 dílů, 36 z nich je očíslováno od 1 do 36, ale tato čísla nejdou přesně za sebou. Polovina čísel má červenou a druhá polovina černou barvu. Jedinou výjimku tvoří číslo nula, to má zelenou barvu (u francouzské rulety). U americké rulety je navíc ještě přidán osmatřicátý díl, kterým je zelená dvojitá nula.\n\nExistuje názor, že se hra podobná ruletě hrála již ve staré Číně a byla do Evropy přivezena obchodníky z dalekého východu.\n\nDalší, o něco podloženější názor, říká, že s myšlenkou rulety přišel už v 18. století matematik a fyzik Blaise Pascal. Byl v té době fascinován a uhranut myšlenkou sestrojení tzv. perpetua mobile. Původně mělo číselné kolo rulety sloužit jako generátor náhodných čísel a rozhodně nešlo o vytvoření nové hazardní hry. Z dalších pramenů víme, že ruleta byla poprvé hrána v roce 1796 v Paříži. A kolem roku 1850 se již ruleta hrála i ve většině Evropy. V roce 1843 přidali Francouzi François a Louis Blanc sedmatřicátý díl „0“, který vychýlil pravděpodobnost výhry ve prospěch provozovatele rulety, ve Spojených státech amerických to šlo ještě dále a na začátku 19. století byl přidán ještě osmatřicátý díl, který byl označen symbolem „00“. Tento díl přináší kasinům ještě vyšší zisk. Tím se ruleta rozdělila na dvě verze – „americkou“ a „evropskou“.\n\nKoncem minulého století se ruleta začala přesouvat i do menších heren jako elektronický stroj bez potřeby obsluhy a tím se ještě více přiblížila hráčům. V dnešní době se nabízí hraní rulety také prostřednictvím online kasin buď jako čistě elektronická ruleta ve všech možných variantách, ale také jako živá hra online přenášená pomocí kamery.\n\n\"Jednoduchými\" nebo někdy také \"rovnými sázkami\" se označují sázky s výplatním poměrem 1:1\n\n\nSázka na kterékoliv číslo včetně nuly. V případě výhry je vyplacen 35násobek vsazené částky.\n\nŽeton se umisťuje přesně mezi tato dvě čísla. Výhra ve výši 17násobku vsazené částky.\n\nTato tři čísla musejí být v jednom sloupci (např. čísla 4–5–6, lze sázet i trojice, které obsahují nulu a to: 0–1–2 a 0–2–3). Výhra ve výši 11 násobku vsazené částky.\n\nKterýkoliv čtverec, např čísla 4–5–7–8. Žeton se klade přesně mezi tato čtyři čísla. Lze vsadit i čtveřici, která obsahuje nulu (tzv. první čtveřici), tedy: 0–1–2–3. Výhra ve výši osminásobku vsazeného.\n\nŠestice jako například 4–5–6–7–8–9. V případě výhry je vyplacen pětinásobek vsazeného.\n\nV některých kasinech se používají další speciální pravidla.\n\n\n\nS příchodem kasin na internet vznikla možnost hrát ruletu online. Herní společnosti využily rozšíření internetu a nabízejí svůj software pro hraní online rulety hráčům po celém světě.\n\nPočet hráčů online rulety online překonal počet hráčů v kamenných kasinech, přestože z dlouhodobého hlediska není hraní online rulety pro hráče z hlediska house edge výhodnější. Online casina musí pravidelně absolvovat audit na kontrolu softwaru, jinak jim k provozu není udělena licence, respektive jim bude licence odebrána.\n\nV ruletě lze sázet pomocí různých postupů, které si hypoteticky kladou za cíl zvýšit pravděpodobnost výhry či změnit charakteristiku výher. Mezi nejznámější systémy patří Martingale, D’Alembert, Fibonacci, Labouchere, Dominance. Volbou sázek sice lze zajistit využívání pro hráče výhodnějších sázkových poměrů, jistotu výhry však žádný systém zaručit nemůže.\n\nV dlouhodobém hraní, přesněji pokud se počet her limitně blíží nekonečnu, je ruleta pro hráče vždy ztrátová. Na klasické ruletě s jednou nulou hráč ztrácí průměrně 1/37 vkladu každou hru. Takže pokud pokaždé vsadíme 1000 Kč, v dlouhodobém průměru prohrajeme přibližně 27 Kč každou hru. Tím, že ztráta závisí pouze na výši sázky, je zcela jedno, jaký ruletní systém používáme, důležité je pouze kolik v daném systému průměrně vsadíme. Takže při stejné průměrné sázce jsou všechny systémy stejně ztrátové, a to přesně 1/37 průměrného vkladu.\n\nNa dokonalé ruletě (a té se snaží ty v kasinech maximálně podobat) padá každé číslo s pravděpodobností 1/37 bez ohledu na to, jaká čísla padla v předchozích hrách. Je omylem (označovaným jako omyl hazardního hráče) domnívat se, že pokud například padla 8× po sobě červená, že je po deváté nějak pravděpodobnější černá, nové zatočení totiž nijak nezávisí na předchozím. Pokud by tomu tak bylo, kasina by zkrachovala, a proto pečlivě dohlížejí, zda každé číslo padá s pravděpodobností dostatečně blízkou 1/37.\n\n\nVýše dlouhodobé průměrné výhody herny nad hráčem se označuje jako \"house edge\". Udává se obvykle v procentech, přičemž vyjadřuje, jakou část sázek hráče pro sebe získává herna. Pokud by například house edge byla 5 %, tak by v dlouhodobém průměru z každé vsazené koruny získala herna 5 haléřů, zatímco hráči by se vrátilo 95 haléřů.\n\nJak už bylo uvedeno, je u klasické verze rulety s jednou nulou house edge 2,7 %; tím, že u americké verze oproti francouzské existuje navíc dvojitá nula, je výhodnější pro kasino a house edge je v tomto případě 5,26 %. Francouzská ruleta používá speciální pravidlo nazvané \"La Partage\", podle kterého se při sázkách sudá/lichá, malá/velká a červená/černá při padnutí nuly vrací hráči polovina ze vsazené částky. Tímto pravidlem se snižuje house edge z 1/37 na 1/74.\n\n\"House edge\" a z něj vycházející průměrná výše ztráty platí v dlouhodobém průměru (viz též zákon velkých čísel), v konkrétních situacích pochopitelně může hráč po konečném počtu her i vítězit. Z tohoto pohledu je vedle průměru důležitá i směrodatná odchylka (u hazardních her se podobné charakteristiky označují jako \"volatilita\"), která vyjadřuje, jak pravděpodobné jsou jak velké odchylky od průměru; u rovných sázek je volatilita nižší než u sázek s vyšším výplatním poměrem. Někteří hráči proto dávají přednost sázkám s vyšším výplatním poměrem, u kterých mohou v případě výhry získat zajímavější částku, oproti tomu se u rovných sázek spíše pohybují v postupné mírné ztrátě dané velikostí \"house edge\".\n\nTento systém spočívá pouze v opakovaných sázkách na pole, které v případě výhry přinese hráči dvojnásobek jeho sázky (tedy pole jako červená/černá, sudá/lichá nebo 1-18/19-36). Hráč si vybere pole, na které opakovaně sází; v případě prohry zdvojnásobí svou sázku oproti sázce minulé, v případě výhry se vrací na svou prvotní velikost sázky, čímž po případné celé sérii zdvojnásobování získal jednonásobek velikosti sázky.\n\nPříklad: Hráč začíná na sázce 1 Kč a sází na červenou barvu, 3x za sebou prohraje a čtvrtou sázku vyhraje. Jeho investice do sekvence je tedy 1+2+4+8 = 15 Kč. V poslední hře ovšem sázkou 8 Kč vyhrál 16 Kč a je tedy 1 Kč v zisku na celé sekvenci. Hráč se po výhře vrací k prvotní sázce 1 Kč a pokračuje v systému. Každá další případná prohra v ukázkové sekvenci by zdvojnásobila sázku, takže by velikost dalších sázek by byla 16-32-64-128 atd. Tento systém může vypadat jako funkční, protože z čistě matematického pohledu zaručuje výhru (nemá vliv, kolikrát hráč prohraje, stačí jediná výhra v sekvenci, aby dosáhl zisku). Systém ovšem velmi rychle zvyšuje sázky a hráč tak v praxi dříve narazí na jeden ze dvou limitů: na limit svých finančních možností nebo na limit stanovený na hru kasinem. I při prvotní sázce 1 Kč je v případě deseti proher v řadě další sázka 2048 Kč. To je částka, kterou hráč nemusí být ochotný vsadit. A i kdyby byly jeho finanční možnosti neomezené, může narazit na druhý limit: kasina neumožňují neomezeně zvyšovat sázky a hráč tak nemůže v systému pokračovat, i kdyby chtěl. Jakmile mu není dovoleno zdvojnásobit sázku, nastane situace, že ani při výhře nezůstane v celé sekvenci v zisku.\n\nSystém Martingale tedy v praxi žádný zisk nezaručuje, dlouhodobě je pro hráče ztrátový (a proto není v hernách ani kasinech zakázaný).\n\nPodobně jako u systému Martingale hráč sází na pole, která v případě výhry přináší dvojnásobek sázky. Na rozdíl od systému Martingale se při prohře nesází dvojnásobek předešlé sázky, ale pokračuje se po Fibonacciho řadě. Princip Fibonacciho řady je ten, že každé další číslo v řadě je součtem dvou čísel předchozích. Fibonacciho řada tedy vypadá takto: 1-1-2-3-5-8-13-21…\n\nPokud hráč svoji sázku vyhraje, tak svojí příští sázku neposouvá na začátek sekvence, ale o 2 čísla v řadě vlevo. Pokud by se tedy v sekvenci dostal až na číslo 8 a tuto sázku vyhrál, jeho další sázka by byla 3. Hráč se v celé sekvenci dostává do zisku až ve chvíli, kdy se se svojí sázkou dostane v sekvenci zpátky na číslo 1, a tuto sázku vyhraje. Rozdíl oproti systému Martingale je v tom, že se sázky nezvyšují tak rychle, ovšem jedna výhra v sekvenci nemusí znamenat zisk, ale pouze posun v řadě.\n\nStejně jako u ostatních systémů není ani sázení podle Fibonacciho řady z dlouhodobého hlediska ziskové.\n\nSystém parlay je založen na opakovaných sázkách na jednu barvu (případně na jednu skupinu čísel), přičemž cílem je získat vyšší výhru. Hráč nejprve vsadí zvolenou výši sázky na vybranou barvu; pokud vyhraje, přidá k žetonu i výhru; tento postup opakuje po předem zvolenou dobu. Pokud barva nepadne, hráč prohrává jen původní sázku (nepřichází o vyšší částky) a sérii opakuje od základního vkladu. Pokud vyhraje zvolený počet opakování, získává mnohem vyšší výhru než běžný dvojnásobek. Pokud např. používá série o čtyřech opakováních, v případě výhry získá 2⁴ = šestnáctinásobek základního vkladu.\n\nSystém však pochopitelně nijak nemění pravděpodobnost výhry, herna v dlouhodobém horizontu stále nad hráčem vyhrává.\n\nZákladní myšlenkou tohoto systému je to, že se čísla v ruletě zdánlivě neopakují bezprostředně za sebou. Sází se tedy na všechna čísla na stole kromě těch, které padly v posledních třech kolech. Tato myšlenka je ovšem chybná, protože předchozí výsledky her nijak neovlivňují hry budoucí. Každá jednotlivá hra je naprosto nezávislá na předchozích statistikách nebo výsledcích, pokud je ruleta správně seřízená a čísla padají opravdu náhodně.\n\n\n\n"}
{"id": "179741", "url": "https://cs.wikipedia.org/wiki?curid=179741", "title": "Zdeněk Borovec", "text": "Zdeněk Borovec\n\nZdeněk Borovec (7. ledna 1932 Praha – 18. února 2001 Praha) byl český textař, libretista, překladatel a příležitostný filmový herec. Vystudoval katedru dramaturgie a scenáristiky na FAMU (absolutorium v roce 1956), kde byl jeho spolužákem mj. Miloš Forman. Často spolupracoval se skladatelem Karlem Svobodou.\n\nOd dětství byl členem Dismanova rozhlasového souboru a zároveň i dětským hercem. Během druhé světové války hrál v Intimním divadle (např. Broučka v Broučcích), ve stejné době a těsně po válce hostoval v Národním divadle (např. role Frantíka Severýna v \"Zelené knížce\") nebo v Divadle 5. Května (role Puka ve \"Snu noci svatojánské\"). \n\nUž jako dítě účinkoval v několika českých filmech. Objevil se v menších úlohách na stříbrném plátně, kupříkladu ve snímcích \"Kluci na řece\" (1944), \"Nerozumím\" (1947), \"Jan Roháč z Dubé\" (1947), \"Na dobré stopě\" (1948) či \"Pytlákova schovanka aneb Šlechetný milionář\" (1949). V tom čase studoval Akademické gymnasium ve Štěpánské a v roce 1950 ho úspěšně zakončil maturitou.\n\nNásledně absolvoval katedru dramaturgie a scenáristiky na FAMU (jeho spolužákem byl mj. Miloš Forman), přičemž během studií si zahrál ve filmu \"Stříbrný vítr\" (1954).\n\nTeprve 3 roky po ukončení svých studií se v roce 1959 začal systematicky věnovat profesionálnímu psaní písňových textů.\n\nSvoji profesionální kariéru zahájil jako dramaturg, působil i jako zpěvák, příležitostný herec a moderátor.\n\nPo absolvování FAMU byl Borovec zaměstnán jako dramaturg (a po nějaký čas jako scenárista) v Československém filmu na Barrandově. Zároveň také zpíval v kvartetu Františka Kočího (kde působil i jeho vrstevník Lubomír Pánek, ten později založil svůj vlastní sbor). Legenda praví, že Borovcovy první písňové texty vznikly právě pro toto kvarteto a následně pro Pánkův sbor. Dle jiné legendy byl jedním z jeho prvních textů song \"Granada\" pro zpěváka Milana Chladila. Od roku 1959 byl Borovec na volné noze a kromě pedagogické činnosti na Konzervatoři Jaroslava Ježka se věnoval pouze psaní textů – lze říci, že byl prvním českým profesionálním textařem. Postupně nahradil třeba moderátora Vladimíra Dvořáka v roli hlavního textaře Orchestru Karla Vlacha: to bylo portfolio, jež zajišťovalo opravdu slušnou existenci (zpívali zde třeba Yvetta Simonová, Milan Chladil, později i Karel Gott, Karel Hála, Waldemar Matuška a další). Ovšem zároveň – což Vlach vždy vyžadoval – se muselo pracovat kvalitně a rychle. A mladý Borovec tohle prostě uměl, i když později přiznal, že každý svůj text musí takzvaně „vysedět.“ Zároveň překládal a přebásňoval některé tehdejší muzikály (například \"Když je v Římě neděle\").\n\nPsal písňové texty pro přední české interprety (Waldemara Matušku, Karla Gotta, Helenu Vondráčkovou, Yvettu Simonovou a další). Celkově se takto podílel na více než 2 500 písních. Texty tvořil až na hotovou hudbu. Především na sklonku svého života se pak věnoval muzikálové – filmové i divadelní – tvorbě.\n\nBěhem studia FAMU se seznámil s Dagmar. Oženil se s ní a narodila se jim dcera Lucie. Dcera Lucie se též v dospělosti stala textařkou a scenáristkou. Jejich dcerou je tedy Lucie Stropnická, rozená Borovcová, jejich vnukem je Matěj Stropnický a vnučkami Anna Stropnická a Františka Stropnická.\n\n\n\n\n"}
{"id": "179743", "url": "https://cs.wikipedia.org/wiki?curid=179743", "title": "Shkumbini", "text": "Shkumbini\n\nShkumbini (též \"Shkumbin\") je řeka ve střední Albánii ústící do Jaderského moře. Je považována za pomyslnou čáru, jež rozděluje dva dialekty albánštiny: Tosk na jih od řeky a Gheg na sever. Na řece leží město Elbasan.\n\nPramení v nadmořské výšce 1070 m, tok je dlouhý 181 km a její povodí má plochu 2444 km².\n"}
{"id": "179748", "url": "https://cs.wikipedia.org/wiki?curid=179748", "title": "Pausaniás", "text": "Pausaniás\n\nPausaniás (řecky: Παυσανίας) byl řecký cestovatel a zeměpisec 2. století, který žil za vlády císařů Hadriana, Antonina Pia a Marka Aurelia. Jeho dílo \"Cesta po Řecku\" (řecky Ἑλλάδος περιήγησις), popisuje starověké Řecko a je důležitým pomocníkem dnešních badatelů při zkoumání jeho historie a kultury.\n\nPausaniás pravděpodobně pocházel z Lýdie; je patrné, že velmi dobře znal západní pobřeží Malé Asie. Předtím, než navštívil Řecko, jeho cesty jej zavedly do Antiochie a Palestiny, na břehy řeky Jordán a do Egypta, kde poznal pyramidy. V Makedonii navštívil tradiční Orfeovu hrobku. Poté odcestoval do Itálie, kde navštívil několik kampánských měst a samozřejmě i Řím. Jako první se ve svém díle zmínil o tom, že viděl ruiny Tróje nebo Mykén.\n\nZachovala se Pausaniova \"Cesta po Řecku\" (Ἑλλάδος Περιήγησις Helládos Periēgēsis, německy \"Beschreibung Griechenlands\") v deseti knihách. Existují však důkazy i o dalších knihách. První kniha byla napsána kolem roku 160, desátá kniha asi roku 175. Jestli však vznikla i závěrečná úprava všech deseti knih a zda byla desátá nejmladší, je kontroverzní.\n\n\nDílo začíná popisem poloostrova Peloponés a části severního Řecka. Autor často popisuje ceremoniální a jiné místní zvyky. Dále vypráví o historii, legendách a folklóru míst, která navštívil. Přitom se hodně zaměřuje na popisy náboženského umění a architektury. V topografické části knihy popisuje přírodní jevy jako je zemětřesení, příliv a odliv či zaledněná severní moře. Přestože nikdy nezpochybňuje existenci bohů a legendárních hrdinů, občas kritizuje mýty a legendy, které se k nim vztahují. Jeho popisy uměleckých děl a staveb jsou velmi přesné a díky nim mnohdy bývají prováděny i jejich rekonstrukce.\n\nPausaniás měl před očima hlavně vzdělané římské čtenáře. Nicméně, ve starověku zpočátku nedosáhl velkého publika. Teprve na konci pozdního starověku, v rané justiniánské době, tedy kolem roku 530, ho citoval Stephanos z Byzanthu, který se zajímal o řecká města popsaná Pausaniem. Nejstarší dochovaný rukopis díla pochází z 15. století.\n\nPausaniovo zobrazení vychází z jeho vlastních pozorování a zkušeností, ale také ze studií mnoha starších antických autorů. Často si všímá místních tradic nebo cituje místní historiky, kteří by jinak byli ztraceni. Svými spisy významně přispěl k našemu obrazu antického Řecka.\n\n\n"}
{"id": "179751", "url": "https://cs.wikipedia.org/wiki?curid=179751", "title": "LVS-93", "text": "LVS-93\n\nLVS-93 ( , podle unifikovaného označení potom 71-139) je model ruské tramvaje.\n\nJedná se o vůz dvoukloubový, tříčlánkový, s vysokou podlahou, osminápravový a šestidveřový. Vznikly celkem dva prototypy v závodech PTMZ v letech 1993 a 1994 (podle prvního roku má typ své označení). Vůz tohoto typu nabídl 64 míst k sezení a přes 400 míst k stání. Celkem byl dlouhý 29,5 m a prázdný vážil 40 tun. Jeden z prototypů byl určen pro petrohradský tramvajový provoz, druhý pro síť volgogradskou; jsou tedy oba širokorozchodné a testovány byly pouze v těchto dvou zmíněných městech.\n\n"}
{"id": "179752", "url": "https://cs.wikipedia.org/wiki?curid=179752", "title": "Laetitia Ramolino", "text": "Laetitia Ramolino\n\nMaria Laetitia Ramolino, (možná varianta Letizia) (24. srpna 1750, Ajaccio, Korsika – 2. února 1836, Řím), zvaná \"Madame Mère\", byla matka Napoleona Bonaparte.\n\nRamolinové byl rod, který 250 let sídlil na Korsice a pocházel z lombardského hraběcího rodu Collaltů. Otec Laetitie velel vojenské posádce v Ajacciu a později byl generálním inspektorem silnic a mostů Korsiky. Když zemřel, vdala se jeho žena za švýcarského důstojníka ve francouzských službách Franze Fesche. Ze svazku se narodivší Joseph Fesch, pozdější kardinál, svou nevlastní sestru celý život účinně podporoval. Laetitia se vdala 2. června 1764 v Ajacciu za zchudlého korsického šlechtice a advokáta Carla Buonaparte, přítele vedoucí osobnosti boje za korsickou nezávislost Pascala Paoliho. Svého manžela Laetitie provázela během bojů roku 1769 těhotná a v náručí s malým synem Josefem a prodělala fyzickou i psychickou zátěž, zejména po ústupu po bitvě u Ponte Nuovo korsickými horami, což jistě spoluzapříčinilo předčasný porod 15. srpna 1769 – narození Napoleona.\n\nRodina zůstala na Korsice i po uzavření míru roku 1769 a díky uznání šlechtického titulu rodiny Francií a daňovým úlevám a dalším privilegiím mohla i ekonomicky prosperovat na slušné úrovni. Díky privilegiím mohli i synové Josef a Napoleon studovat ve Francii na prestižních školách. Roku 1785 zemřel Carlo Buonaparte na rakovinu žaludku ve francouzském Montpellier. Vdova odmítla četné nabídky k sňatku a tvrdou rukou vychovávala své děti sama. Výrazně podporována byla synem Napoleonem, který jako mladý důstojník francouzské armády posílal veškeré peníze matce a sám žil v nuzných poměrech, pro odlehčení matce převzal výchovu svého bratra Louise osobně. Laetizia byla zbožná, denně se účastnila bohoslužeb a přála si, aby její syn Josef se stal knězem. V důsledku politických událostí byla nucena náhle v noci emigrovat s bratrem Feschem a čtyřmi dětmi do Francie a žila v Marseille ve skromných poměrech až do společenského vzestupu svého syna.\n\nJejí požadavky zůstaly celý živost pro Napoleona důležité, i když často docházelo k ostrým výměnám názorů mezi nimi. Chladná zůstala ke své snaše Josephině. Stranila se slavností, což vyústilo v její neúčast na korunovaci Napoleona a Josefiny. Založením velmi šetrná – v době nouze se šetrnost stala nutností – zůstala velmi spořivá celý život, což v pozdějších letech přešlo v lakotnost (i svým dětem půjčovala na vysoké úroky). Po pádu Napoleona odešla se svým nevlastním bratrem Josefem Feschem do Říma, kde žila skromný život. V stáří trpěla částečnou ztrátou zraku. S hrdostí se dožila obnovení napoleonského kultu po Červencové revoluci a její zvolání „císař stojí opět uprostřed Paříže“, kterým komentovala znovupostavení Vendômského sloupu, se stalo pro bonapartisty morálním povzbuzením.\n\nPorodila celkem třináctkrát, dospělosti se dožilo osm dětí. První dvě zemřely v kojeneckém věku na dětské infekce. Po Josefovi nejstarší byl Napoleon – první císař Francouzů, který své sourozence povýšil do různých funkcí evropských vládců.\n\n"}
{"id": "179753", "url": "https://cs.wikipedia.org/wiki?curid=179753", "title": "Laetitia", "text": "Laetitia\n\nJméno je odvozené z latinského pozdravu laetitia \"radost\", \"veselost\", \"rozkoš\". Laetitia je jméno římské bohyně veselí. Její jméno je odvozeno z kořene slova laeta, což znamená \"šťastný\".\n\nLetty, Leticia, Ticia, Tia, Titia, Tiša\n\nJméno Laetitia nosí více různých osob:\n\n"}
{"id": "179756", "url": "https://cs.wikipedia.org/wiki?curid=179756", "title": "Černý Drin", "text": "Černý Drin\n\nČerný Drin ( , což znamená \"černý jelen\", ) je řeka v Severní Makedonii a Albánii.\n\nOdtéká z Ohridského jezera ve městě Struga v Severní Makedonii. Po zhruba 50 km západně od Debaru překračuje hranici s Albánií. V Kukësu se stéká s Bílým Drinem a spolu tvoří řeku Drin, jež ústí do Jaderského moře. Odvodňuje většinu východního hraničního regionu Albánie včetně tří jezer, které Albánie sdílí se sousedními státy (Ohridské, Prespanské, Malé Prespanské).\n"}
{"id": "179759", "url": "https://cs.wikipedia.org/wiki?curid=179759", "title": "Hard Rock Hallelujah", "text": "Hard Rock Hallelujah\n\n„Hard Rock Hallelujah“ je píseň od finské hard rockové/heavy metalové kapely Lordi. Song byl nahrán jako singl 15. 5. 2006 v Astala Studiu, které vlastni tehdejší bubeníkem kapely Kita. Je hrána ve stylu hard rocku. Producentem byl Jyrki Tuovinen a samotný song vydalo Drakkar Records. Lordi s touto písní vyhráli Velkou cenu Eurovize 2006 s rekordním počtem hlasů 292, který byl překonán až v roce 2009. S touto písní byl zapsán i světový rekord, když tuto \"píseň zpívalo nejvíc lidí jako karaoke\". Tato událost se odehrála při oslavě vítězství Lordů v Eurosongu na náměstí v Helsinkách. Až po této výhře tento song vyšel na třetím albu Lordi, a to sice na The Arockalypse. Hudbu i slova k písni složil Mr. Lordi. Píseň má stále velkou oblibu u fanoušků a i to je jeden z důvodů, proč ji Lordi vždy hrají na koncertu a často i jako poslední píseň festivalu. Při hraní této písně má Mr. Lordi sekeru, jež slouží jako stojan pro mikrofon a ze které, stejně jako z obou kytar, srší jiskry. K písni byl natočen videoklip, který má z hlediska Lordi rekordní sledovanost na YouTube. I přes všech tyto úspěchy všichni členové Lordi tvrdí, že mohou složit a nahrát i lepší písně.\n\n"}
{"id": "179760", "url": "https://cs.wikipedia.org/wiki?curid=179760", "title": "Tótómi (provincie)", "text": "Tótómi (provincie)\n\nProvincie Tótómi (: 遠江国; \"Tótómi no kuni\") byla stará japonská provincie, na jejímž území se dnes rozkládá západní část prefektury Šizuoka.\n\nHradní město provincie leželo původně poblíž dnešního města Iwata, ale během období Sengoku bylo nejdůležitějším hradním městem Hamamacu. Tótómi nejprve ovládal klan Imagawa, později zde vládl Iejasu Tokugawa až do doby, kdy ovládl oblast Kantó.\n"}
{"id": "179763", "url": "https://cs.wikipedia.org/wiki?curid=179763", "title": "Pascal Paoli", "text": "Pascal Paoli\n\nPascal Paoli, také Pasquale Paoli (6. dubna 1725 Morosaglia – 5. února 1807 Londýn), byl korsický nacionalista a revolucionář.\n\nPaoliho otec Chacinto Paoli byl prvním ministrem během krátkého trvání korsického království za panování krále Theodora I.\n\nPascal sloužil v korsické gardě neapolského království a jako 29letý svobodník se vrátil na Korsiku roku (1755) a v čele korsických vlastenců bojoval proti janovským (Korsika patřila Janovské republice).\n\nPodařilo se mu vytlačit uchvatitele z vnitrozemí a janovská nadvláda pak byla omezena jen na několik přístavů a jejich bezprostřední okolí. Pascal Paoli pak de facto vládl Korsice a vypracoval spolu se svým přítelem a pravou rukou právníkem Carlem Buonapartem (pozdější otec Napoleona) demokratickou ústavu.\nKdyž Janované prodali 15. května 1768 ostrov Francii, pokračoval Pascal Paoli v boji dále tentokrát proti Francouzům. Ti vylodili na Korsice expediční sbor o 22 000 vojácích a pod velením hraběte de Vaux postupně opanovali celý ostrov.\nDne 9. května 1769 došlo k rozhodující bitvě u Ponte Nuovo, kde Pascal Paoli s 10 000 bojovníky byl poražen, což vedlo k jeho nucené emigraci do Velké Británie. Dále se pokoušel zasazovat o suverenitu Korsiky, ale již pouze diplomatickou cestou, tedy styky s tehdejšími politiky jako byl např. Fridrich Veliký, papež, tuniský bej, turecký sultán atd.\nV roce 1793 s britskou pomocí znovu dobyl ostrov, ale již roku 1796 ho Francouzi získali zpět.Názory na budoucnost Korsiky rozdělily Paoliho a Carla Buonaparta, když proti nezávislosti viděné Paolim jako jediná zdravá možnost postavil Carlo Buonaparte úzkou spolupráci s Francií jako perspektivní a nadějnější alternativu. Znesváření obou protagonistů vyvrcholilo pak nucenou emigrací rodiny Buonaparte do Francie. Paoliho činnost na Korsice je dodnes nezapomenutelná, s jeho aktivitami je spojeno založení dodnes jediné korsické university v Corte i výstavba města L'Île-Rousse. Pro Korsičany zůstal Pascal Paoli národním hrdinou a je nazýván „U Babbu“ (otec).\n"}
{"id": "179767", "url": "https://cs.wikipedia.org/wiki?curid=179767", "title": "Brno-Ivanovice", "text": "Brno-Ivanovice\n\nBrno-Ivanovice je městská část na severu statutárního města Brna. Je tvořena městskou čtvrtí Ivanovice (německy \"\"), původně samostatnou obcí, která byla k Brnu připojena v roce 1971. Její katastrální území má rozlohu 2,45 km². Samosprávná městská část vznikla 24. listopadu 1990. Žije zde přibližně 1400 obyvatel.\n\nRozkládají se na severním okraji města, při východním okraji zalesněných kopců přírodního parku Baba. Pro účely senátních voleb je území městské části Brno-Ivanovice zařazeno do volebního obvodu číslo 60.\n\nIvanovice mají dodnes vesnický charakter. Od 70. let 20. století dochází v Ivanovicích k rozvoji rodinné zástavby, která na přelomu 20. a 21. století dosáhla k severní hranici katastru, kde na ni plynule navazuje rodinná zástavba sousední obce Česká.\n\nÚzemím městské části prochází silnice E461 spojující Brno se Svitavami, u níž se zde nachází hypermarket společnosti Globus.\n\nNa severu Ivanovic se v současnosti \"(květen 2009)\" nacházejí ulice (Fedrova a Lysická), které jsou od ostatních ulic oddělené uzamykatelnými vraty. Jsou obývány sociálně silnými vrstvami. Tato segregace vede k nevraživosti mezi jimi a starousedlíky, ale také může způsobovat kritické problémy například při příjezdu sanitek či hasičů.\n\nJiž v roce 2005 se v Ivanovicích začalo jednat o výstavbě kontroverzního rozlehlého hobbymarketu firmy Bauhaus, který by se rozkládal západně od areálu Globus. Proti výstavbě byli hlavně aktivisté z ekologického sdružení Nesehnutí, jež bylo účastníkem stavebního řízení, a které podalo k ivanovickému stavebnímu úřadu námitky i zdejší občané. Výstavbu hobbymarketu provázely nezákonné kroky společnosti Bauhaus, jí najatých developerů, jakož i protesty místních. Obyvatelé Ivanovic neoprávněně vydaný certifikát zažalovali a soud nakonec vydal předběžné opatření zakazující Bauhausu otevřít. Bohužel k vydání tohoto předběžného opatření došlo až v době, kdy byl hobbymarket dostavěn. Také se zjistilo, že společnost Bauhaus nechala bez povolení vztyčit kolem hobbymarketu venkovní osvětlení. Podle expertů a nevládních sdružení představuje dostavba hobbymarketu porušení stavebního zákona.\n\nV říjnu 2012 byl hobbymarket zkolaudován a následně začal prodávat.\n\nÚzemí městské části Brno-Ivanovice hraničí na východě s městskými částmi Brno-Jehnice a Brno-Řečkovice a Mokrá Hora, na jihu s městskou částí Brno-Řečkovice a Mokrá Hora, na západě s obcí Jinačovice, a na severu s obcí Česká.\n\nPrvní zmínka o Ivanovicích pochází z roku 1358. Vždy se jednalo o malou vesnici, jejíž velikost se až do 19. století nezměnila. Ivanovice patřily k panství Řečkovice, nejdříve je vlastnil brněnský klášter Augustiniánek, po jeho zrušení roku 1581 brněnská jezuitská kolej. Nakonec po roce 1773 získalo panství světské držitele. Východně od ivanovické zástavby vedla stará královská cesta, spojující Brno se Svitavami, v jejíž trase byla od roku 1752 budována nová císařská silnice. Růst zaznamenaly Ivanovice až ve dvacátém století, k výraznějšímu růstu dochází od 70. let 20. století.\n\nNěkteré pozemky na jihu moderního ivanovického katastru byly připojeny k Brnu celkem dvakrát. Jedná se o ornou půdu, přiléhající k současné severní hranici Řečkovic a zároveň ležící západně od řečkovické zástavby. Tyto pozemky byly až do 60. let 20. století součástí Řečkovic, v jejichž rámci byly připojeny k Brnu již 16. dubna 1919. Při reambulaci Brna z let 1966–1969 byly tyto pozemky z Brna vyčleněny a připojeny k tehdejší obci Ivanovice u Brna, která pak byla k Brnu připojena 26. listopadu 1971. V rámci Brna byly Ivanovice začleněny do městské části Brno VI-Řečkovice, přejmenované k 1. květnu 1972 na Brno-Řečkovice. Od 21. září 1972 do 23. listopadu 1990 pak byly Ivanovice součástí městského obvodu Brno V, spravovaného z Králova Pole. K 1. lednu 1976 na základě usnesení jihomoravského krajského národního výboru, ze dne 12. prosince 1975, získaly Ivanovice svoji současnou severní a západní hranici, když od Jinačovic získaly pozemky o výměře 4,45 hektarů, od České pozemky o výměře 10,82 hektarů, zatímco z Ivanovic zároveň přešly k České pozemky o výměře 4,02 hektarů.\n\n\n"}
{"id": "179768", "url": "https://cs.wikipedia.org/wiki?curid=179768", "title": "Seznam řek v Albánii", "text": "Seznam řek v Albánii\n\nSeznam řek v Albánii (albánsky řeka ) obsahuje řeky, které mají na území Albánie délku 100 km a více a také některé kratší.\n\nBerisha, Bushtrica, Drino, Dunaveci, Fani, Fani i Madh, Fani i Vogël, Gomsiqja, Gostima, Gjadri, Gjanica, Gjolja, Ishmi, Kalasa, Kiri, Lana, Lesniqja, Nikaj, Qarishta, Pavllo, Rapuni, Shala, Shushica, Tërkuza, Tirana, Valbona, Zeza\n"}
{"id": "179771", "url": "https://cs.wikipedia.org/wiki?curid=179771", "title": "Kii (provincie)", "text": "Kii (provincie)\n\nProvincie Kii (: 紀伊国; \"Kii no kuni\") nebo také Kišú (紀州) byla stará japonská provincie, na jejímž území se dnes rozkládá prefektura Wakajama a jižní část prefektury Mie.\n\nKii hraničila s provinciemi Ise, Izumi, Jamato, Kawači a Šima. Podle provincie byl pojmenován poloostrov Kii.\n\nBěhem období Edo měla ve Wakajamě svůj hrad větev Kii klanu Tokugawa. \n"}
{"id": "179773", "url": "https://cs.wikipedia.org/wiki?curid=179773", "title": "Data Encryption Standard", "text": "Data Encryption Standard\n\nData (Digital) Encryption Standard (DES) je v kryptografii symetrická šifra vyvinutá v 70. letech. V roce 1977 byla zvolena za standard (FIPS 46) pro šifrování dat v civilních státních organizacích v USA a následně se rozšířila i do soukromého sektoru.\n\nV současnosti je tato šifra považována za nespolehlivou, protože používá klíč pouze o délce 64 bitů, z toho 8 je kontrolních a 56 efektivních. Navíc algoritmus obsahuje slabiny, které dále snižují bezpečnost šifry. Díky tomu je možné šifru prolomit útokem hrubou silou za méně než 24 hodin.\n\nMožným způsobem jak zvýšit bezpečnost této šifry, je vícenásobná aplikace. Tak vznikl algoritmus Triple DES, který je trojnásobnou aplikací šifry DES. Nejčastěji používaná varianta 3TDES pracuje s klíčem o celkové délce 168 bitů.\n\nTriple DES je oproti novějším algoritmům (AES) daleko pomalejší, a proto se postupně přestává používat.\n\n"}
{"id": "179775", "url": "https://cs.wikipedia.org/wiki?curid=179775", "title": "Kóšú", "text": "Kóšú\n\nVýraz Kóšú může znamenat:\n\n"}
{"id": "179777", "url": "https://cs.wikipedia.org/wiki?curid=179777", "title": "Óšú", "text": "Óšú\n\nVýraz Óšú může znamenat:\n\n"}
{"id": "179783", "url": "https://cs.wikipedia.org/wiki?curid=179783", "title": "Ivanovice", "text": "Ivanovice\n\nSlovo Ivanovice mají ve svém názvu následující sídla:\n\n"}
{"id": "179786", "url": "https://cs.wikipedia.org/wiki?curid=179786", "title": "Marie Bohatá", "text": "Marie Bohatá\n\nMarie Bohatá (* 21. června 1948) je bývalá zastupující generální ředitelka Eurostatu (Evropského statistického úřadu) v Lucemburku a bývalá předsedkyně Českého statistického úřadu.\n\nV roce 1971 absolvovala VŠE (Ing.) se specializací ekonometrie. V letech 1971–83 pracovala ve Výzkumném ústavu strojírenském a doplňovala si studium ekonomie (1975–80), které uzavřela doktorátem (CSc.) na Československé akademii věd. V letech 1984–92 v Národohospodářském ústavu, kde se stala vedoucí oddělení a pak i zástupkyní ředitele.\n\nNebyla nikdy členkou žádné politické strany. Mluví anglicky, částečně rusky, francouzsky a německy.\n\nV letech 1993–99 Marie Bohatá pracovala ve výzkumu na Národohospodářském ústavu Akademie věd ČR, který tehdy začal úzce spolupracovat s CERGE (v dubnu 2004 se stala předsedkyní dozorčí rady Nadace CERGE-EI). Tam se také dostala do kontaktu s mezinárodními odborníky v oblasti tzv. \"business ethics\" a začala se hlouběji zabývat studiem etických problémů transformace, ekonomiky a státní správy. Stala se také ředitelkou Centra pro etiku, které založila.\n\nV té době také začala spolupracovat s Transparency International ČR, kterou vedla do povolání na viceředitelství Eurostatu v roce 2004. Vedle dalších angažmá pro etiku a integritu – členka výborů dalších organizací jako \"European Business Ethics Network\", \"International Society of Business, Economics and Ethics\", \"Council for Ethics in Economics\", \"International Institute for Public Ethics\", členka vydavatelské rady \"Journal of Business Ethics\", editorka \"Business Ethics – A European Review\", předsedkyně České společnosti pro etiku v ekonomice a \"Associate Fellow\" na \"Royal Institute of International Affairs\".\n\nV roce 1999 byla Marie Bohatá jmenována předsedkyní Českého statistického úřadu. Pro veřejnost prvním větším úkolem bylo sčítání lidu v roce 2001. V pozadí ale za nové předsedkyně začala spolupráce zejména s Eurostatem, a práce na tom, aby se i ČSÚ stal moderním statistickým úřadem.\n\nPovodně v roce 2002 způsobily škody i na ČSÚ, největší z nich na centrálním výpočetním systému. Jen jeho obnova stála kolem půl miliardy korun. Škody hradila státní pokladna, ale i evropský statistický úřad Eurostat. Zpracování dat probíhalo na decentrálních pracovištích po republice.\n\nPo nesrovnalostech statistických údajů dodaných celní správou převzala zodpovědnost za opožděné zjištění jejich nedostatečnosti (čtyřicetimiliardová chyba ve statistice zahraničního obchodu právě onoho povodňového roku 2002, audit byl proveden úředníky Eurostatu na žádost Bohaté) a k 31. lednu 2003 odstoupila z vedení ČSÚ:\n\nJako předsedkyně ČSÚ také předložila návrh zákona, kterým se mění zákon č. 89/1995 Sb., o státní statistické službě. Hlavním záměrem bylo harmonizovat právní předpisy v oblasti státní statistické služby s právem Evropských společenství (dnešní EU), zpřesnit obsah státní statistické služby, rozsah povinností subjektů, které státní statistickou službu vykonávají a rozšířit počet statistických registrů, které ČSÚ vede.\n\nOd dubna 2003 řídila nový institut \"Graduate School of Business\" Českého manažerského centra a vyučovala v manažerských kurzech a programech MBA, jako i na Vysoké škole mezinárodních a veřejných vztahů v Praze, kde byla i prorektorkou.\n\nV září 2004 jmenovala Evropská komise Marii Bohatou, na základě konkursu, zástupkyní generálního ředitele Eurostatu v Lucemburku, s pověřením zastupovat generálního ředitele na vrcholových jednáních, zajišťovat dodržování kvalitativních požadavků Evropské komise v Evropském statistickém systému a vypracovávání etického kodexu a opatření k zajištění nezávislosti evropských statistik a komunikovat s národními statistickými úřady členských zemí EU a s mezinárodními institucemi.\n\nJejí povolání bylo podle prohlášení Komise částí snah zavést v Eurostatu řádný chod věcí po nedostatcích a podezření z korupce (tak například v roce 2004 oznámil tehdejší ředitel Michel Vanden Abeele, že podklady řecké vlády, na jejichž základě bylo Řecko přijato do měnové zóny eura, byly „masivně falzifikovány“).\n\nV době, kdy Bohatá nastoupila, probíhalo také vyšetřování skandálu kolem zpronevěr a falešných účtů, do kterého byl zapleten bývalý ředitel Yves Franchet a část vedení Eurostatu.\n\nPo úmrtí generálního ředitele Günthera Hanreicha v únoru 2006 byla úřadující generální ředitelkou Eurostatu do 1. května 2006, kdy byl novým generálním ředitelem jmenován Hervé Carré.\n\nPodle výpisu z obchodního rejstříku:\n\n\n"}
{"id": "179795", "url": "https://cs.wikipedia.org/wiki?curid=179795", "title": "Lomná (přítok Lubiny)", "text": "Lomná (přítok Lubiny)\n\nLomná je potok v Moravskoslezském kraji, přítok řeky Lubiny, který odvodňuje nejjihovýchodnější část okresu Nový Jičín.\n\nLomná pramení v nadmořské výšce okolo 990 m na severním úbočí hory Radegast (1106 m n. m.) v Moravskoslezských Beskydech, v těsném sousedství osady Pustevny. Celý následující tok směřuje zhruba k severozápadu. První dva kilometry spadá Lomná hluboce zaříznutým lesnatým údolím, poté přijímá zprava potůček Malá Ráztoka a vychází do otevřené krajiny. Lomná protéká obcí Trojanovice, za níž následuje město Frenštát pod Radhoštěm. Na začátku Frenštátu se Lomná slévá se zprava přitékajícím Bystrým potokem, protéká podél centra města a na jeho severozápadním konci ústí v nadmořské výšce 372 m zprava do říčky Lubiny, která pak unáší vody Lomné dále do Odry.\n\n\"(levý/pravý)\"\n"}
{"id": "179799", "url": "https://cs.wikipedia.org/wiki?curid=179799", "title": "Lomná (přítok Olše)", "text": "Lomná (přítok Olše)\n\nLomná (pol.: ) je horská řeka v Moravskoslezském kraji, levostranný přítok řeky Olše, který odvodňuje jihovýchodní část okresu Frýdek-Místek. Přes 13 kilometrů dlouhé horské údolí Lomné bylo pro svou odlehlost a lesnatost osídleno poměrně pozdě, až v 17. století.\n\nLomná pramení v Moravskoslezských Beskydech v nadmořské výšce kolem 870 m mezi horami Malý Polom a Burkov vrch, jejichž hřebenem prochází zároveň státní hranice se Slovenskem a hlavní evropské rozvodí Odra-Dunaj. Celý následující tok Lomné pak směřuje zhruba k severovýchodu. Necelé dva kilometry od pramene se v údolí Lomné nachází přírodní památka Kyčmol, chráněná část rašelinné louky. Z horní části údolí Lomné se až do počátku 20. století plavívalo po vodě dřevo dolů k Jablunkovu. Říčka protéká obcí Horní Lomná, kde přijímá mimo jiné Přelačský (Jelitovský) a Úplazský potok, vysoko nad jejím pravým břehem se vypíná vrch Velká Polana (893 m) s národní přírodní rezervací Mionší, chránící rozsáhlý jedlobukový prales. Pod Horní Lomnou říčka postupně přibírá další drobné přítoky – zleva Tatínský potok, zprava Menší potok. Následuje obec Dolní Lomná, kde zprava přitékají Jestřábí potok a Skřinovský potok. Za Dolní Lomnou přes vodní tok přechází železniční most Košicko-bohumínské dráhy a Lomná vystupuje ze sevřeného údolí. Posledním významnějším přítokem je Ošetnice, ústící zprava na okraji města Jablunkova. V centru Jablunkova se pak Lomná v nadmořské výšce 380 m vlévá zleva do řeky Olše, která její vody odnáší dál do Odry.\n\n\"(levý/pravý)\"\n"}
{"id": "179800", "url": "https://cs.wikipedia.org/wiki?curid=179800", "title": "Letecká sekce Spojovacího sboru Spojených států", "text": "Letecká sekce Spojovacího sboru Spojených států\n\nLetecká sekce Spojovacího sboru Spojených států (: \"Aviation Section, U.S. Signal Corps\") byl název vojenského letectva Armády Spojených států od roku 1914 do roku 1918. \"Letecká sekce\" byla předchůdcem dnešního Letectva Spojených států.\n\n\n"}
{"id": "179805", "url": "https://cs.wikipedia.org/wiki?curid=179805", "title": "Láska nebeská", "text": "Láska nebeská\n\nLáska nebeská (v originále \"Love Actually\") je romantický film v koprodukci Velké Británie a USA natočený roku 2003. V hlavních rolích hrají Liam Neeson, Emma Thompson, Keira Knightley, Hugh Grant, Colin Firth, Rowan Atkinson, Denise Richardsová, Elisha Cuthbert, Billy Bob Thornton, Bill Nighy a mnoho dalších.\n\nÚvodní postava filmu, rockový zpěvák Billy Mack (Bill Nighy), který se pokouší o návrat do rockové scény. Přezpívává píseň „Love Is All Around“ (Láska je všude kolem nás) na vánoční verzi „Christmas is all around“. Billy ale způsobuje hodně problémů na veřejnosti, ať už v rozhlasovém vysílání nebo v přímém přenosu v televizi, a jeho manažer (Gregor Fisher) je z něj na mrtvici.\n\nMilostný trojúhelník mezi šéfem společnosti Harry Williamsem (Alan Rickman), jeho sekretářkou Miou (Heike Makatsch) a jeho ženou Karen Williamsovou (Emma Thompson), s níž má dvě děti. I když je Harry v manželství spokojený, těžko odolává půvabu krásné Miy. Vše vyvrcholí, když své sekretářce koupí zlatý náhrdelník a Karen ho objeví.\n\nDanielovi (Liam Neeson) právě zemřela žena. Sám se s tím těžko vyrovnává, ale ještě více se bojí o svého nevlastního syna Samuela (Thomas Sangster). Nejprve si myslí, že se Samovi stalo něco zlého, ale záhy zjišťuje, že je Sam zamilovaný do spolužačky Joanny (Olivia Olson). Daniel musí pomoci synovi získat srdce vysněné dívky do Štědrého dne, kdy Joanna odjíždí.\n\nPoté, co Jamie Bennet (Colin Firth) přistihne svoji přítelkyni s vlastním bratrem, odjíždí do jižní Francie ukonejšit bolavé srdce a dopsat knihu. V domě mu přitom pomáhá krásná dívka Aurelia (Lúcia Moniz), která ovšem neumí ani anglicky ani francouzsky, protože pochází z Portugalska.\n\nPremiér Velké Británie (Hugh Grant) prvně přijíždí do svého sídla v Downing Street a ihned se zakouká do prostořeké a poněkud oplácané asistentky Natalie (Martine McCutcheon). I když ví, že by to neměl dělat, snaží se získat její pozornost a dokonce o ni svede tichý boj s prezidentem USA (Billy Bob Thornton).\n\nNesmělá žena Sarah (Laura Linney) je už dva roky zamilovaná do svého spolupracovníka Carla (Rodrigo Santoro). Oba k sobě chovají sympatie, ale oba se rovněž bojí oslovit toho druhého a Sarah navíc pořád volá její nemocný bratr.\n\nMladá nevěsta Juliet (Keira Knightley) se zrovna vdala za Petera (Chiwetel Ejiofor). Starosti jí ale dělá nejlepší kamarád jejího manžela Marc (Andrew Lincoln), který se k ní chová až moc chladně. Když ho požádá o svatební video, odhalí jeho skutečné city.\n\nDabléři erotických scén Judy (Joanna Page) a Jack (Martin Freeman) spolu pracují teprve pár týdnů, ale i přes choulostivé situace, do nichž se dostávají, jsou moc ostýchaví pozvat někam toho druhého.\n\nColin (Kris Marshall) nemá s dívkami ve Velké Británii štěstí ani za mák. Proto se rozhodne jet do Ameriky, přesněji do Wisconsinu, kde podle svého mínění najde holku raz dva. I když mu to kamarád Tony (Abdul Salis) vymlouvá, Colina nezlomí a ten vyráží do USA, kde se hned v první baru potkává s krásnými Američankami.\n\n\n\n\nLáska nebeská získala 10 ocenění (většina pro Billa Nighyho a Emmu Thompson) a 20 nominací, z toho dvě byly na Zlaté glóby.\n\n\n\n\n"}
{"id": "179813", "url": "https://cs.wikipedia.org/wiki?curid=179813", "title": "Magnetooptický disk", "text": "Magnetooptický disk\n\nMagnetooptický disk je magnetické záznamové médium.\n\nMagnetooptické disky jsou vyrobeny ze silně magnetických materiálů. Orientaci magnetických částic nelze u těchto disků za normálního stavu ovlivnit. Čteny jsou pomocí magnetooptických mechanik. Jedním z výrobců těchto disků jsou firmy 3M a SONY. Jedním z principů použitých v prototypech je využití rozdílu magnetických vlastností některých materiálů (např. slitiny fermia, železa a kobaltu) za různých teplot – kritický je tzv. Curieho bod 240 °C. V čtecí a zápisové hlavě je kromě optického systému také malá cívka vytvářející slabé magnetické pole. Při záznamu informace se využívá toho, že lokální zmagnetování vrstvy se provede jen v těch místech, která jsou laserem ohřáta na Curieho bod. Čtení je založeno na tom, že odrazivost zmagnetovaných a nezmagnetovaných míst na povrchu disku, se liší.\n\nZdrojem a nosičem magnetického pole je tenká vrstva zmagnetované feromagnetické látky. K zápisu informace se využívá nejčastěji místního zahřátí zmagnetovaného materiálu na Curieovu teplotu (např. krystaly MnSi, EuO, PtCO), při které dochází ke změně struktury látky a při které je citlivá i na malá magnetická pole. \n\nZpůsob zápisu probíhá tedy tak, že se magnetická hlava přepne do stavu logické nuly, laser se nastaví na vyšší výkon, ohřeje blok datových bitů na teplotu Curieho bodu a magnetická hlava zapíše logické nuly. Následuje druhá fáze – v dotyčném bloku se ohřejí místa budoucích logických jedniček a magnetická hlava zapíše logické jedničky. Ohřáté lokace se velmi rychle ochlazují a magnetické domény pak zůstávají doslova zmrazeny v tenké feromagnetické vrstvě.\n\nČtení probíhá laserovým paprskem malého výkonu. Využívá se zde tzv. Kerrova efektu. U světelného svazku, který dopadne na zmagnetizovanou doménu dochází ke stáčení polarizační roviny odraženého světla buď na jednu nebo druhou stranu podle toho, jak je doména polarizována. Citlivé polarizační filtry ve čtecí hlavě pak poznají, zda byl zaznamenán bit 0 nebo bit 1.\n\nExistují dva typy magnetooptických disků:\n\nMagnetooptické disky se vyrábějí ve dvou rozměrech a to 5,25\" a 3,5\". Kapacity těchto disků se pohybují od 128 MB až po 600 GB a neustále se vyvíjejí. Nevyžadují náročnou údržbu, lze je otírat a mýt běžným saponátem. Životnost dat bývá až 100 let. Ukládání dat na magnetooptická média je poměrně drahé, stejně tak i cena samotných mechanik. Klesá však při zvyšování požadavků na kapacitu. Kromě samotných magnetooptických jednotek se používají magnetooptické knihovny, ve kterých bývá mechanismus pro automatickou výměnu disků a většinou více než jedna mechanika.\n\n"}
{"id": "179825", "url": "https://cs.wikipedia.org/wiki?curid=179825", "title": "Krkavčí skály (Ralská pahorkatina)", "text": "Krkavčí skály (Ralská pahorkatina)\n\nKrkavčí skály (472 m n. m.), nebo též Krkavčí návrší (v horolezeckém slangu známé jako \"Vajoletky)\" u Křižan, jsou pískovcová skalní zeď, resp. návrší v okrese Liberec v Libereckém kraji. Leží asi 0,5 km severně od obce Křižany, na stejnojmenném katastrálním území.\n\nNávrší tvoří výrazný nesouměrný strukturní hřbet směru SV–JZ, tvořený středoturonskými až svrchnoturonskými křemennými pískovci (místy železitými) s neovulkanickou žílou.\n\nSkály leží v jihozápadní části hřbetu. Jsou to asymetrické vrcholové skály (10–20 metrů vysoké) tvaru úzkých zdí, věží a sloupů. Na příkrých a vysokých jihovýchodních svazích jsou pískovcové stěny a balvanové haldy. Návrší je zalesněno převážně borovými porosty s příměsí břízy. Povrch je porušen četnými opuštěnými kamenolomy.\n\nNávrší náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Rynoltická pahorkatina a Janovické části.\n\nPřezdívka \"Vajoletky\" odkazuje na skupinu deseti skalních věží v Dolomitech, byť v Křižanech jsou skalní věže jen dvě.Tyto věže, původně nazývané \"Východní\" a \"Západní\", byly později přejmenovány na \"Velkou\" a \"Malou věž\" a další dva skalní bloky byly označeny jako \"Vyhlídka\" a \"Mezivěž\".\n\n\"Vajoletky\" u Křižan zlezli poprvé sašští horolezci Hans-Joachim Scholze a F.Siegmund.v roce 1893. V letech 1904 - 1907 Krkavčí skály často navštěvovali další němečtí horolezci v čele s Rudolfem Kauschkou, kteří zde vyzkoušeli a popsali řadu lezeckých cest. První českou cestu vylezl Oldřich Kopal až v roce 1953.\n\nSkalní zeď je rozdělena na dvě věže a několik dalších bloků. Skály jsou přístupné po zelené turistické značce a je od nich pěkný výhled do okolí. Krkavčí skály jsou však především oblíbeným horolezeckým terénem. Cesty z náhorní strany jsou kratší a lehčí, cesty z údolí jsou delší a těžší. Lezecké cesty jsou v rozmezí stupňů obtížnosti od II do VIII a dvě náročné cesty obtížnosti IX. Celkem je v oblasti Krkavčích skal popsáno 40 lezeckých cest, z toho 20, včetně těch nejtěžších, na \"Malé věži\".\n\n\n"}
{"id": "179845", "url": "https://cs.wikipedia.org/wiki?curid=179845", "title": "Sulfatace", "text": "Sulfatace\n\nSulfatace je nežádoucí jev vyskytující se u olověného akumulátoru, když je delší dobu – řádově dny – ponechán v nedostatečně nabitém (případně vybitém) stavu. Podstatou tohoto jevu je postupný vznik krystalů síranu olovnatého (PbSO) na elektrodách. Na rozdíl od původního amorfního síranu se vzniklé krystaly zúčastňují přeměn aktivní hmoty elektrod jen ve velmi omezené míře. Následkem toho dojde ke snížení kapacity akumulátoru. Dalším negativním důsledkem sulfatace je nárůst vnitřního odporu (a snížení vodivosti), který má za následek snížení napětí a proudu dodávaného akumulátorem, zvláště při velkých proudových odběrech. V případě, že se lze podívat dovnitř akumulátoru, je možné přítomnou sulfataci poznat – projevuje se přítomností bílých lesklých skvrn na elektrodách. Rychlost vzniku krystalů síranu olovnatého závisí na teplotě a míře vybití akumulátoru – s rostoucí teplotou a vybitím rychlost narůstá. Plně vybitý akumulátor při vyšší teplotě (více než 25 °C) výrazně sulfatuje již během jednoho dne; při nižších teplotách až po více dnech. U akumulátoru, který je vybit jen trochu, výraznější sulfatace nastává asi po třech a více dnech; v chladu po týdnu a více.\n\nPři pokusu o odstranění sulfatace – desulfataci – je třeba vytvořit takové podmínky, při nichž by krystalický síran olovnatý snadněji vstoupil do elektrochemické reakce. Dobrou metodou je nabíjet akumulátor krátkými pulzy značně vysokého napětí, které mohou rozrušit krystaly síranu olovnatého a vrátit je do elektrochemické reakce. Tuto metodu používají pro desulfataci některé \"inteligentní\" nabíječky.\n\nPři desulfataci se nejdříve plně nabitý akumulátor vybíjí do napětí 10,8 V, přičemž se změří jeho výchozí kapacita. Poté se začne nabíjet střídavým proudem usměrněným diodou a současně se k němu paralelně připojí nějaká zátěž (žárovka). To znamená, že se akumulátor bude kladnou půlvlnu nabíjet a zápornou lehce vybíjet. Nabíjecí proud by měl mít hodnotu asi 0,01–0,02 kapacity akumulátoru dělené hodinami (C/h) a poměr vybíjecího proudu k nabíjecímu by měl být mezi 1:5–1:10 ve prospěch nabíjecího. Vlivem tohoto vybíjení se depolarizují krystaly síranu na elektrodách, čímž dochází k jejich snazšímu rozpouštění. Při nabíjení by napětí nemělo přesáhnout 14,7 V. Takto se akumulátor nechá nabíjet 3–7 dní v závislosti na hodnotě nabíjecího proudu.\n\nPoté se vybíjí do napětí 10,8 V a výsledná kapacita se srovná s výchozí (viz výše). Desulfatační proces se opakuje cca 3x. Pokud ani poté nedojde ke zvýšení kapacity, je již akumulátor nenávratně poškozen.\n\n\"Poznámka k realizaci této metody desulfatace.\"\n\nProtože zdroj konstantního střídavého proudu je těžko dostupná věc, je v praxi přístupnější použít zdroj definovaného napětí, a to transformátor převádějící síťové napětí na vhodné napětí nižší velikosti. Nejnižší hodnota výstupního napětí transformátoru při zátěži výše uvedeným nabíjecím proudem plus proudem vybíjecím potřebná pro baterii 12 V je okolo 14,5–16 V v závislosti na typu baterie, použité diodě a míře sulfatace. Mezi zdroj a baterii je většinou nutné připojit srážecí odpor, na kterém zůstane přebytek napětí transformátoru nad napětím na baterii, které je potřeba pro dosažení požadovaného nabíjecího proudu po většinu průběhu nabíjení. Velikost tohoto odporu se určí výpočtem z napětí transformátoru pod zátěží a napětí naměřeného na baterii pro stejnosměrný nabíjecí proud požadované velikosti.\n\n\n"}
{"id": "179863", "url": "https://cs.wikipedia.org/wiki?curid=179863", "title": "Real Madrid Baloncesto", "text": "Real Madrid Baloncesto\n\nReal Madrid Baloncesto (pokud nehrozí záměna se slavnějším fotbalovým klubem téhož jména, používá se obvykle název Real Madrid) je profesionální španělský basketbalový klub hrající španělskou nejvyšší soutěž Liga Endesa. Klub vznikl v roce 1932 jako basketbalový oddíl v rámci sportovního klubu Real Madrid a i přes pozdější osamostatnění nese dodnes jeho jméno.\n\nReal Madrid je historicky nejúspěšnější basketbalový klub ve Španělsku i v celé Evropě. Na svém kontě má 10 vítězství v Poháru Mistrů, 34 vítězství ve španělské basketbalové lize a 27 vítězství ve španělském basketbalovém poháru.\n\nZa Real Madrid hrála řada basketbalistů, kteří se počítají mezi historicky nejlepší v Evropě – například Dražen Petrović, Arvydas Sabonis nebo Rimas Kurtinaitis. Týmu se také díky vynikající pověsti i finančnímu zázemí často daří získat hráče ze severoamerické NBA.\n\n\n\n\n\n"}
{"id": "179866", "url": "https://cs.wikipedia.org/wiki?curid=179866", "title": "Křivatec", "text": "Křivatec\n\nKřivatec (\"Gagea\") je rod jednoděložných rostlin z čeledi liliovité v užším pojetí (\"Liliaceae\").\n\nJedná se o vytrvalé pozemní byliny, s cibulemi. Některé druhy vytvářejí složené cibule s větším množstvím vedlejších cibulek. Jsou to rostliny jednodomé s oboupohlavnými květy. Listy jsou buď jen v přízemní růžici nebo v přízemní růžici i na lodyze, jsou jednoduché, přisedlé, s listovými pochvami. Čepele listů jsou celokrajné, většinou čárkovité až nitkovité, žilnatina je souběžná. Květy jsou oboupohlavné, jsou v květenstvích, ve vrcholových chocholících, někdy až ve zdánlivém okolíku, vzácněji v hroznech. Pod květenstvím bývají 2 lodyžní listy, které jsou někdy interpretovány jako listeny, další listeny jsou na bázi květních stopek. Okvětí se skládá z 6 okvětních lístků ve 2 přeslenech (3+3), které volné, většinou žluté až žlutozelené, jen vzácně jiných barev. Tyčinek je 6. Gyneceum je složeno ze 3 plodolistů, je synkarpní, semeník je svrchní. Plodem je tobolka, semena jsou velmi četná.\n\nJe známo kolem 90 druhů, které jsou rozšířeny v Evropě, Asii a v severní Africe.\n\nV ČR roste asi 7 druhů z rodu křivatec (\"Gagea\"). Nejběžnější je křivatec žlutý (\"Gagea lutea\"), který vyhledává spíše vlhčí stanoviště. Naproti tomu křivatec rolní (\"Gagea villosa\"), který se vyznačuje chlupatými květními stopkami, roste na sušších stanovištích teplejších oblastí a patří k silně ohroženým druhům (C2). Křivatec český (\"Gagea bohemica\") je také rostlina sušších stanovišť teplých oblastí, kvete velmi brzy na jaře, někdy i v zimě, pokud je mírná, patří k silně ohroženým druhům (C2). Křivatec český skalní (\"Gagea bohemica\" subsp. \"saxatilis\") roste jen na střední Moravě, je kriticky ohrožený (C1). V listnatých lesích, nejčastěji v nížinách, roste křivatec nejmenší (\"Gagea minima\"). Křivatec luční (\"Gagea pratensis\") roste na spíše sušších místech teplejších oblastí, stejně jako blízce příbuzný křivatec vstřícnolistý (\"Gagea transversalis\"), který se od křivatce lučního dosti těžko odlišuje. Křivatec nizoučký (\"Gagea pusilla\") roste v ČR pouze dosti vzácně na výslunných stráních jižní Moravy.\n\n\n\n\n \n"}
{"id": "179868", "url": "https://cs.wikipedia.org/wiki?curid=179868", "title": "FC Barcelona (basketbal)", "text": "FC Barcelona (basketbal)\n\nBasketbalový oddíl FC Barcelona vznikl v roce 1926. Po celou dobu své existence až do současnosti hraje nejvyšší španělskou basketbalovou soutěž Liga Endesa. Jeho současný název je odvozen od generálního sponzora a zní FC Barcelona Lassa (dříve FC Barcelona Regal).\n\nJedná se o druhý nejúspěšnější basketbalový klub ve španělské historii (za Realem Madrid). Patří mu celkem 14 titulů mistra ligy a 19 titulů vítěze španělského basketbalového poháru. V roce 2003 se FCB podařilo na pátý pokus (po prohrách v letech 1990, 1991, 1996 a 1997) zvítězit ve finále Euroligy (obdoby fobalové Ligy Mistrů).\n\nZa pozoruhodný je považován výsledek z října 2006, kdy se Barceloně jako prvnímu evropskému klubu v historii podařilo porazit klub z NBA - jednalo se o vítězství 104-99 v exhibičním zápase proti Philadelphia 76ers.\n\n\n\n"}
{"id": "179871", "url": "https://cs.wikipedia.org/wiki?curid=179871", "title": "FCB", "text": "FCB\n\nKombinace písmen F, C a B znamená:\n\n"}
{"id": "179879", "url": "https://cs.wikipedia.org/wiki?curid=179879", "title": "Opuka", "text": "Opuka\n\nOpuka je usazená hornina, prachovitý druh slínovce. Opuka vznikala z nejjemnějších částic usazených na mořském dně. Tvoří ji jílovité a prachovité částice, dále obsahuje vápencové složky a jehlice mořských hub mikroskopických rozměrů (tzv. spongie). Množství těchto jehlic určuje její pevnost a trvanlivost. Kromě nich jsou časté i zbytky dírkonošců. Běžnou minerální příměsí je glaukonit. Má bělavou až pískově žlutošedou barvu.\n\nV Evropě je toto, z dnešního hlediska geologicky nepřesné, označení pro tuto horninu tak rozšířené jak bylo její použití jako lehce opracovatelný stavební kámen – \"opuka\" (česky, slovensky), \"opoka\" (polsky, litavsky), \"gaize\" (franzouzsky), \"Pläner\" (německy).\n\nV románském slohu byla opuka významným stavebním materiálem. Jako stavební materiál byly opuky používány převážně ve stavbách románského slohu. Přítomnost jehlic houbiček zvyšuje kvalitu kamene pro technické účely, zejména jeho pevnost. Protože se opuka snadno opracovává, může sloužit i v kamenosochařství. Při nízkém obsahu křemičitých jehlic a vysokém obsahu vápnité složky se někdy opuka využívala pro výrobu vápna a cementu.\n\nZlatavě zbarvená pražská opuka, těžená v lomech na Bílé Hoře a v Přední Kopanině, si krátce po vylomení uchovává vlhkost a měkkost a umožňuje velmi detailní zpracování řezbářskými nástroji. Byla proto hojně využívána jako sochařský materiál v období gotiky a jsou z ní zhotoveny některé sochy krásného slohu (Sv. Petr ze Slivice, Krumlovská madona, Plzeňská madona)\n\nPodle světlé opuky (a jí příbuzných hornin) jsou někdy pojmenována také některá místa:\n\n\n"}
{"id": "179880", "url": "https://cs.wikipedia.org/wiki?curid=179880", "title": "Srbský dinár", "text": "Srbský dinár\n\nSrbský dinár ( zapsáno latinkou \"srpski dinar\", zapsáno cyrilicí \"cрпски динар\") je zákonným platidlem v Republice Srbsko. Současný srbský dinár vychází z jugoslávského dináru. Srbská provincie Kosovo, která jednostranně vyhlásila nezávislost, však používá jako svou měnu euro.\n\nJeden dinár je tvořen 100 para. ISO 4217 kód dináru je RSD. Název dinár má srbská měna společný s několika měnami států, které byly v minulosti součástí Otomanské říše.\n\nSrbský dinár není volně směnitelnou měnou.\n\nVyobrazené osobnosti na jednotlivých bankovkách:\n\n\n"}
{"id": "179883", "url": "https://cs.wikipedia.org/wiki?curid=179883", "title": "Solární panel", "text": "Solární panel\n\nSolární panel je tvořen solárními (fotovoltaickými) články, které mohou být tvořeny polovodičovými nebo organickými prvky, které mění elektromagnetickou energii světla v energii elektrickou. Přímou přeměnou světla na elektrickou energii se dnes zabývá samostatná specializace. Fotoelektrický efekt vysvětluje vznik volných elektrických nosičů dopadem záření. Celkově se daří za pomoci křemíkových solárních panelů přeměnit v elektrickou energii jen asi 17 % energie dopadajícího záření. Při použití organických solárních panelů vyvinutých v Izraeli by měla být účinnost až 25 %. Teoretická maximální účinnost pro jeden přechod je 34 % (tzv. Shockley-Queisser limit).\n\nSolární články jsou tvořeny polovodičovými plátky tenčími než 1 mm. Na spodní straně je plošná průchozí elektroda. Horní elektroda má plošné uspořádání tvaru dlouhých prstů zasahujících do plochy. Tak může světlo na plochu svítit. Povrch solárního článku je chráněn skleněnou vrstvou sloužící jako antireflexní vrstva. A tak je zabezpečeno, aby co nejvíce světla vniklo do polovodiče. Antireflexní vrstvy se většinou tvoří napařením oxidu titanu. Tím získá článek svůj tmavomodrý vzhled. Jako polovodičový materiál se používá převážně křemík. Jiné polovodičové materiály, např. arsenid gallitý, sulfid kademnatý, tellurid kademnatý, selenidy mědi a india, nebo sulfidy gallia, se zatím zkoušejí. Krycí sklo chrání povrch solárních článků i před vlivy prostředí. Účinnost je 12 až 14 %, při započtení vlivu zeměpisné šířky a celoročních teplot v ČR pak do 10 %. Účinnost klesá při stoupající teplotě asi o 0,4 % na každý stupeň Celsia.\n\nJiným typem solárních článků jsou takzvané „thin film solar cells“, neboli tenkovrstvé solární články, někdy přezdívaných fotovoltaické fólie. Fotovoltaické fólie se dají nanášet na poměrně velké plochy pomocí technologie, která je principiálně shodná s inkoustovou tiskárnou. Fotovoltaické fólie se dají tisknout v širokých a dlouhých pásech na ohebné podklady. Polovodičová vrstva je široká asi jen jeden mikrometr.\n\nTechnologie tzv. \"solárního inkoustu\" vyvíjí od roku 2007 například v australském Victorian Organic Solar Cell Consortium (VICOSC), která se skládá z univerzit Melbourne a Monash a vědecké a průmyslové výzkumné organizace CSIRO. Jedná se o levnou technologii, která ovšem disponuje desetkrát nižší účinností než klasické fotovoltaické panely. Podle slov společnosti by se již brzy měla objevit na komerčním trhu. \n\nVe stádiu výzkumu je technologie výroby sluneční energie za pomoci fotosyntézy, o kterou se pokoušejí izraelští vědci z Telavivské univerzity. Novou technologií by měly být geneticky zkonstruované bílkoviny, které mají využívat fotosyntézu k výrobě elektrické energie. Nové články by měly být levnější než současné křemíkové. 1 m² solárního panelu na křemíkové bázi v současné době vyjde na 200 dolarů, zatímco stejná plocha solárního panelu z geneticky zkonstruované bílkoviny () vyjde na 1 dolar. Větší má být i účinnost, která se má zvýšit z 12-14 % u křemíkových panelů až na 25 %. Nová technologie je umožněna díky poznatkům z genetického inženýrství a nanotechnologií.\n\nV samých počátcích fotovoltaiky, v 70. a 80. letech, byla výroba solárních panelů energeticky nevýhodná – nedokázaly produkovat více energie, než bylo investováno do jejich vytvoření. Tato situace se změnila až v roce 2010. Dalším důležitým mezníkem je rok 2020, kdy by se mělo podařit dosáhnout rovné bilance mezi všemi solárními panely na světě – jak mezi starými energeticky ztrátovými, tak mezi těmi, které využívají nejnovějších technologií. Vysloužilé solární panely je pak možno recyklovat – největší podíl na jejich hmotnosti má sklo a hliníkový rám. Součástí panelů jsou však i další materiály, které lze opětovně využít, jako například hliník, měď, sklo, plasty, křemík a vzácné kovy.\n\n"}
{"id": "179887", "url": "https://cs.wikipedia.org/wiki?curid=179887", "title": "Joventut Badalona", "text": "Joventut Badalona\n\nJoventut Badalona (podle jména současného sponzora DKV Joventut, často také prostě Joventut) je španělský profesionální basketbalový klub hrající nejvyšší španělskou basketbalovou soutěž ACB.\n\nV České republice je v poslední době tento klub více sledován, protože v jeho kádru nastupoval český reprezentant David Jelínek.\n\nKlub byl založen v roce 1930 pod názvem \"Penya Spirit of Badalona\", později vystupoval také pod názvem \"Centre Esportiu Badaloni\". Původně se jednalo o klub zaměřený kromě basketbalu i na další sporty - například cyklistiku nebo stolní tenis. V roce 1939 klub přijal svůj dnešní název \"Joventut Badalona\" a basketbal byl ustaven jako hlavní náplň činnosti klubu. Joventut se účastní pravidelně od jejího založení nejvyšší španělské basketbalové ligy a je jedním z mála klubů, který absolvoval všechny její ročníky (nikdy nesestoupil).\n\nJoventut Badalona je historicky třetím nejúspěšnějším basketbalovým klubem ve Španělsku (za Realem Madrid a basketbalovým oddílem FC Barcelona).\n\n"}
{"id": "179902", "url": "https://cs.wikipedia.org/wiki?curid=179902", "title": "Baloncesto Málaga", "text": "Baloncesto Málaga\n\nBaloncesto Málaga (podle jména současného sponzora také Unicaja Málaga) je španělský (andaluský) basketbalový klub hrající nejvyšší španělskou basketbalovou soutěž ACB. Založen byl v roce 1977.\n\nJedná se o úřadujícího mistra španělské ligy – v sezóně 2005-06 získal klub svůj první ligový titul a stal se teprve šestým klubem v historii, kterému se to podařilo.\n\nVýsledky klubu jsou v aktuální sezóně (2006-07) hodně sledovány, protože za něj hraje po svém odchodu z NBA český reprezentant Jiří Welsch.\n\n\n\n"}
{"id": "179917", "url": "https://cs.wikipedia.org/wiki?curid=179917", "title": "Motolice", "text": "Motolice\n\nMotolice (Trematoda Rudolphi, 1808) jsou třída bezobratlých živočichů, kteří spadají do kmene ploštěnců (\"Platyhelminthes\"). Třída Trematoda (motolice) zahrnuje velkou skupinu helmintů, kteří se vyznačují nepřímým vývojem zahrnujícím 1-3 mezihostitele. Jedná se především o endoparazity obratlovců, jen malé množství druhů žije ektoparaziticky. Bylo popsáno více než 8000 druhů, přičemž řada z nich má velký medicínský či veterinární význam. Původně se třída Trematoda dělila do dvou podtříd Monogenea (jednorodí) a Digenea (dvourodí). V poslední době však převládl názor, že Monogenea (parazité ryb, paryb, obojživelníků a plazů) se natolik odlišují, že byla vytvořena nová třída Monogenea. (tento článek se tudíž netýká Monogenea).\n\n(jsou uvedeny pouze medicínsky a veterinárně významné čeledě)\n\nTvar většiny motolic je dorso-ventrálně zploštělý, podélně oválný až lístkovitý. Některé druhy mají tělo hruškovité nebo válcovité (Schistosomatidae). Velikost dospělých motolic je variabilní a pohybuje se od několika milimetrů až do několika centimetrů (\"Fasciola gigantica\" měří až 10 cm). Typickými orgány motolic jsou přísavky na ventrální straně těla. Ústní (rostrální) přísavka slouží jednak k přichycení a jednak obsahuje ústní otvor motolice. Břišní (ventrální) přísavka (také zvaná acetabulum) slouží jen k přichycení a některým čeledím může chybět. U břišní přísavky většinou ústí vývody pohlavních orgánů.\n\nPovrch těla tvoří metabolicky aktivní tegument, pod kterým je uložené syntitium zasahující do tělového parenchymu. Tegument je tvořen trny, někdy hladký. Na tegument navazuje kožně-svalový vak, který je složen z několika vrstev.\n\nNervovou soustavu tvoří párové cerebrální ganglium, ze kterého vybíhají krátké provazce k přednímu konci a 3 páry dlouhých kaudálních nervových provazců.\n\nTrávicí soustava je jednoduchá, chybí anus. Motolice přijímají potravu nasáváním svalnatým hltanem uloženým na dně ústní přísavky, který pokračuje do párového, různě větveného střeva. Po strávení se potrava ve střevě resorbuje. Nestrávené zbytky se regurgitují zpět přes hltan.\n\nVylučovací soustava je protonefridiálního typu, tvořená plaménkovými buňkami, na které pomocí kanálků navazuje močový měchýř a ústí ven exkrečním otvorem.\n\nDýchají za nepřístupu kyslíku a odpadními produkty jsou karboxylové kyseliny (kapronová, valerová).\n\nVětšina motolic jsou hermafrodité, s výjimkou zástupců čeledi Schistosomatidae. Přestože jsou motolice oboupohlavní, proces oplození probíhá častěji mezi dvěma jedinci. Samooplození je méně časté z důvodu nižší genetické diverzity. Samčí pohlavní orgány tvoří párová varlata ústící semennými kanálky do vývodů u břišní přísavky. Samičí pohlavní ústrojí je zastoupeno párovými vaječníky, vejcovody a dělohou.\n\nVývojový cyklus motolic je velmi složitý a zahrnuje jednoho až tři mezihostitele. Vývoj motolice se obecně dělí na tři základní fáze:\n\nEmbryogonie začíná, když oplozené vajíčko se dostává do vnějšího prostředí a uvnitř se začne tvořit obrvená larva zvaná miracidium (u některých druhů jsou už larvy vyvinuté). Jakmile miracidium dozraje, opouští vajíčko přes otvor zvaný operculum, plave ve vodě a hledá aktivně vhodného mezihostitele, kterým je vždy vodní plž. V něm prodělává další vývoj (partenogeneze). V plži z jednoho miracidia se přes řadu stádií (sporocysta, mateřská redie, dceřiná redie) vytvoří až několik set cerkarií, které plže samy opouštějí. Další část vývoje od cerkarie se liší mezi jednotlivými čeleděmi. Cerkarie může sama pronikat přímo do definitivního hostitele (např. u schistosom); nebo se opouzdří na vegetaci (metacerkarie) a čekají až je pozře definitivní hostitel (např. motolice jaterní); nebo cerkarie pronikají do dalšího mezihostitele (vodní korýš, ryba), kde se opouzdří a definitivní hostitel se nakazí pozřením infikovaného mezihostitele (např. \"Paragonimus\" spp., \"Opistorchis\" spp.); nebo pronikají do druhého mezihostitele (mění se v mezocerkarie) a až v třetím mezihostiteli se vytvářejí metacerkarie.\n\nFáze maritogeneze začíná v okamžiku pozření metacerkárií definitivním hostitelem, kdy se v žaludku uvolní z cysty mladá motolička, která poté migruje organismem až do svého cílového místa. U schistosom začíná maritogeneze, když furkocerkárie pronikne do kůže zvířete či člověka.\n\nvajíčko → miracidium → sporocysta → mateřská redie → dceřiná redie →cerkarie → metacerkarie → dospělec\n\nnebo také\nvajíčko → miracidium → mateřská sporocysta → dceřiná sporocysta → cerkarie → dospělec\n\n\n\n"}
{"id": "179918", "url": "https://cs.wikipedia.org/wiki?curid=179918", "title": "Václav Karel Řehořovský", "text": "Václav Karel Řehořovský\n\nVáclav Karel Řehořovský (1. listopadu 1849 Beroun – 12. prosince 1911 Praha-Vinohrady) byl český matematik.\n\nVáclav Karel Řehořovský absolvoval reálku v Plzni a poté studoval v letech 1867–72 na technice v Praze. V následujících letech působil v inženýrské praxi, ale pak se vrátil zpět na akademickou půdu. V roce 1875 se stal asistentem matematiky na české technice v Praze u Eduarda Weyra a toto místo zastával do roku 1881. V této době navštěvoval přednášky na univerzitě a v roce 1878 vykonal zkoušky učitelské způsobilosti z matematiky a deskriptivní geometrie pro reálky. Ve školním roce 1878–79 vykonal zkušební rok na české reálce v Praze 2. V roce 1892 se oženil s Annou Boženou Ropkovou s Českého Brodu a do roku 1900 učil na pražské průmyslové škole. V roce 1900 se stal profesorem obecné mechaniky a hydromechaniky na nově zřízené české technice v Brně. Na tomto místě působil až do své smrti. Již v roce 1901–02 byl rektorem této školy, v letech 1909–1910 byl děkanem jejího odboru strojního a elektrotechnického inženýrství.\n\nV roce 1907 byl jmenován členem zemské školské rady pro markrabství moravské a v roce 1908 ho císař jmenoval dvorním radou. V letech 1901–03 a po roce 1906 byl předsedou matematicko-přírodovědné třídy českého vědeckého odboru při zemském muzeu v Brně.\n\nOd roku 1880 pracoval ve výboru Jednoty českých matematiků a fyziků, která ho později jmenovala čestným členem. V letech 1889–1900 zastával úřad vládního komisaře pro pokračovací průmyslové školy. V letech 1889–92 byl členem městského zastupitelstva v Praze.\n\n\nZ pověření ministerstva kultury a vyučování přeložil do češtiny Močnikovy učebnice matematiky pro obecné školy a později i další rakouské učebnice pro tento typ škol.\n\n\n\n"}
{"id": "179921", "url": "https://cs.wikipedia.org/wiki?curid=179921", "title": "Saski Baskonia", "text": "Saski Baskonia\n\nSaski Baskonia (podle jména hlavního sponzora také TAU Baskonia, TAU Vitoria, TAU Cerámica nebo Laboral Kutxa) je španělský profesionální basketbalový klub působící v baskickém městě Vitoria-Gasteiz, který hraje nejvyšší španělskou basketbalovou soutěž ACB.\n\nKlub Saski Baskonia byl založen v roce 1959 jako basketbalový oddíl při CD Baskonia. Od roku 1971 hraje nejvyšší španělskou ligu, ve které se po spíše slabších začátcích v průběhu devadesátých let postupně vypracoval mezi špičkové týmy hrající o titul. Z celkem sedmi účastí ve finále ligy dokázal klub vytěžit tři tituly – v roce 2002, 2008 a 2010. Kromě toho má za sebou pětinásobnou účast v závěrečné fázi Euroligy, v roce 2005 se dokonce v této prestižní soutěži dostal až do finále.\n\n\n\n\n\n\n"}
{"id": "179935", "url": "https://cs.wikipedia.org/wiki?curid=179935", "title": "Oradour-sur-Glane", "text": "Oradour-sur-Glane\n\nOradour-sur-Glane je francouzská vesnice ležící v regionu Limousin, v departementu Haute-Vienne. Vesnice byla zničena 10. června roku 1944, když bylo 642 jejích obyvatel zavražděno německými Waffen-SS při Masakru v Oradour-sur-Glane. Události dnes připomíná památník v obci.\n\nRoku 2007 zde žilo 2205 obyvatel.\n\nSousední obce: Cieux, Peyrilhac, Veyrac, Saint-Victurnien, Saint-Brice-sur-Vienne a Javerdat.\n\"Počet obyvatel\"\n"}
{"id": "179936", "url": "https://cs.wikipedia.org/wiki?curid=179936", "title": "Krymský trolejbus", "text": "Krymský trolejbus\n\nTrolejbusová síť mezi krymskými městy Simferopol, Alušta a Jalta (zkráceně Krymský trolejbus, , ) představuje nejdelší síť svého druhu v Evropě. Jedná se o systém, jehož hlavní tratí je meziměstský, 86 km dlouhý úsek.\n\nKrymské trolejbusy jezdí po vnitroměstských a meziměstských linkách; obsluhují tři větší města, kterými jsou Simferopol, Alušta a Jalta. Dále je zajištěna doprava i do některých menších obcí, mezi které patří například Partenit, Artěk, Gurzuf, Nikita a Massandra.\n\nCelou meziměstskou trať projede trolejbus za 2,5 hodiny, jízda ze Simferopolu do Alušty trvá o hodinu méně. Zatímco první část tratě překonává v Angarském průsmyku (752 m) Krymské hory, v části vedoucí podél Černého moře se jedná o úsek vedený spíše po rovině mezi přímořskými letovisky.\n\nV 50. letech 20. století již v Simferopolu zcela nevyhovovala místní tramvajová síť. Jako řešení nakonec bylo vybráno vybudování trolejbusového systému. 7. října 1959 byly zprovozněny první tratě (včetně jedné vozovny). Šlo o úseky železniční nádraží – \"Moskovskaja\" – \"Kujbyševa\" – \"Marino\" a železniční nádraží – \"Sovetskaja\" – \"Kujbyševa\". Městská síť se již brzy začala rozšiřovat. Další tratě byly uvedeny do provozu v roce 1962 (\"Sovetskaja\" – \"Centralnyj Rynok\" – \"Novoromanovka\"), 1963 (\"Moskovskaja\" – \"Krasnaja Gorka\" – \"Arabatskaja\"), 1964 (\"Kujbyševa\" – \"prospekt Pobedy\" – \"Svoboda\"), 1965 (\"Arabatskaja\" – \"prospekt Pobedy\"), 1966 (příměstská trať železniční nádraží – letiště), 1968 (\"prospekt Pobedy\" – \"Krasnaja Gorka\") a 1969 (odbočka z novoromanovské tratě k letišti \"Zavodskoje\"). Tím byla simferopolská městská síť na dlouhou dobu dokončena. Bývalá tramvajová vozovna (tramvajový provoz byl ve městě zrušen v roce 1970) byla na konci 60. let přestavěna na ústřední trolejbusové dílny.\n\nDalší změny v trolejbusové síti nastaly až v 80. letech. Roku 1981 byla postavena dlouhá trať \"Centralnyj Rynok\" – \"7. městská nemocnice\". V roce 1983 bylo zprovozněno prodloužení z konečné \"Svoboda\" k nové trolejbusové vozovně, která byla také uvedena do provozu. Poslední postavenou tratí je zřejmě v roce 2001 zprovozněná odbočka (z tratě k městské nemocnici) na konečnou \"Rinok Balaklavskij\".\n\nMeziměstská trať mezi Simferopolem a Aluštou byla uvedena do provozu 6. listopadu 1959, tedy měsíc po zprovoznění prvních městských tratí v Simferopolu. V úseku simferopolské železniční nádraží – \"Marino\" (kde končí městská linka) je trolejové vedení zdvojeno, protože trolejbusy mířící do trolejbusového nádraží v Aluště jedou „expresně“, v Simferopolu totiž zastavují pouze na významných zastávkách.\n\nÚsek mezi trolejbusovými nádražími v Aluště a Jaltě byl zprovozněn 25. července 1961. Ale již několik měsíců předtím, 28. dubna téhož roku, byl v Jaltě zahájen městský provoz mezi trolejbusovým nádražím a konečnou \"Krasnoarmejskaja\".\n\nDalší změny v meziměstské síti nastaly až v roce 1992, kdy byla zprovozněna odbočka z meziměstské tratě do obce Krasnokamenka, kam zajíždí linka z Jalty.\n\nV roce 1993 byla uvedena do provozu také první (a prozatím poslední) městská trať v Aluště. Odbočuje z meziměstské tratě a vede na konečnou \"Rabočij Ugolok\".\n\nProvoz na meziměstské trati i na městských linkách v Simferopolu je zajišťován společností s názvem \"Krymtrollejbus\". Zázemí pak tvoří celkem čtyři vozovny ( ) – dvě z nich jsou v Simferopolu a po jedné v Aluště a Jaltě. Dva a půl tisíce zaměstnanců se podílí na přepravě asi 100 miliónů cestujících ročně.\n\nPlné jízdné na celou trasu činí 12 hřiven (cca 1 EUR, 2010). Okolo roku 2000 dostaly krymské trolejbusy konkurenci v podobě rychlejších, avšak výrazně dražších maršrutek, jejichž plné jízdné je zhruba dvojnásobné.\n\nV září 2007 bylo v provozu 12 městských linek v Simferopolu, 3 linky v Aluště, 3 v Jaltě a 5 meziměstských linek.\n\nZpočátku byly nasazeny trolejbusy domácí sovětské výroby typu MTB-82D (10 kusů) a československé Škoda 8Tr v celkovém počtu 88 vozů. Krátkou epizodou je dvouleté působení sedmi trolejbusů ZiU-5, které byly v roce 1963 vyměněny za vozy Škoda do Dněpropetrovsku. V roce 1962 se uskutečnila první dodávka trolejbusů Škoda 9Tr, kterých bylo do roku 1981 dodáno celkem 580 kusů, z nichž část je dosud v provozu. Mezi lety 1980 a 1990 byly dodávány vozy typu Škoda 14Tr (celkem 162 vozidel) a v roce 1990 také šest kloubových trolejbusů Škoda 15Tr. Poté byla obnova vozového parku kvůli ekonomickým a politickým změnám ukončena, neboť dopravce již neměl finanční prostředky na nákup československých trolejbusů. V průběhu následujících 20 let se v provozu Krymského trolejbusu objevily jednotlivé kusy různých typů především ukrajinských vozů. Jednalo se o vozy JuMZ-T1, JuMZ-T2.09, ZiU-620501, Kiev-12.03, Kiev-12.04 a AKSM-321. Teprve v roce 2010 podepsal dopravce smlouvu na dodání 31 nízkopodlažních trolejbusů Bogdan T701.10 (se stejnosměrnou elektrickou výzbrojí TV Progress; první dodán již 21. října 2010) pro městský provoz a 30 vozů Bogdan T701.15, které jsou určeny především pro meziměstské linky, kvůli čemuž mají výkonnější asynchronní motory a střídavou výzbroj TV Europulse. Další trolejbusy Bogdan byly dodány na konci roku 2011. Jednalo se o 21 standardních městských vozů T701.10, 19 městských jedenáctimetrových vozů T601.11, dva příměstské patnáctimetrové vozy T801.10 a 14 standardních meziměstských vozů T701.15.\n\nVelká část starších trolejbusů, které byly určeny k provozu na dlouhé meziměstské lince, byla upravena pro dálkový provoz na této trati. Vozy určené pro městský a meziměstský provoz totiž nejsou zaměňovány.\n\nV roce 1999 disponovaly všechny vozovny dohromady více než 400 vozidly, prakticky výhradně se jednalo o československé typy Škoda 9Tr a Škoda 14Tr. Na konci roku 2010 tvořilo vozový park 308 trolejbusů, z čehož největší počet 170 kusů stále tvořily vozy 9Tr (nejstarší z nich, evidenční číslo 5359, byl vyroben v roce 1971 a v roce 2010 byl zapsán do Guinnessovy knihy rekordů jako nejstarší trolejbus v provozu s cestujícími na světě). Dále byly zastoupeny typy 14Tr (107 ks), 15Tr (6 ks), JuMZ-T1 (6 ks), AKSM-321 (5 ks), JuMZ-T2.09 (4 ks), Bogdan T701.10 (4 ks), Kiev-12.03 (3 ks), ZiU-620501 (2 ks) a Kiev-12.04 (1 ks). K 1. červnu 2011 čítal vozový park 224 trolejbusů, z nichž 151 bylo značky Škoda.\n\n"}
{"id": "179947", "url": "https://cs.wikipedia.org/wiki?curid=179947", "title": "Kočičí hlavy", "text": "Kočičí hlavy\n\nKočičí hlavy je lidový termín pro druh kamenné dlažby. Dnes je to označení nejasného původu i nejasného významu. Teoreticky se může pojem kočičí hlavy použít pro jakoukoliv dlažbu tvořenou přírodními dlažebními kameny, ať už neopracovanými (říční valouny nebo přírodní či lomové balvany) nebo opracovanými (křemenné kvádry). Výjimku tvoří moderní žulové dlažební kostky, ty se mezi kočičí hlavy nepočítají, avšak jsou tak někdy nesprávně označovány.\n\nPro kočičí hlavy, ať už jde o valouny, balvany nebo opotřebované křemenné kvádry, je typická nerovnoměrnost dlažby (oproti pravidelnosti žulových kostek). Křemenné kvádry se totiž časem pod koly povozů na hranách odlamovaly a opotřebovávaly a vytvářely tak specifické útvary – lze tedy říct, že se z nich \"kočičí hlavy\" teprve časem staly. Tento jev lze pozorovat zejména v Praze a v některých dalších historických městech se zachovalou původní dlažbou. Často tak nelze rozeznat, zda je povrch vydlážděn valouny nebo zda jde o opotřebované křemenné kvádry.\n\nSpecifický druh dlažby, která byla vyráběna z křemence ve tvaru kvádrů. Nejčastěji má barvu do žluto-hněda až červena a používala se pro dláždění silnic a cest, převážně ve městech. Její název je odvozen od tvaru, který dlažba vlivem používání získala – připomínal hlavu kočky. Chůze po dlažbě z křemence nebyla snadná, jelikož povrch často klouzal.\n\nDlažební kostky vyráběné z křehkého křemence byly typické tím, že vlivem poškození se na nich projevoval lasturnatý lom, který se nejvíce vyskytoval na jeho hranách. Těžké okované povozy používané v minulosti často vlivem nerovné dlažby nadskakovaly a při dopadu odlamovaly části dlažby, čímž měnily původní téměř kvádrový tvar. Odlámání okrajů vytvořilo ve středu vyvýšenou část a na okrajích propadliny, které připomínaly morfologii hlavy. Nově vzniklá tělesa začínala připomínat kočičí hlavy, jimž se podobaly jak velikostí, tak i výčnělky na svém vrchu.\n\nPrvotní zádlažba byla pokládána v téměř půlkruhovém rastru – necelé půlkruhy kolmé na průběh silnice na sebe navazovaly a navzájem se překrývaly. Později se vzorec změnil na rovnoběžný, který byl následně převzat i žulovou dlažbou.\n\nV moderní době byly kočičí hlavy na většině míst nahrazeny praktičtější žulou, která je pevnější a vzhledem k drsnějšímu povrchu (i po ohlazení) má menší klouzavost (vyšší tření), když je mokrá. S původní dlažbou kočičích hlav je možné se ojediněle setkat v historických jádrech měst, případně v uličkách na periferii či s malým provozem, kde během času nevznikla nutnost výměny povrchu silnice. Většinou však byla nahrazena žulovými kvádry, nebo živičným/asfaltovým litým povrchem. Pokud by byla někde položena moderní dlažba z křemence, jen velmi složitě by vznikala podoba do kočičích hlav, jelikož moderní dopravní prostředky jsou již vybaveny pneumatikami, které by neničily dlažbu odlamováním, a tedy by nedocházelo ke vzniku specifických tvarů.\n\nPřed vyráběním křemenných kvádrů se pro dláždění používaly řiční valouny nebo různé balvany (lomové či přírodní). Takto nepravidelně vydlážděný povrch se nazývá \"divoká dlažba\" a často byl později překryt dalšími vrstvami – např. říčním pískem, na který se pak položily novější dlažební kameny nebo kostky.\n"}
{"id": "179951", "url": "https://cs.wikipedia.org/wiki?curid=179951", "title": "Vladimír Handl", "text": "Vladimír Handl\n\nJUDr. Vladimír Handl, CSc. (* 1957) je odborníkem na mezinárodní vztahy se zaměřením na česko-německé vztahy a zahraniční politiku Německa. V současné době je výzkumným pracovníkem Ústavu mezinárodních vztahů, vyučuje na Institutu mezinárodních studií Fakulty sociálních věd Univerzity Karlovy a na New York University in Prague.\n\n\nVladimír Handl studoval v letech 1977–1982 na Moskevském státním institutu mezinárodních vztahů a v letech 1986–1990 na Moskevském státním institutu mezinárodních vztahů, kde získal titul kandidát věd.\n\nHandl byl od roku 1988 registrován 1. správou SNB ve svazcích komunistické Státní bezpečnosti jako tzv. ideospolupracovník pod krycím jménem \"Ladys\".\nJeho otec Bohuslav Handl (*1925) byl vedoucím oddělení ÚV KSČ, obchodním atašé na velvyslanectví ČSSR v Číně, velvyslancem ČSSR ve Vietnamu a Afghánistánu.\n\n\n"}
{"id": "179952", "url": "https://cs.wikipedia.org/wiki?curid=179952", "title": "Josef Plachý", "text": "Josef Plachý\n\nJosef Plachý (* 1. dubna 1971) je současný český stolní tenista hrající francouzskou ligu za tým Caen TTT. Dlouhodobě se pohybuje v první stovce mezinárodního žebříčku ITTF (aktuálně v únoru 2007 na 81. místě). Josef Plachý je členem české reprezentace.Je účastníkem dvou olympijských her v Atlantě (1996) a v Sydney (2000).\n"}
{"id": "179959", "url": "https://cs.wikipedia.org/wiki?curid=179959", "title": "Marek Klásek", "text": "Marek Klásek\n\nMarek Klásek (* 26. ledna 1975) je současný český stolní tenista. Aktuálně v únoru 2007 je na 97. místě mezinárodního žebříčku ITTF,nejlépe na 83.místě, dlouhodobě se pohybuje v první stovce tohoto žebříčku. Marek Klásek je členem české reprezentace. Jeho největším individuálním úspěchem je vítězství na mezinárodním turnaji Pro Tour v Chile v roce 2004, největším reprezentačním úspěchem dvě bronzové medaile z Mistrovství Evropy družstev z let 2003 a 2005, 5.místo na MS družstev 2006. Dvakrát nejlepší hráč Play Off České extraligy. Několikanásobný Mistr České republiky (jednotlivci 1x, družstva 2x, čtyřhra 2x.) \n"}
{"id": "179962", "url": "https://cs.wikipedia.org/wiki?curid=179962", "title": "Martin Olejník", "text": "Martin Olejník\n\nMartin Olejník (* 8. srpna 1972) je současný český stolní tenista hrající za tým TSG Seckenheim. Aktuálně v únoru 2007 je na 104. místě mezinárodního žebříčku ITTF. Martin Olejník je členem české reprezentace. Jeho největším úspěchem je 5. místo z Mistrovství světa družstev v roce 2006 a 3. místo z Mistrovství Evropy družstev v roce 2005.\n"}
{"id": "179963", "url": "https://cs.wikipedia.org/wiki?curid=179963", "title": "Johann Karl Ehrenfried Kegel", "text": "Johann Karl Ehrenfried Kegel\n\nJohann Karl Ehrenfried Kegel (3. října 1784, Friesdorf, Německo - 25. června 1863, Oděsa) byl německý agronom v ruských službách. V letech 1841 až 1847 cestoval na Kamčatku.\n\nStudoval na Hohe Domschule v Halberstadtu a pak na Handelshochschule v Kodani. Byl inspirován strýcem své manželky, Melchiorem Adamem von Merzem, který působil jako lékař a stal se i ruským poslancem, aby se vydal na cestu do Ruska v zimě 1826/27.\n\nV roce 1841 ho ruské ministerstvo pověřilo bádat na Kamčatce a hledat nové zemědělské a těžařské možnosti. Poté, co prošel Sibiří, se plavil přes Ochotské moře a nakonec se dostal jako na Kamčatku. Usadil se v Petropavlovsku, odkud uskutečnil několik výprav do různých částí Kamčatky. Ve svých záznamech se zmiňoval o flóře, fauně, geologii půdy a také o životních podmínkách domorodých obyvatel Kamčatky. Navrhl doporučení pro zlepšení životních podmínek zdejších obyvatel a zabránění jejich vykořisťování byrokracií. Zkorumpovaní úředníci proto také často stáli v cestě jeho úsilí a bránili mu ve výzkumech. V roce 1847 jen o vlásek unikl smrti, načež se vrátil do Petrohradu.\n\nJeho záznamy se považují za nejpřesnější popis Kamčatky své doby, avšak nemohly být publikovány až do jeho smrti, protože by ho mohly ohrozit.\n"}
{"id": "179965", "url": "https://cs.wikipedia.org/wiki?curid=179965", "title": "UK media", "text": "UK media\n\nUK media je studentská organizace a občanské sdružení studentů Univerzity Karlovy v Praze. Zaměřuje se zejména na mediální aktivity, v současnosti vydává dva tištěné časopisy, provozuje tři weby a celouniverzitní portál UKáčko.cz. Mediální skupina má asi 40 stálých členů a řadu externích spolupracovníků.\n\nUK media vydává časopis Sociál pro Fakultu sociálních věd UK (vychází od května 2004) a časopis FFakt pro Filozofickou fakultu UK (od března 2007)., UK media se též významně podílela na vzniku a rozvoji časopisu Fakulty humanitních studií Humr, který vydávala od října do prosince 2006 a který nyní působí samostatně.\n\nOd dubna 2008 provozuje portál UKáčko.cz, denně aktualizovaný web o dění na Univerzitě Karlově i studentském životě. V rámci portálu se také rozvíjí televizní sekce UKáčko.tv.\n\nUK media vzniklo v březnu 2007 transformací Občanského sdružení Sociál (IČ: 26679728), které bylo ustaveno 18. října 2004 za účelem vydávání stejnojmenného časopisu na Fakultě sociálních věd Univerzity Karlovy. Od léta 2006 byla pro činnost celého sdružení užívána značka UK media.\n\nUK media je řízeno Výborem složeným ze tří až sedmi členů. Jeho předsedou je od července 2011 Tomáš Jungwirth, pozici místopředsedkyně zaujímá Václava Burdová.\nVýbor rozhoduje o dlouhodobém směřování sdružení, zajišťuje inzerci, financování a mediální partnerství. Všechna tři média mají vlastní redakci a nezávislou vnitřní strukturu, avšak spolu úzce spolupracují.\n\nSdružení UK media je mediálním partnerem řady významných akcí, například Majálesu (největší studentské akce v Česku), festivalů Fringe Prague, Pavlač, Okultění, fakultních plesů apod. UK media se také účastní každoroční konference Akademického centra studentských aktivit při VUT v Brně a aktivně spolupracovalo s dnes již zaniklým Rádiem Akropolis, v jehož pořadech zástupci UK media pravidelně vystupovali.\n\nV květnu 2007 založilo sdružení stránky Kampus UK, kde jsou uveřejňovány články týkající se dalšího rozvoje Univerzity Karlovy.\n\nUK media také v prosinci 2010 vydalo knihu Pravé české míchačky. Autorem textu je Lexa Guha, někdejší vedoucí kulturní rubriky časopisu FFakt, vizuální podobu včetně ilustrací zajistil Jan Václav, někdejší výtvarný ředitel UK media. Za vydání zodpovídal Martin Benda.\nSdružení UK media iniciovalo a spoluzaložilo Studentskou unii Univerzity Karlovy, jíž je členem.\n\n"}
{"id": "179966", "url": "https://cs.wikipedia.org/wiki?curid=179966", "title": "William Petty", "text": "William Petty\n\nSir William Petty (27. května 1623, Romsey, Anglie – 16. prosince 1687, Londýn) byl anglický ekonom, statistik a lékař, spoluzakladatel klasické politické ekonomie a zakladatel pracovní teorie hodnoty.\n\nTvrdil, že hodnotu výrobku určuje práce, vynaložená na jeho výrobu. Základem mzdy je podle něj existenční minimum pracovníka. Nadhodnota (za kterou považoval i rentu nebo úrok) je podle něj přímo úměrná výšce mzdy.\n"}
{"id": "179968", "url": "https://cs.wikipedia.org/wiki?curid=179968", "title": "Tomáš Pavelka", "text": "Tomáš Pavelka\n\nTomáš Pavelka (* 10. února 1980) je současný český stolní tenista hrající za tým TTC Zugbrücke Grenzau. Aktuálně v únoru 2007 je na 105. místě mezinárodního žebříčku ITTF, nejlépe v dosavadní kariéře byl umístěn na 88. místě v červnu 2005. Tomáš Pavelka je členem české reprezentace. Jeho největším individuálním úspěchem je titul mistra ČR z roku 2004.\n\n"}
{"id": "179972", "url": "https://cs.wikipedia.org/wiki?curid=179972", "title": "Zdeněk Tůma", "text": "Zdeněk Tůma\n\nZdeněk Tůma (* 19. října 1960 České Budějovice) je český ekonom, v letech 2000–2010 guvernér České národní banky, v letech 2011–2012 byl předsedou finančního výboru Zastupitelstva hlavního města Prahy (FV ZHMP).\n\nVystudoval Obchodní akademii v Českých Budějovicích a Vysokou školu ekonomickou v Praze, kde také po studiích začal přednášet makroekonomii. V roce 1986 nastoupil do Prognostického ústavu ČSAV. Poté přešel na Institut ekonomických studií Fakulty sociálních věd UK, kde se stal vedoucím katedry makroekonomie. Je členem vědecké rady ČVUT.\nV letech 1993–1995 působil jako poradce ministra průmyslu a obchodu.\nV roce 1995 se stal hlavním ekonomem společnosti Patria Finance, načež v letech 1998–1999 působil jako výkonný ředitel Evropské banky pro obnovu a rozvoj, kde zastupoval Českou, Slovenskou, Maďarskou a Chorvatskou republiku.\n13. února 1999 jej prezident republiky jmenoval viceguvernérem České národní banky a poté 1. prosince 2000 jejím guvernérem. V této funkci byl na další šestileté funkční období opětovně potvrzen 11. února 2005 a vykonával ji až do 18. června 2010, kdy podal do rukou prezidenta Klause demisi.\nSoučasně působil v letech 1999–2001 jako prezident České společnosti ekonomické a v letech 2000–2010 jako guvernér za Českou republiku v Mezinárodním měnovém fondu. Od roku 2004 byl navíc členem Generální rady v Evropském systému centrálních bank.\n\nRoku 1996 se mu narodil syn Tomáš, roku 2001 syn Dan a dcera Alžběta.\n\nNa podzim 2009 se o něm spekulovalo jako o možném kandidátovi na eurokomisaře.\n\nDne 15. 4. 2010 oznámil, že se k 30. 6. 2010 vzdává svého mandátu guvernéra ČNB, který mu měl vypršet 12. 2. 2011. Svoji rezignaci odůvodnil snahou o zkrácení období nejistoty spojené s obměnou bankovní rady. Následně vyvrátil spekulace, že by měl od roku 2011 vést nově vznikající Evropský výbor pro systémová rizika. Dne 18. června 2010 podal do rukou prezidenta Klause demisi. Na jeho místo byl jmenován Miroslav Singer. Poté začal opět přednášet na Fakultě sociálních věd UK.\n\nZdeněk Tůma byl kandidátem TOP 09 na post primátora hl. m. Prahy v komunálních volbách na podzim 2010. Od roku 2011 působí Zdeněk Tůma ve společnosti KPMG Česká republika jako Partner odpovědný za služby pro finanční sektor.\n\nZdeněk Tůma je členem správní rady Nadace CERGE-EI, podporující ekonomické vzdělávání a výzkum, členem správní rady společnosti Czech Republic for Finance, o.p.s., která sdružuje přední ekonomické odborníky a specialisty na kapitálový trh a členem dozorčí rady Výboru dobré vůle – Nadace Olgy Havlové.\n\n"}
{"id": "179979", "url": "https://cs.wikipedia.org/wiki?curid=179979", "title": "Abdullahi Yusuf Ahmed", "text": "Abdullahi Yusuf Ahmed\n\nAbdullahi Yusuf Ahmed (Somálsky: \"Cabdullaahi Yuusuf Axmed\", Arabsky: عبد الله يوسف أحمد;., 15. prosince 1934, Gaalkayo, region Mudug, Somálsko – 23. března 2012, Dubaj, SAE) byl somálský politik a bývalý prezident země (2004–2008), zakladatel Somálské demokratické fronty spásy, odehrál klíčovou roli při vytvoření státu Puntland a stal se zároveň jeho prvním prezidentem. V roce 2004 pomohl založit Přechodnou federální vládu (TFG), kterou vedl jako prezident Somálska v letech 2004–2008.\n\nNarodil se ve městě Gaalkayo v regionu Mudug, které se nachází v centrální části Somálska. Vstoupil do somálské armády, studoval právo na somálské univerzitě a později odjel do bývalého Sovětského svazu a Itálie. Z důvodu odmítnutí zúčastnit se převratu vedeného Muhammadem Siadem Barrem byl v letech 1969 až 1975 vězněn. V letech 1977 až 1978 vedl jižní frontu v somálsko-etiopské válce. V roce 1978 byl jako člen darodského klanu jedním z lidí, kteří se snažili svrhnout Barreho vládu – pokus byl neúspěšný a Ahmed uprchl ze země do Keni, odkud vedl odbojové hnutí zaměřené na sesazení Barreho. Poté odjel do Etiopie, kde utvořil Somálskou demokratickou frontu spásy – jednu z prvních ozbrojených skupin, která vedla vojenskou kampaň proti diktátorskému režimu. V Etiopii byl v letech 1985 až 1991 vězněn podruhé, když se nedokázal dohodnout s Etiopany o jejich nárocích na oblasti v Somálsku.\n\nCelý život se Ahmed potýká se zdravotními problémy – v roce 1996 podstoupil transplantaci jater, v prosinci 2007 byl nečekaně hospitalizován s dýchacími problémy v nemocnici v Nairobi, na začátku 2008 odjel na zdravotní vyšetření do Londýna.\n\nV 90. letech se vrátil do Puntlandu, kde se stal předním vůdcem a usiloval o to, aby v zemi nevznikla anarchie, jako tomu bylo v Somálsku po pádu vlády Siada Barreho v roce 1991. Zároveň deklaroval územní nezávislost Puntlandu. V 1998 se Puntland stal autonomní části Somálska a Ahmed jejím prvním prezidentem do roku 2001, kdy ho nahradil Jama Alí Jama. Ahmed však odmítl uznat výsledky voleb, v květnu 2002 obsadil Garoowe, hlavní město Puntlandu, a byl znovu zvolen prezidentem – svou funkci spravoval až do roku 2004, kdy odstoupil, aby se stal prezidentem Somálska.\n10. října 2004 na zasedání somálského Přechodného federálního parlamentu byl zvolen novým somálským prezidentem. Porazil 24 kandidátů a s rozdílem 90 hlasů (189:79) vyhrál nad svým největším rivalem Abdullahem Ahmedem Addouem.\n\nPřísahu složil čtyři dny poté v hlavním keňském městě, Nairobi. Ceremoniálu se účastnilo několik hlav afrických států, diplomatů, reprezentantů mezinárodních organizací, vůdců somálských politických stran (mezi jinými – nigerijský prezident Olusegun Obasanjo, rwandský prezident Paul Kagame, prezident Jemenu, viceprezident Súdánu, etiopský ministr zahraničí aj.).\n\nMělo se za to, že vítězství Ahmeda je prvním krokem ke stabilitě a dosažení míru v zemi, které byly narušeny frakční válkou od roku 1991, kdy byla svržená vláda Mohameda Siada Barreho. Přesto přechodná vláda neměla stabilní pozici – uvnitř vlády se vyskytovaly neshody a spory mezi hlavními představiteli státu, které vyústily v odvolání vlády v roce 2008.\n\nV roce 2006 Ahmed požádal etiopské vojsko, aby mu pomohlo kontrolovat situaci v zemi a bojovat proti islámským radikálním skupinám, které kontrolují většinu území hlavního města. Přítomnost etiopských vojáků v zemi mělo za následek sjednocení různých islámských ozbrojených skupin, včetně al-Šabábu, které se je snažily vyhnat a umocnit svou pozici v Mogadišu. Vláda se také usilovně snažila získat uznání somálského lidu a bojovat proti povstáním islámských extrémistů a protivládním klanům.\n\n28. listopadu 2006 prezident pronášel řeč v parlamentu, ve městě Baidoa, kde sídlí přechodná vláda. Po skončení projevu, kdy byl již připraven k odjezdu, do konvoje narazil automobil atentátníků, který vybuchl a plameny zasáhly další automobily, včetně toho, ve kterém seděl Ahmed. Prezident byl nezraněn odveden do bezpečí. Při atentátu zemřelo 8 lidí, včetně jeho bratra Dirie Yusufa Ahmeda. Ahmed okamžitě obvinil z atentátu Al-Káidu, která mohla být podporována islámskými radikály působícími v somálském hlavním městě, Mogadišu, ale somálští úředníci připouštěli také možnost, že za atentát můžou být zodpovědné bojující proti sobě frakce uvnitř vlády.\n\nDruhý pokus o atentát byl 1. června 2008 na letadlo, kterým Ahmed odlétal z letiště v Mogadišu. Z pokusu o zabití prezidenta byla obviněná islámská skupina al-Šabáb, která se snaží vyhnat etiopskou armádu a získat plnou kontrolu nad Mogadišem.\n\nV prosinci 2008 Ahmed odvolal vládu a premiéra Nura Hassan Husseina. Jako důvod tohoto rozhodnutí uvedl neefektivnost, korupci, neschopnost přinést mír do válkou sužované země a ochránit zemi před sílicí islámskou opozicí. Dlouhou dobu se také vyskytovaly mezi prezidentem a premiérem neshody, kvůli nimž byla v posledních několika týdnech ochromena činnost vlády i parlamentu. Příčinou prý byly hlavně neshody v postupu vůči islámské opozici.\n\nProti odvolání se premiér ohradil tím, že podle prozatímní federální ústavy prezident nemá právo sám sesadit premiéra – k tomu potřebuje souhlas parlamentu. Parlament podpořil Husseina a postavil se proti jeho odvolání, přesto Ahmed jmenoval nového premiéra Mohamouda Mohameda Guleda. Avšak několik dní po svém jmenování se Guled sám této funkce vzdal.\n\nPo odstoupení Guleda Ahmed dne 9. prosince 2008 na zasedání parlamentu ve městě Badoia oznámil svou rezignaci a odchod z politiky. Ahmed ve svém funkčním období musel čelit mnoha překážkám: silným islámským vzpourám, malé podpoře v parlamentu, podle některých diplomatů z východních států již nebyl pro Somálsko řešením, ale problémem aj.\n\nPo rezignaci Ahmed opustil Badoiu a vrátil se do svého rodného Puntlandu. Poté se svou ženou a 17 dalšími členy rodiny odjel do hlavního města Jemenu, San'á.\n\n"}
{"id": "179980", "url": "https://cs.wikipedia.org/wiki?curid=179980", "title": "Abbeovo číslo", "text": "Abbeovo číslo\n\nAbbeovo číslo v optice je bezrozměrné číslo, které udává disperzní mohutnost daného průhledného prostředí (např. skla) v oblasti viditelného světla. Je pojmenováno po německém fyzikovi Ernstovi Abbem. \n\nAbbeovo číslo \"V\" je definováno výrazem\nkde \"n\", \"n\" a \"n\" je index lomu příslušného materiálu na vlnových délkách odpovídajících Fraunhoferovým čárám D, F a C (tj. 589,2 nm, 486,1 nm a 656,3 nm). Čím je hodnota \"V\" vyšší, tím menší má materiál disperzi a je tedy vhodnější pro použití především pro konstrukci čoček. Běžné hodnoty jsou v rozsahu cca 20 až 70.\n\nAbbeovo číslo n\n"}
{"id": "179983", "url": "https://cs.wikipedia.org/wiki?curid=179983", "title": "Mainframe", "text": "Mainframe\n\nMainframe (sálový počítač, střediskový počítač) je počítač používaný převážně velkými firmami pro kritické aplikace, často zahrnující zpracovávání velkých objemů dat. Mezi typické úlohy zpracovávané mainframy patří sčítání lidu, rozsáhlé statistické úlohy, ERP nebo finanční transakce. Většinou se jedná o sálové počítače, které byly konstruovány do enormních rozměrů v řádu místností. Později byl výraz \"mainframe\" používán pro komerční koncové počítače s méně výkonnými jednotkami, které se často skládaly z menších částí. Nyní tyto počítače patří mezi současnou nejvýkonnější dostupnou univerzální výpočetní techniku. Příkladem jsou počítače z řady IBM System/360, které byly poprvé představeny v roce 1965 (IBM z14 je nejnovější model). Systémy s podobnou funkcí označujeme jako \"servery\", nicméně \"servery\" a \"mainframy\" nejsou totožné.\n\nNěkteré systémy nekompatibilní s IBM System/360, odvozené nebo kompatibilní se staršími serverovými technologiemi mohou také být považovány za mainframy. To zahrnuje i Burroughovy velké systémy a systémy série UNIVAC 1100/2200. Většina velkých počítačů byla založena na této architektuře v 60. letech 20. století. Také mnoho definujících charakteristik \"mainframů\" bylo stanoveno v šedesátých letech, ale tyto charakteristiky se pořád vyvíjejí a zdokonalují až do současnosti.\n\nHlavním rysem moderních mainframů není v první řadě výpočetní rychlost, ale spíše redundantní vnitřní návrh, který přináší vysokou spolehlivost, bezpečnost, široké možnosti připojení vstupně-výstupních zařízení, vysokou zpětnou kompatibilitu a schopnost práce s vysokou zátěží a masivní propustností. Často běží bez přerušení celé roky. Údržba, opravy a dokonce i softwarové a hardwarové vylepšení se provádí za běhu počítače. Například počítač ENIAC pracoval od roku 1947 do roku 1955 bez přerušení. Mainframy, které dodává IBM, jsou v posledním desetiletí upgradovány bez přerušení jejich funkce. Jeden z hlavních důvodů jejich dlouhé životnosti jsou aplikace, kde by byly prostoje drahé. Pojmy spolehlivost, dostupnost a užitečnost (RAS) definují charakteristiku mainframových počítačů.\n\nV 60. letech 20. století většina mainframů neměla interaktivní rozhraní. Jejich vstupem byly sady děrných štítků, děrných pásek nebo magnetických pásek a operovaly výhradně v dávkovém režimu pro podporu interních kancelářských procesů, např. fakturace. Dálnopisná zařízení byla také běžná pro systémové operátory. Na počátku 70. let mnoho mainframů získalo interaktivní uživatelské rozhraní. Pracovaly jako počítače pro sdílení času podporující stovky nebo tisíce uživatelů souběžně s dávkovým zpracováním. Uživatelé získali přístup skrze specializované terminály nebo později z osobních počítačů, které byly vybaveny terminálovým emulačním softwarem. V 80. letech mnoho mainframů podporovalo grafické terminály (a terminálové emulace). Dnes mnoho mainframů částečně nebo zcela úplně nahrazuje klasické uživatelské terminálové přístupy webovým uživatelským rozhraním.\n"}
{"id": "179986", "url": "https://cs.wikipedia.org/wiki?curid=179986", "title": "Candát obecný", "text": "Candát obecný\n\nCandát obecný (\"Sander lucioperca;\" \"Stizostedion lucioperca\") je jedním ze dvou druhů candáta vyskytujících se na území Česka. Patří mezi tzv. ušlechtilé druhy ryb, v České republice je tato ryba hájená od 1. ledna do 15. června, minimální lovná délka ryby činí 45 cm. Tento dravec bývá pravidelně vysazován do revírů jako doplňková ryba.\n\nTělo je protáhlé, z boků zploštělé. Hlava zakončena koncovými ústy. V tlamě se nachází řada drobných zoubků a také velké tzv. \"psí zuby\". Na hřbetě se nachází dvě hřbetní ploutve, první vyztužena tvrdými paprsky, druhá měkkými. Břišní ploutve jsou umístěny hned za úrovní prsních. Tělo je zbarveno šedě s odstíny zelené. V mládí jsou na bocích zřetelné svislé tmavé pruhy.Jikernačka dorůstá až 130 cm a 21 kg, mlíčák jen 70 cm a 5 kg. Nejstarší známý exemplář měl 25 let.\n\nPůvodní domovinou candáta obecného je východní a jihovýchodní Evropa, zejména povodí Dunaje, Dněpru, Volhy a snad i Visly. Odtud se postupně rozšířil do střední a dále do západní Evropy. V České republice je candát zřejmě autochtonní v povodí Dyje a Moravy, ale nikoli v povodí Labe. Zdá se, že v 16. stol. candát v povodí Labe a Vltavy ještě nežil. Např. v jižních Čechách je candát poprvé doložen až v 18. století, kdy tam byl zaveden z Moravy (z povodí Dyje). Obývá především velké, pomalu tekoucí úseky řek, údolní nádrže a rybníky. Jedná se o druh, který je velmi choulostivý na obsah kyslíku a kvalitu vody.\n\nV mládí se živí především planktonem, měkkýši a dalšími bezobratlými. V dospělosti přijímá - jako dravec - výhradně drobnější druhy ryb (tj. ryby plevelné).\n\nCandát obecný pohlavně dospívá ve věku 3–5 let. Tře se v období od dubna do června. V tomto období samec vyčistí v mělčinách určitý úsek dna. Na něj pak samice naklade jikry. Samec snůšku hlídá a chrání před případnými predátory až do vylíhnutí potěru.\n\nJedná se spolu se štikou o hospodářsky nejvýznamnější dravou rybu Česka. Řada rybářů se specializuje právě na lov tohoto druhu.\n\nMezi labužníky je oblíben pro konzumní kvalitu svého masa, z českých ryb je podle většiny názorů nejchutnější. Jeho maso má bílou až narůžovělou barvu, velmi slabý pach, tuhou konzistenci a je šťavnatější než maso štiky. Nemá žádné svalové kůstky.\n\nSezóna v České republice trvá od 16. června do 31. prosince. Candát bere od června do silnějšího podzimního ochlazení, mimo teplé letní měsíce. V zimě zabere ojediněle. Pravá candátí sezóna na tekoucích vodách trvá v září a začátkem října, na údolních nádržích celý říjen a také listopad. Časně ráno před rozedněním a večer do západu slunce je při hladině a ve středních hloubkách, během dne v hloubce. Příznivé je ustálené, bezvětrné počasí.\n\nPrut pro lov na rybičku třeba delší, měkčí, pro zatížení 10–60 g, s přiměřeným vlascem 0,18-0,22mm , háčky s dlouhým ramínkem velikost 1-3. Splávek menší zátěž dobře průchodná. Háček vážeme přímo na vlasec, kde je možné očekávat záběr štiky, kombinujeme slabý ocelový návazec.\n\nPři lovu přívlačí ze břehu většinou použijeme vláčecí pruty o délce kolem 2,70m a gramáži 10-28g. Při použití těžších nástrah i do 60g. Při lovu z lodě používáme kratší pruty okolo 2,10m. Pro vertikální přívlač s gramáží do 50g, pro lov propadem použijeme prut s měkkou špicí, která signalizuje záběry, pak je gramáž od 5-10 do 20 až 30g¨. Místo vlasce používáme pletenou šňůru, která je neprůtažná a zvyšuje citlivost na záběry.\n\nDoporučované umělé nástrahy jsou na řece štíhlé woblery od 8 do 12cm připomínající ouklej s ponorem 1-2m, pro prochytávání prohlubní pak s ponorem 3-5 metrů. Gumové nástrahy volíme twistery a ripery od 8 do 12cm, při vertikální přívlači z lodě se nebojme ani 25cm dlouhých smáčků.\n\nCandát se většinou loví přívlačí s umělými nástrahami nebo na živou nebo mrtvou rybku nebo na kousky ryb se splávkem i beze splávku nebo na tyčový splávek. Na položenou na živou či mrtvou rybku. K účinným způsobem patří lov na cár rybí kůže. Ve stojatých vodách candátům jako první nástrahu nabízíme třpytku na dno nebo cár rybí kůže, kovový návazec se nedoporučuje. Je poměrně citlivý na počasí a často mění stanoviště, proto se velmi těžko vyhledává.\n\nPřívlačí lovíme candáty v místech, kde se vyskytují drobné nástražní rybičky. V létě ho můžeme na přehradách lovit navečer v mělké vodě nebo při hladině, kam se vydává za potravou. V pozdním podzimu můžeme candáta lovit i přes den. Zejména lov z lodě na hluboké vodě je velmi účinný. Ulovený candát ale kvůli dekompresi často uhyne. Proto je třeba používat větší nástrahy, které snižují riziko úlovku malých ryb. Na řekách je lov candáta úspěšný celoročně. Osvědčuje se večerní přívlač s woblery nebo jigování s rippery přes den. Na podzim můžeme být s gumovými nástrahami úspěšní po celý den.\n\nPoužívají se živé rybky, především druhy, které se nacházejí v lovištích candáta, také ježdík, okoun a hrouzek. Rybí hřbítek z kterékoli bílé ryby. Živé rybky nastražujeme buď za hřbítek nebo za horní pysk, či oba pysky. Mrtvé rybky na obvyklých systémech. Velikost rybek do 10 cm, protože candát má poměrně malou tlamku, velký candát vezme však i 20 cm mrtvou plotici. Mrtvou rybku se doporučuje nastražovat tak, že se trojháček vetkne jedním ramínkem do obou pysků a normální háček velikosti 1-3 navázaný na témže návazci se vetkne do kořene ocasu.\n\nStanovená lovná míra: 45 cm. Na některých lovených revírech i 50 cm. Candát je ušlechtilou rybou, denní limit jsou dva kusy candáta na rybáře.\n\n"}
{"id": "179989", "url": "https://cs.wikipedia.org/wiki?curid=179989", "title": "Candát východní", "text": "Candát východní\n\nCandát východní (\"Sander volgensis\") je jedním ze dvou druhů candáta vyskytujících se na území Česka. Zde nepatří mezi hospodářsky významné druhy, mimo jiné i pro svůj malý vzrůst, a proto je rybáři opomíjen.\n\nTělo je protáhlé, z boků zploštělé. Hlava zakončena koncovými ústy.V tlamě se nachází řada drobných zoubků. Na rozdíl od candáta obecného nemá velké tzv. \"psí zuby\". Na hřbetě se nachází dvě hřbetní ploutve, první vyztužena tvrdými paprsky, druhá měkkými. Břišní ploutve jsou umístěny hned za úrovní prsních. Tělo je zbarveno šedě s odstíny zelené. V mládí jsou na bocích zřetelné svislé tmavé pruhy. Dorůstá do délky až 60 cm a hmotnosti 3 kg. Dožívá se nejvýše 10 let.\n\nTento druh není příliš hojný. Obývá větší nížinné úseky řek v povodí Volhy a Dunaje. V Česku se s ním lze setkat pouze na jižní Moravě v řekách Moravě a Dyji.\n\nV mládí se živí především planktonem, měkkýši a dalšími bezobratlými. V dospělosti přijímá výhradně drobnější druhy ryb.\n\nCandát východní pohlavně dospívá ve věku 3 – 5 let. Tře se v období od dubna do června. V tomto období samec vyčistí v mělčinách určitý úsek dna. Na něj pak samice naklade jikry. Samec snůšku hlídá a chrání před případnými predátory až do vylíhnutí potěru.\n\n"}
{"id": "179995", "url": "https://cs.wikipedia.org/wiki?curid=179995", "title": "Předbořice (Kovářov)", "text": "Předbořice (Kovářov)\n\nVesnice Předbořice () ležící asi 13 km severně od Milevska je součástí obce Kovářov, která se nachází na jihu Čech v okrese Písek v Jihočeském kraji. V roce 2011 zde trvale žilo 126 obyvatel. Součástí vesnice je i malá osada \"Jalovčí\", která se nachází 1,2 km severně od Předbořic.\n\nPrvní písemná zmínka o vsi pochází z roku 1218. Podle druhého zdroje je nejstarší zmínka o vesnici z roku 1219. V tomto roce se uvádějí dva bratři jako svědci při sporu o určení hranic pozemků. Na místě dnešní obce bývala tvrz patřící Předborovi z Radešína. Pozdější Vladykové z Předbořic používali v erbu „kotouč a klenot půl panny prostovlasé o dvou barvách“. Přech z Předbořic byl v roce 1403 kanovníkem v milevském klášteře. Od roku 1504 patřily Předbořice k orlickému panství až do zrušení roboty. V roce 1848 byla na počest zrušení roboty vysázena lipová alej západně od Předbořic směrem k Zahořanům. V 17. století a 18. století zde vzniklo mnoho roubených chalup. Jméno obce má základ buď po zmíněném Předborovi nebo podle své polohy před borem pokrývajícím nedaleký vrch Hrby.\n\nV roce 1848 zde žilo 357 obyvatel, bylo zde 42 popisných čísel. 4. 9. 1921 byl odhalen pomník padlým v první světové válce. V roce 1930 zde žilo 302 obyvatel a bylo zde 65 popisných čísel. Sbor dobrovolných hasičů byl založený roku 1893.\n\nRaně gotický kostel sv. Filipa a Jakuba pochází z konce 13. století, jako farní je poprvé připomínán již v roce 1365. Na místě současné věže stávala kdysi dřevěná zvonice. Čtvercová kostelní věž byla přistavěna v roce 1812, dokládá to nápis na zvonové stolici – „Jakub Chanovský L.P.1812“. Ve věži se nachází a dva zvony. Větší z nich se jmenuje \"sv. Václav\", byl ulit v roce 1515 a váží 450 kg. Menší zvon snese název \"sv. Filip a Jakub\", pochází z roku 1678 a váží asi 135 kg. V roce 1929 byl kostel opraven. V roce 1939 byla postavená hřbitovní zeď a schodiště.\n\nKaple na jižním konci vesnice u domu čp. 23 je zasvěcená Ježíši Kristu a Panně Marii. Byla postavena roku 1878 místní rodinou Smetanových z čp. 23 na počest jejich jediného tragicky zesnulého syna, který se oběsil. Druhý používaný název této kaple je Skřivánkova kaplička.Podle jiného zdroje je též používaný název Křivánkova kaplička, která byla postavena roku 1880.\n\n\nKaple v osadě je zasvěcená blahoslavené Panně Marii. Byla postavená roku 1935 ze sbírek mezi místními občany. Ve stejném roce byla i vysvěcená 15. 8.Zvon, který byl do kaple pořízený, se místním občanům podařilo ukrýt a zachránit před zrekvírováním za druhé světové války. Zvon místní sejmuli a v pytli odnesli s tím, že bude odvezený ráno na sběrné místo. V noci ale dva z obce zvon vzali, na jeho místo zavázali do pytle kbelík, který byl podobný tvarem zvonu. Zvon ukryli a zakopali. Ráno byl údajný zvon odvezený do nedalekých Lašovic. Tam se zvony svážely a sbíraly. Žádná potvrzení se nedávala. Za osadou místní, jeden z těch, který zvon zakopali, pytel s kbelíkem zahodil a počkal. Pak se vrátil zpět. Po čase se začaly množit dotazy, že chybí zvon toho čísla. Místní se bránili, že zvon odevzdali, ale že nemají potvrzení. Tak se to stále prodlužovalo, až do konce války. Poté byl zvon vykopaný a slavnostně zavěšený do kaple.\nKloudův kříž se nachází u silnice z osady na Mokřici.\nDva svaté obrázky se nachází poblíž komunikace do osady. První je na kraji lesa přes vsí. Druhý se nachází zhruba o kilometr dál, také v lese. U obou je dřevěná opěrka na kůlu pro modlitební knížku. V obou případech se jedná o zarámovaný a zasklený obraz Panny Marie.\n\nRekultivovaná výsypka uranového dolu – asi 1,5 km západně od Předbořice se nachází zbytky výsypky zrušeného uranového dolu Předbořice. Jedná se o zajímavé mineralogické naleziště.\n\n\nPověst se vztahuje k neorománské Křivánkově kapličce. Ke konci 17. století hospodařil na Smetanově statku sedlák Pavel Křivánek. Byl rychtářem a dovedl prosazovat všechno tak, aby se to dělo podle jeho vůle. Měl velký vliv i na své sousedy. Ves Předbořice byla v tu dobu bez faráře a místní docházeli do okolních kostelů. Požádali o dosazení nového faráře. Ten jim byl přislíbený, dokonce se přišel na své nové působiště podívat. Ale farář Mendlík z nedalekého Kovářova, který zde sloužil mše se přičinil, aby se tohle nerealizovalo. Obešel se spropitným sousedy, zvlášť i sedláka Křiváčka. Ten se nemalou měrou a svým vlivem zasloužil , že se nový kněz do vsi nedostal a byl dosazený do nedalekých Lašovic. K stáru začal být sedlák Křivánek pověrčivý a nosíval ke stodole v nádobě jídlo pro dušičky. Vždy se díval na podivný obrys na předbořické věži ve směru k Lašovicům. Chudí lidé ze vsi vždy to jídlo vyjedli, ale on měl radost, že si dušičky usmířil.\n\nFara zanikla po Bílé Hoře a zůstala neobsazená do roku 1878. V Pamětech obce předbořické se píše, že na věži kostela byla vidět matná postava se zvednutou rukou a s korbelem. A měl to být Křivánek, který propil faráře. Když se v roce 1877 oběsil jediný syn ze Smetanova statku, tak se jeho otec rozhodl, že na poli, kde se dozvěděl o jeho tragickém skonu, nechá postavit kamenný kříž. Věno, které měl přichystané pro syna se rozhodl věnovat na stavbu kaple a znovuzřízení fary. Chtěl touto formou ulehčit svému svědomí a zároveň chtěl odčinit i vinu svého praděda Křiváčka.V roce 1878 věnoval finanční částku, ke které přispěli ze sbírek i místní a fara byla opět zřízena. Ze zbylých peněz byla také postavena kaplička. Za duchovního správce byl do Předbořic dosazený kovářovský kaplan Jan Hurský, který svůj úřad vykonával až do roku 1885. Za jeho působení byla postavena i budova fary vedle školy.\n\n"}
{"id": "180006", "url": "https://cs.wikipedia.org/wiki?curid=180006", "title": "Ivo Knoflíček", "text": "Ivo Knoflíček\n\nIvo Knoflíček (* 23. února 1962, Kyjov) je český, potažmo československý bývalý fotbalový útočník a trenér. Jeho mladší bratr Luboš Knoflíček je bývalý ligový fotbalista.\n\nZačínal v domovských Šardicích (1970-1974), v žákovském věku přestoupil do Zbrojovky Brno, kde působil až do dorostu (1974-1980). Po jednom ročníku (1980-1981) v Sigmě Olomouc zamířil do Slavie Praha, kde začal v roce 1981 hrát Československou ligu. Po vojně v RH Cheb se vrátil a v roce 1985 se stal nejlepším střelcem ligy. V roce 1988 spolu s Lubošem Kubíkem emigrovali ze soustředění Slavie v NSR do Anglie. Následoval zákaz startu, Knoflíček rok a půl absentoval, dočkal se až v německém FC St. Pauli. Po působení ve VfL Bochum a SK Vorwärts Steyr se v roce 1994 vrátil na chvíli do Slavie Praha, pak postoupil s Benešovem do ligy. Končil v druholigové Příbrami, kde zažil postup a sloučení s Duklou.\n\nZa československou reprezentaci nastoupil v letech 1983–1992 ke 38 utkáním (bilance 16 výher, 9 remíz a 13 proher), v nichž vstřelil 7 gólů. V těchto 7 zápasech, v nichž skóroval, nikdy neprohrál, šestkrát s týmem zvítězil a jednou utkání skončilo remízou.\n\nV současnosti je asistentem trenéra Michala Petrouše v juniorském týmu Slavie Praha.\n\n\n"}
{"id": "180008", "url": "https://cs.wikipedia.org/wiki?curid=180008", "title": "Oceán", "text": "Oceán\n\nOceán je velká masa vody (či jiné kapaliny) nalézající se na povrchu vesmírného tělesa, či pod některou z jeho vrstev (například ledem). Na Zemi tvoří oceány jedno těleso, které se nazývá Světový oceán a které pokrývají většinu povrchu.\n\nOceány jsou známé nejlépe ze Země, kde se v současnosti vyskytuje 5 oceánů. Jsou to Atlantský oceán, Severní ledový oceán, Jižní ledový oceán, Indický oceán, a Tichý oceán.\n\nOceány nejsou vázány pouze na Zemi, ale mohou se vyskytovat i na dalších vesmírných tělesech, kde v závislosti na specifických podmínkách mohou existovat v různých podobách a tvořeny různými kapalinami, či tekutými kovy atd..\n\nJednou ze základních otázek je, jestli na Marsu skutečně existoval komplexní oceán anebo jestli se jednalo jen o několik lokálních zaplavených oblastí. Existují předpoklady, že oceán nejspíše existoval. Mezi doklady jeho existence se většinou počítají geologické útvary, které zdánlivě připomínají mořské pobřeží tak, jak jsou známé ze Země. Celá severní oblast je vedle toho zcela hladká, zdánlivě vyhlazená erozivní silou vody. Předpokládá se, že dříve tvořila oceánské dno.\n\nMyšlenka, že se na Marsu vyskytoval oceán pochází z 80. let 20. století, kdy se jí začala část vědců podrobněji zaobírat. Během výzkumu se objevily názory, že na Marsu mohl existovat oceán ve dvou oblastech:\n\nPrůzkumná vozítka Spirit a Opportunity objevila na některých místech sírany vznikající během vypařování mořské vody. Jejich předchozí výskyt na povrchu byl pro vědce neznámý a potvrzuje teorii o oceánu na Marsu. Jelikož má Mars rozdílné složení atmosféry než Země, bylo i chemické složení mořské vody rozdílné. Vysoký obsah železa a síry v půdě nejspíše zapříčinil, že voda na Marsu byla mnohem více kyselá než ta pozemská. Kyselé prostředí bránilo srážení uhličitanů z atmosférického oxidu uhličitého, které je dobře pozorováno na Zemi. Sopečná aktivita v noachianu vypouštěla do atmosféry stále další množství oxidu uhličitého, což zvyšovalo jeho koncentraci až na současný stav (oxid uhličitý tvoří 95,32 %). Pomocí modelu kyselého oceánu se dají vysvětlit chybějící karbonáty, které by s oceánem nejspíše vznikly.\n\nNa Jupiterovu měsíci Europa se podle výzkumu pod ledovou vrstvou nachází oceán kapalné vody, který je zahříván vlivem slapových jevů.\n\nTvořen nejspíše kapalným metanem.\n\n"}
{"id": "180013", "url": "https://cs.wikipedia.org/wiki?curid=180013", "title": "Claude Lévi-Strauss", "text": "Claude Lévi-Strauss\n\nClaude Lévi-Strauss [klód lévi-strós] (28. listopadu 1908, Brusel – 30. října 2009, Paříž) byl francouzský antropolog a filosof, významný představitel strukturalismu, profesor Collège de France, člen Francouzské akademie a nositel Řádu čestné legie.\n\nNarodil se 28. listopadu 1908 v Belgii v zámožné židovské rodině. Jeho dědeček byl rabínem. Lévi-Strauss vystudoval práva a filosofii na Sorboně. V roce 1935 nastoupil jako profesor na univerzitu v São Paulu a do roku 1939 podnikl několik expedic do Mato Grosso a do okolí Amazonky. Krátce před válkou se vrátil do Francie, v letech 1939–1940 sloužil jako dobrovolník v armádě. Byl nasazen na východě Francie na Maginotově linii. Po kapitulaci odejel do New Yorku, kde přednášel na New school for social research. Tam se mimo jiné seznámil s významným strukturalistickým lingvistou Romanem Jakobsonem. Společně s Jacques Maritainem a Henri Focillonem založil a vedl svobodnou francouzskou univerzitu v New Yorku. Po válce byl povolán do Paříže a roku 1945 odejel jako kulturní poradce velvyslanectví opět do New Yorku. 1948 se této funkce vzdal, 1949 se stal náměstkem ředitele antropologického muzea v Paříži a profesorem religionistiky na \"École pratique des hautes études\". Od roku 1959 do odchodu do penze v roce 1982 byl profesorem sociální antropologie na Collège de France. Od roku 1973 až do své smrti byl členem Francouzské akademie.\n\nFrancouzská předválečná sociologie pod vlivem E. Durkheima chápala společnost jako svébytnou skutečnost, spíše nadřazenou jednotlivci, a hledala společné rysy a vývojové spojitosti mezi různými typy společností. V New Yorku se Lévi-Strauss setkal s americkou kulturní antropologií, jež pod vlivem svého zakladatele F. Boase zkoumala hlavně rozdíly mezi různými společnostmi. K tomu se zvláště hodilo studium jejich jazyků.\n\nPod vlivem R. Jakobsona dal ovšem Lévi-Strauss přednost strukturalistickému pojetí jazyka jako systému znaků, jež spojují označující (zvuk, slovo) s označovaným (předmětem či pojmem). Tuto myšlenku pak přenesl na studium společenských vztahů, jež se také vyjadřují jazykem a chápou často v opozicích (muž X žena, rodič X dítě, příroda X kultura apod.). Protože za hlavní úkol antropologie pokládal studium nevědomých (neuvědomovaných) kulturních struktur různých společností jako protikladu ke strukturám přírodním, věnoval se zejména strukturám příbuzenství a roli zákazu incestu, strukturám mýtů a vyprávění a vůbec „myšlení přírodních národů“. Nevědomé (neuvědomované) kulturní struktury chápal Lévi-Strauss analogicky ke gramatickým strukturám v rámci jazyka, které mluvčí jazyka používají, aniž by si uvědomovali zákonitosti jejich fungování. Kromě toho se také vehementně zastával ohrožených etnických skupin a jejich kultur a byl přesvědčen, že postupující kulturní homogenizace přináší obrovské ztráty.\n\n\n\n\n"}
{"id": "180015", "url": "https://cs.wikipedia.org/wiki?curid=180015", "title": "Ostrava-Vítkovice (nádraží)", "text": "Ostrava-Vítkovice (nádraží)\n\nOstrava–Vítkovice je železniční stanice na adrese U Nádraží 27/1 nacházející se ve Vítkovicích, jedné z ostravských městských částí. Stanice leží na tzv. Polanecké spojce, která je součástí trati z Ostravy-Svinova do Českého Těšína. Ve stanici odbočuje vlečka do Vítkovických železáren.\n\nStanice byla vybudována v rámci stavby tzv. Polanecké spojky, která propojila výhybnu Polanka nad Odrou a stanici Ostrava-Poruba se stanicí Ostrava-Kunčice. Výstavba spojky zahrnující stanici Ostrava-Vítkovice byla zahájena 1. února 1962 a zprovozněna byla v roce 1964. Výpravní budova v bruselském stylu byla postavena podle projektu architekta Josefa Dandy. V prvních desetiletích provozu bylo nádraží významným dopravním uzlem, který denně využívaly tisíce lidí. Od 90. let 20. století však význam stanice postupně upadal, zejména v souvislosti s převedením veškeré dálkové dopravy přes Ostravu-Svinov a Ostravu hlavní nádraží. S klesajícím počtem cestujících upadalo i celkové využití a technický stav výpravní budovy a její vlastník - České dráhy - pro ni začal hledat nové využití. V roce 2012 České dráhy avizovaly, že mají vážného zájemce o koupi nádražní budovy a budoucí vlastník ji hodlá přestavět na obchodní centrum. Současně se jednalo o zapsání budovy jako kulturní památky, což by ovšem její přestavbu znemožnilo.\n\nV železniční stanici jsou poskytovány cestujícím poskytovány tyto služby: Vnitrostátní pokladní přepážka (ČD),Automat na jízdenky (MHD),Prostory pro cestující,bariérové WC,Rychlé občerstvení,Veřejné parkoviště,Výdej Inkaret (ČD),Je možno platit kartou i Eurem.\n\nVlaky ČD jsou integrovány v systému ODIS jako linky S1. Vlaky jezdí v cca 30 minutovém intervalu.\n\n"}
{"id": "180023", "url": "https://cs.wikipedia.org/wiki?curid=180023", "title": "Ostrava-Svinov (nádraží)", "text": "Ostrava-Svinov (nádraží)\n\nOstrava–Svinov (do 60. let 20. století \"Svinov-Vítkovice\", potom přibližně do roku 1989 \"Ostrava-Poruba\") je železniční stanice na adresách Peterkova 79/5, Peterkova 132 a prosklená přístavba na ul. Peterkova 107/16 nacházející se ve Svinově, jedné z ostravských městských částí.\n\nStanice leží na trati Přerov – Bohumín a ve stanici z ní odbočují tratě do Opavy a Českého Těšína. Dominantou stanice je neobarokní výpravní budova z roku 1845 s prosklenou přístavbou odbavovací haly postavenou podle projektu architekta Václava Filandra v roce 2006.\n\nVe stanici zastavují vlaky všech kategorií Českých drah a také soukromých dopravců RegioJet a LEO Express.\n\nDo roku 2018 zde byl informační systém HIS-VOICE s hlasem populárního herce, režiséra a dabéra Václava Knopa od firmy mikroVOX, nyní je zde instalován systém INISS od firmy CHAPS s hlasem brněnské herečky Danuše Hostinské-Klichové. Od roku 2018 je stanice řízena z Centrálního dispečerského pracoviště Přerov.\n\n"}
{"id": "180025", "url": "https://cs.wikipedia.org/wiki?curid=180025", "title": "Poreč", "text": "Poreč\n\nPoreč ( ', ') je chorvatské město na západním pobřeží Istrie, 68 km západně od Rijeky a 50 km jižně od Terstu. V roce 2011 v městské oblasti Poreč žilo okolo 16 696 obyvatel, v samotném městě asi 12 000. Zdejší Eufráziova bazilika je od roku 1997 zapsána v seznamu světového dědictví UNESCO. Město je staré téměř 2000 let a rozkládá se okolo přístavu a severovýchodně od ostrova Sveti Nikola. Od 70. let 20. století patří mezi nejnavštěvovanější turistická místa v zemi a turistický ruch dominuje městské ekonomice.\n\nBěhem 2. století př.n.l. byl Římany na malém poloostrově postaven vojenský tábor castrum s přibližnými rozměry 400×200 m. Půdorys starého města připomíná tento tábor dodnes. Za vlády císaře Augusta se v 1. století stal tábor oficiálně městem a také součástí římské kolonie \"Colonia Iulia Parentium\". Ve 3. století se zde připomíná křesťanská komunita. Nejstarší bazilika svatého Maura byla postavena ve 2. polovině 4. století a uchovávala i světcovy relikvie. Mozaiky z podlahy této baziliky se dosud dochovaly v zahradě Eufraziovy baziliky. Po pádu Římské říše v roce 476 se město dostalo pod nadvládu Ostrogótů, v roce 539 se stalo součástí Byzantské říše, roku 788 Franské říše. Krátkou dobu bylo město samostatné, později ho vlastnil patriarcha z Aquileje.\n\nV roce 1267 Poreč stalo prvním istrijským městem, které se rozhodlo stát součástí Benátské republiky, ve které pak setrvalo více než pět století. V tomto období bylo vystavěno několik paláců a křesťanských staveb v benátském stylu. Roku 1354 město zničili Janované. Po zániku Benátské republiky se v roce 1797 stalo součástí Habsburské monarchie.\n\nV letech 1805–1814 byla Poreč součástí Napoleonova Italského království, pak Ilyrských provincií v rámci Prvního Francouzské císařství a nakonec bylo začleněno do Rakouského císařství. V roce 1844 bylo paroplavbou spojeno s Terstem.\n\nPoreč se roku 1861 stala hlavním městem Itsrie a sídlem regionálního parlamentu. Pomalu se stávalo turistickým letoviskem rakouské aristokracie. V letech 1902–1935 byla mezi Porečí a Terstem v provozu úzkorozchodná železnice nazývaná \"Parenzana\" nebo \"Parenzaner Bahn\". V roce 1918 bylo město anektováno Italským královstvím. Za 2. světové války byla Poreč v roce 1943 obsazena Němci a o rok později byla 34 krát bombardována Spojenci přičemž bylo zničeno 75 % města . Roku 1947 se stalo součástí Chorvatska, resp. Jugoslávie. Italské obyvatelstvo muselo opustit město a bylo nahrazeno obyvatelstvem slovanským z různých částí Jugoslávie.\n\nZápadní pobřeží Istrijského poloostrova je velmi členité a jeho charakter dává tvář i Poreči. Jde o typické istrijské městečko ležící na poloostrově. K Poreči patří i blízký ostrov Svatého Nikoly. Okolí města je obklopeno hotelovými komplexy. Z Poreče existuje lodní spojení se sousedními přístavy i s přístavy v Itálii (např. Benátky).\n\nPodle sčítání lidu v roce 2011 ve městě žilo 74,8 % Chorvatů, 3,4 % Srbů, 3,2 % Italů a 2,7 % Albánců. Asi 15 % obyvatel běžně hovoří italsky.\n\nJiž v roce 1845 byl vytištěn první turistický průvodce popisující město. Roku 1910 byl postaven první hotel Riviera. V současnosti jsou hotelové komplexy roztroušeny po pobřeží v délce 37 km. V letní sezóně ve městě žije až 120 000 lidí. Mimo sezónu jezdí na víkendové pobyty turisté především z Chorvatska, Slovinska, Rakouska a Itálie.\n\nMěsto je oblíbeným turistickým střediskem s bohatou historií. Jsou zde zbytky antických chrámů, domy a paláce ovlivněné benátskou gotikou i dalšími stavebními slohy. Nejvýznamnější památkou je Eufráziova bazilika z 6. století kdy město patřilo k Byzantské říši. Byla pojmenována po svém zakladateli biskupu Eufráziu (491–515). Legendy praví, že zde byl biskupem Svatý Maur (je zřejmě považován i za patrona města). Další významnou památkou je dům Sinčičů, kde je regionální muzeum a obraz „Poslední večeře Páně“ od místního autora.\n\n"}
{"id": "180028", "url": "https://cs.wikipedia.org/wiki?curid=180028", "title": "Kopytná", "text": "Kopytná\n\nKopytná je potok v Moravskoslezském kraji, levostranný přítok řeky Olše, který odvodňuje menší oblast na severovýchodě Moravskoslezských Beskyd v okrese Frýdek-Místek. Délka toku činí přibližně 11,7 km. Plocha povodí měří 22,9 km².\nKopytná pramení v Moravskoslezských Beskydech v nadmořské výšce kolem 930 m na východních svazích vrchu Kalužný; celý její následující běh pak směřuje zhruba k severovýchodu až severu. V horní části toku Kopytná vytváří hluboce zaříznuté údolí mezi rozsochami horských vrcholů Ostrého na severu a Kozubové na jihu. Tok Kopytné v celém tomto úseku sleduje zeleně značená turistická trasa na Babí vrch. U východu z horského údolí Kopytná protéká obcí Košařiska a o něco níže u osady \"Do Řepy\" přijímá zřejmě nejvýznamnější ze svých drobných přítoků, potok Kopytnici. Protéká ještě částí obce Bystřice, zvanou \"Na Pasekách\", a po necelých dvanácti kilometrech toku se v nadmořské výšce zhruba 324 m u Bystřice vlévá zleva do řeky Olše, která vody Kopytné unáší dál do Odry. \n\n\"(levý/pravý)\"\n"}
{"id": "180029", "url": "https://cs.wikipedia.org/wiki?curid=180029", "title": "Hrádek u Purkarce", "text": "Hrádek u Purkarce\n\nHrádek u Purkarce (též \"Karlshaus\" nebo \"Karlův Hrádek\") je zřícenina hradu v okrese České Budějovice. Nachází se na ostrožně v nadmořské výšce okolo 400 m nad levým břehem Vltavy v katastrálním území Purkarec asi 6,5 km severně od Hluboké nad Vltavou. Od roku 1963 je chráněn jako kulturní památka.\n\nKvalitně postavený hrad založil Karel IV. jako osobní sídlo určené k odpočinku, ke kterému ho mohly inspirovat pohodlné dvory francouzských králů. K brzkému opuštění hradu vedly pravděpodobně omezené obranné možnosti v neklidných dobách vlády Václava IV.\n\nHrad byl založen ve 14. století. Před rokem 1357, ze kterého pochází první písemná zmínka, jej založil císař Karel IV., podle něhož byl pojmenován \"Karlshaus.\" První písemná zmínka o hradu je z roku 1357. V tomto roce došlo ke sporu mezi Karlem IV. a rodem Rožmberků. Karlshaus se měl stát centrem nového panství odděleného od nedaleké Hluboké. U hradu vzniklo také nové městečko s farou.\n\nJediným zaznamenaným purkrabím je v roce 1364 \"Petr z Nasavrk.\" Karel IV. záhy ztratil o hrad zájem a tak ten postupně chátral a upadal. Po roce 1370 již o hradu nejsou žádné písemné zmínky, a je tedy pravděpodobné, že byl v té době opuštěn. Spolu s hradem zaniklo také městečko, resp. někteří autoři se domnívají, že tímto městečkem byl dnešní Purkarec.\n\nPřed vlastním hradem se nachází rozsáhlá plocha opevněná valem, na které pravděpodobně mělo vzniknout městečko. Samotný hrad byl jednodílný a ze všech stran ho obepíná mohutný val a příkop. Celé jádro s polygonálním půdorysem bylo obestavěné palácovými křídly. Vstupovalo se do něj od severu branou, jejíž průjezd je vybaven sediliemi. Nejvýstavnějším prostorem hradu byla rozměrná kaple v východním nároží. Byla zaklenutá dvěma poli křížových kleneb a osvětlena velkými hrotitými okny. V patrech paláce se dochovaly otisky roubených komor. Na severní a východní straně byl hrad obehnán parkánem.\n\nV září roku 2019 prováděli archeologové z Jihočeské univerzity v Českých Budějovicích na Karlově Hrádku průzkum, během kterého byly nalezeny pozůstatky mnohem staršího, zřejmě až pravěkého osídlení. Pod povrchem byly objeveny zbytky zdí a další nálezy, mezi nimž jsou zlomky keramiky, kovů, kostí a spálených dřev. Další průzkum archeologické lokality byl proto naplánován na rok 2020. Představitelé města Hluboká nad Vltavou zároveň zvažují možnost vybudovat v tomto místě archeopark.\n\nVolně přístupná zřícenina hradu leží asi dva kilometry od Purkarce. Pro pěší je snadno dostupná po červeně značené turistické trase E10 z Purkarce do Hluboké nad Vltavou. V blízkosti také vede cyklostezka, na které jsou značené cyklotrasy č. 7, 1079 a EV7. Hrad je z ní dostupný krátkou odbočkou.\n\n\n"}
{"id": "180030", "url": "https://cs.wikipedia.org/wiki?curid=180030", "title": "Multifunkční displej", "text": "Multifunkční displej\n\nMultifunkční displej (MFD) je malá obrazovka (CRT nebo LCD) v letadle používaná pro zobrazení více informací. Bývá obklopen tlačítky pro ovládání zobrazení a pro nastavování parametrů.\n\nMFD většinou pilotovi umožňuje zobrazit a měnit letovou trasu, zobrazovat radarová data, data o zvolené výzbroji a jiná.\n"}
{"id": "180031", "url": "https://cs.wikipedia.org/wiki?curid=180031", "title": "Lhota (Vyškov)", "text": "Lhota (Vyškov)\n\nBývalá obec Lhota, dnes část města Vyškov, leží 6 km na severozápad od Vyškova. Obec byla sloučena s Pařezovicemi a roku 1964 s Rychtářovem. Poté se všechny tři osady staly součástí Vyškova.\n\nOsady zvané Lhota byly zakládány v průběhu 13. a v první polovině 14. století. Obyvatelelé těchto vesnic byli na určitou dobu tj. lhůtu (staročesky lhota, lhóta ve významu polehčení, osvobození) osvobozeni od všech platů za to, že vykáceli les a přeměnili ho v pole.\n\nV roce 1517 žilo v obci Lhota 19 lidí. V letech 1656–1675 se ve Lhotě nacházelo 30 domů, ale jen 16 obydlených. V roce 1718 bylo ve Lhotě evidováno 14 stavení v součtu s usedlostmi i domky bez polí. V dalších letech začal narůstat, v roce 1834 zde bydlelo 311 obyvatel. Samostatnou politickou obcí se Lhota stala v roce 1850, kdy se starostou stal Jan Kylián a radními Ondřej Formánek a Pavel Kala. V roce 1888 zde byla založena škola a v roce 1919 organizace TJ Sokol Lhota. Za druhé světové války byla Lhota jako jedna z dalších 33 obcí určena k vystěhování. Sloužila jako cvičiště a střelnice pro německé vojáky. Všech 150 rodin se do obce mohlo vrátit až v květnu 1945. V roce 1957 zde bylo založeno JZD. V roce 1964 byla vesnice sloučena s Rychtářovem. Později se stala součástí města Vyškova. \n\nLhota patří k sídlu římskokatolické farnosti Vyškov-Dědice. Ta je součástí Vyškovského děkanátu Olomoucké arcidiecéze v  Moravské provincii. Území zdejší farnosti zahrnuje nejen oblast Dědic a Lhoty, ale i dědické osady Hamiltony, Pazderny, Opatovic, Radslavic a Radslaviček. Hlavním duchovním stánkem farnosti je Kostel Nejsvětější Trojice v  centru Dědic. Místním farářem a administrátorem excurendo je od července 2010 ThLic. ICLic. František Cinciala.\n\nMecenáši lhotské školy byla rodina Kyliánů, která se na přelomu 19. století řadila k místní honoraci. Škola byla ve Lhotě postavena roku 1888 a především Ferdinand Kylián podporoval vznik školy a přispíval i školské knihovně. V době vzniku školy působil jako vychovatel hraběte Draškoviće a školu obdaroval drahými knižními výtisky, mapami, atlasy, časopisy a také obsáhlou sbírkou nerostů. V roce 1889 byl jmenován čestným občanem Lhoty. Stavební práce na nové školní budově započaly roku 1886 a první vyučování v této jednotřídní škole započalo 1. března 1888. Prvním učitelem byl ustanoven František Uhlíř. Druhá třída byla otevřena ve školním roce 1893/94. Při škole za přispění učitelů F. Uhlíře a Aleše Procházky vzniklo i divadelní jeviště. Historie školy je psána do roku 1941, kdy osada přestala prakticky existovat, jelikož se stala součástí Truppenübungsplatz Wishau. Rod Kyliánů odchody synů do monarchie ve Lhotě zanikl rokem 1909. \n\nK účelům kulturního vyžití slouží v obci částečně zrekonstruovaná sokolovna situovaná v horní části osady na kopci. Podle spolkového rejstříku byl Sokol ve Lhotě založen v roce 1919 a prvním předsedou byl dle školní kroniky zvolen Jan Luska. Místní Sokol spadá pod župu č. 31 – Dr. Bukovského. Organizace spravuje budovu sokolovny včetně hospody a sportovního hřiště. Sokol zaštiťuje kulturu v obci a pořádá tradiční kulturní a sportovní akce pro občany.\n\nOsadou Lhota prochází dálková cyklotrasa č.5029 Snovídky-Úsborno, která je dlouhá 82,5 km a spojuje Chřiby a Litenčickou pahorkatinu. Turistické pěší trasy samotnou Lhotou neprocházejí. Nejblíže je severní červená trasa č.0508 (18km) vedoucí Hamiltonským údolím přes Rychtářov, Hrádek na Roviny (rozc.). Další trasa modrá č.2060 vede jižně z Dědic přes Opatovice, okolo přehrady do Ruprechtova. \n\n\nS obcí jsou spjaty tyto osobnosti:\n\n\n"}
{"id": "180032", "url": "https://cs.wikipedia.org/wiki?curid=180032", "title": "Magister militum", "text": "Magister militum\n\nMagister militum (česky: velitel vojska) bylo v pozdně antické římské armádě (zhruba v době mezi panováním císařů Konstantina I. a Herakleia) označení velitele oddílů mobilních jednotek.\n\nTento zcela nový titul byl vytvořen v roce 314 poté, co byl úřad \"praefecta praetorio\" zbaven Konstantinem Velikým svých vojenských kompetencí. Prefekti měli od tohoto okamžiku na starosti pouze civilní záležitosti, čímž byla jejich moc značně podvázána. Původně existoval jeden velitel vojska pro pěchotu (ten se nazýval \"magister peditum\" – velitel pěchoty) a jeden pro jízdu (\"magister equitum\" – velitel jezdectva). Později byly tyto hodnosti sloučeny v jedinou – \"magister militum\" resp. \"magister utriusque militiae\". Tím se z této funkce stala jedna z nejvyšších hodností v celém římském impériu. Od doby vlády Constantia II. působili jako velitelé jednotlivých pohraničních armád zvláštní, níže postavení velitelé vojska s působností v určité oblasti, např. \"magister equitum per Gallias\" (velitel polní armády v Galii), \"per Italiam\", \"per Illyricum\", \"per Orientem\" a navíc dva \"magistri militum praesentalis\" jako velitelé palácové stráže).\n\nVe východořímské říši byly za vlády císaře Justiniána I. vytvořeny další velitelské hodnosti: \"magister militum per Armeniam\", \"magister militum per Africam\" (v znovu dobyté Africe) a \"magister militum Spaniae\" (do jeho působnosti spadalo východořímské území dobyté na Vizigótech v Hispánii). Za určitých okolností byly velitelům vojsk udělovány zvláštní plné moci, které jejich nositelům umožňovaly rozhodovat fakticky jménem císaře. Ojediněle jim byla svěřována také kontrola civilní správy. Velitele vojsk s těmito oprávněními je proto možné pokládat za určitý předstupeň ve vývoji k pozdější hodnosti exarchy, třebaže velitelům vojsk byla pravomoc rozhodovat i v civilních záležitostech přidělována pouze ve výjimečných případech.\n\nMagistri militum se nejpozději v 5. století stali de facto veliteli veškerých vojenských jednotek v západní polovině říše a získali tak rozhodující vliv na politiku státu (jako například Stilicho nebo Aetius). Naproti tomu východním císařům se dařilo lépe ovládat své mocné vojevůdce, jakým byl třeba Belisar. Po zániku západořímského císařství v roce 476 propůjčoval východořímský panovník titul velitele vojska také některým germánským náčelníkům a králům. Tento úřad, který až podezřele často zastávala osoba barbarského původu, existoval po celé období pozdní antiky. Teprve v průběhu 7. století se ve východořímské armádě upustilo od jeho používání, když byla stávající pohraniční vojska stažena z Thrákie, Arménie a Orientu do Malé Asie, kde byla zreorganizována v rámci nového themového systému uspořádání obrany říše.\n\n\n"}
{"id": "180033", "url": "https://cs.wikipedia.org/wiki?curid=180033", "title": "Pretoriánský prefekt", "text": "Pretoriánský prefekt\n\nPretoriánský prefekt (latinsky: praefectus praetorio) byl za principátu titul velitele císařské pretoriánské gardy, dokud roku 314 Konstantin Veliký nerozhodl o zrušení této elitní jednotky. Úřad pretoriánských prefektů však zůstal zachován až do doby vlády císaře Herakleia, ovšem jeho kompetence se nadále uplatňovaly pouze v civilní a soudní administrativě římské říše.\n\nOd roku 2 př. n. l. byl pretoriánský prefekt velitelem císařské gardy, jež měla za úkol ochraňovat císaře. Původně náležely tomuto úřadu pouze úzké kompetence, což se ale už v průběhu vlády druhého císaře Tiberia podstatně změnilo.\n\nV době principátu veleli pretoriánské gardě jeden, dva, případně tři \"praefecti praetorio\", kteří byli vybíráni císařem z řad šlechty (\"equites\") a z jeho vůle zastávali tento úřad. Od časů vlády Alexandra Severa byl tento úřad zpřístupněn také senátorům a pokud byl prefektem jmenován římský občan pocházející ze stavu jezdců, stal se automaticky členem senátu. Postupem doby byli stále častěji pověřováni výkonem tohoto úřadu zkušení vojáci, kteří prokázali svoji zdatnost a loajalitu císaři. Pravomoci praefectů praetorio se časem rozšířily a později se prefekti stávali veliteli vojsk v celé Itálii s výjimkou oddílů, jež podléhaly městskému prefektovi (\"cohortes urbanae\").\n\nZvláštní postavení pretoriánů jim dodávalo zcela výjimečnou moc v římském státě a jejich velitel, praefectus praetorio, se tudíž stal jedním z nejvlivnějších a nejmocnějších mužů v celé římské říši. Císařové se sice pokoušeli předcházet si pretoriány vysokými finančními dary a odměnami a získat je tak pod svoji kontrolu, nicméně byli to právě pretoriáni (v čele se svým velitelem), kdo měl na svědomí mnoho převratů a vražd císařů a kdo přispěl k rapidnímu nárůstu změn v čele říše. Měli tak lví podíl na destabilizaci římského státu. Teprve Diocletianus částečně omezil moc prefektů v rámci svých rozsáhlých reforem správních a vojenských struktur říše.\n\nNejpozději za vlády Septimia Severa byly jejich kompetence rozšířeny rovněž do oblasti státní správy. Pretoriánským prefektům náležela rovněž pravomoc rozhodovat v trestních záležitostech, kterou vykonávali jakožto představitelé a zástupci císaře. V jediném úřadě tak byla kombinována moc představitele civilní správy říše s přímým velením nad císařskou gardou. Zhruba od této doby představovalo právnické vzdělání kvalifikaci pro výkon této funkce. Již za Marca Aurelia a Commoda, ale především za už zmiňovaného Septimia Severa, se stávali pretoriánskými prefekty přední soudobí právníci (jako byli například Papinianus, Ulpianus, Iulius Paulus nebo Jan z Kappadokie za vlády Justiniána I.), kteří dále přispěli k rozvoji římského práva.\n\nAž do dob Diocletianových reforem (zhruba v roce 296) počet prefektů různě kolísal. Od tohoto okamžiku byl každému augustovi a caesarovi podřízen jeden pretoriánský prefekt, který měl na starosti vojenské a civilní záležitosti.\n\nV pozdní antice došlo k zásadní změně funkce tohoto úřadu. Prefekti byli císařem Konstantinem Velikým v roce 314 připraveni o své pravomoci v oblasti vojenství, které poté přešly na nově vytvořený úřad \"magistra militum\". Konstantin následně rozpustil pretoriánskou gardu, která loajálně sloužila jeho soupeři Maxentiovi. Pretoriánští prefekti měli nadále vykonávat čistě civilní úkoly a stali se tak nejvyšším orgánem státní správy římské říše hned po císaři. V průběhu 4. století vznikly nejprve tři a posléze čtyři pretoriánské prefektury, přičemž každá z nich byla spravována jedním prefectem praetorio:\n\n\nPo definitivním rozdělení římské říše v roce 395 podléhali první dva prefekti vládcům východořímské říše sídlícím v Konstantinopoli, zatímco druzí dva se zodpovídali západořímským císařům v Ravenně. Přímými podřízenými pretoriánských prefektů byli civilní úředníci nesoucí titul \"vicarius\", kteří spravovali nižší územní jednotku nazývanou diecéze.\n\nÚkoly civilní správy říše plnili prefekti až do konce pozdně antické fáze východořímské říše. Když Byzantinci v roce 534 vyvrátili říši Vandalů v Africe, bylo dobyté území podřízeno nově zřízenému pretoriánskému prefektu. Teprve ztrátou syrských a egyptských provincií ve 30. a 40. letech 7. století a po reorganizaci zbývajícího území říše do nově utvořených themat, pozbyl úřad pretoriánského prefekta svůj význam a postavení v systému státní správy, což mělo za následek zrušení tohoto úřadu.\n\n\n"}
{"id": "180036", "url": "https://cs.wikipedia.org/wiki?curid=180036", "title": "Bohuslav Blažek", "text": "Bohuslav Blažek\n\nBohuslav Blažek (18. října 1942 Praha – 20. listopadu 2004 Praha) byl sociální ekolog. Vystudoval filmovou a televizní dramaturgii na FAMU (absolvoval r. 1965) a filosofii a psychologii na Filozofické fakultě Univerzity Karlovy (absolvoval r. 1971).\n\nJeho zájmové a pracovní rozpětí sahalo od sociologie přes architekturu a vědu až po média a umění. Byl publicistou, filmovým dramaturgem a režisérem, metodologem, překladatelem, prognostikem, myčem výloh, konzultantem a spoluautorem architektů a urbanistů, rozhlasovým a televizním moderátorem, autorem nebo spoluautorem mnoha tzv. měkkých her a necelé dvacítky knih. Od roku 1991 byl ředitelem nadace EcoTerra (r. 2002 se transformovala na stejnojmennou nástupnickou organizaci EcoTerra o. p. s.) zaměřené na občanskou participaci a kritickou analýzu médií. Posledních deset let přednášel na třech vysokých školách a věnoval se sociologii a ekologii venkova, nejen publikačně, ale i v rámci občanských iniciativ. Jako vysokoškolský pedagog vyučoval sociální ekologii na fakultě architektury ČVUT (1992–2004), na katedře divadelní antropologie DAMU (1999–2002) a na FAMU (2002–2004). Jeho semináře na FA ČVUT vedly studenty k samostatnému uvažování, kritickému myšlení a neobvyklému pohledu na architekturu a životní prostředí. Propagoval různé metody, vedoucí k dialogu architekta s klientem a k participaci veřejnosti na architektonických projektech. V letech 1993–2001 byl po tři volební období místopředsedou Spolku pro obnovu venkova. Roku 1997 spoluzakládal Školu obnovy venkova v Libčevsi. Starostům a dalším aktivním venkovským občanům poskytoval výraznou inspiraci jak pro reflexi venkovské identity, tak pro reálné drobné kroky zaměřené na každodennost.\n\nBohuslav Blažek publikoval stovky článků v mnoha českých i zahraničních novinách a časopisech. V průběhu života byl člen redakčních rad několika odborných časopisů (Architekt, Literární noviny, Porozumění, Souvislosti, Tvář), přispíval do periodik Student, Výtvarná práce, Architektura, Čtení pro ženy, Děti a my, Praktická žena, Technický magazín, Žena a móda, Bajt, Divadelní noviny, Lidové noviny, Přítomnost, Respekt, Svět a divadlo, Umění a řemesla, Přítomnost či Výchova a vzdělávání. Režíroval téměř 30 dokumentárních filmů. Jako moderátor nebo diskutující se účastnil mnoha panelů vysílaných v České televizi nebo v Českém rozhlase. V letech 2000–2002 moderoval internetovou diskusi věnovanou Pražskému hradu, od roku 2001 do roku 2004 také moderoval internetovou diskusi na téma obnovy venkova. Bohuslav Blažek byl od roku 1971 ženatý s Jiřinou Olmrovou, má dva syny Filipa a Kryštofa.\n\nV letech 1964–1967 působil jako redaktor v týdeníku Literární noviny, poté jako dramaturg ve Studiu Československého armádního filmu (1967–1970). Znovu mohl publikovat teprve od roku 1978, kdy vydal svou první knihu – \"Mezi vědou a nevědou\". Tehdy (1972–1980) pracoval jako metodolog v Ústavu krajinné ekologie ČSAV a jeho úkolem bylo hledat společný jazyk mezi většinou přírodovědců a maličkým oddělením společenskovědních badatelů. Toto oddělení (antropoekologie) bylo posléze z politických důvodů zrušeno. Přes všechny dramatické zvraty se mu podařilo stát se jedním ze zakladatelů sociální ekologie u nás. K jeho nejvýznamnějším odborným publikacím patří \"Krása a bolest: Umění, tvořivost a hra v životě trpících a postižených\" (spolu s Jiřinou Olmrovou) a \"Venkov / města / média\". Jeho knihu \"Venkovy – anamnéze, diagnóza, terapie\" s fotografiemi syna Kryštova Blažka vydalo v roce 2004 brněnské nakladatelství Era. Svou poslední knihu \"Zvrácená pyramida\" s podtitulem sociálně-ekologická studie konfliktu mezi pyramidovým schématem a občanskou společností napsal opět společně s Jiřinou Olmrovou.\n\nV roce 2004 obdržel in memoriam Cenu Josefa Vavrouška, kterou každoročně uděluje Nadace Charty 77 za významnou práci v oblasti ekologie a životního prostředí, a to „za celoživotní úsilí o řešení aktuálních společenských a environmentálních otázek, aktivní prosazování principů trvale udržitelného rozvoje, inovativní přístup při prosazování participace občanů na správě věcí veřejných a významný přínos k jejich zprostředkování širší veřejnosti“.\n\n\n\n\n\n\n"}
{"id": "180037", "url": "https://cs.wikipedia.org/wiki?curid=180037", "title": "Letní olympijské hry 1972", "text": "Letní olympijské hry 1972\n\nXX. letní olympijské hry se konaly v roce 1972 v Mnichově. Mimo jiné jsou známy únosem a vraždou 11 izraelských olympioniků, které spáchala palestinská organizace Černé září v areálu olympijské vesnice a na mnichovském letišti (viz Mnichovský masakr).\n\nOlympijský areál, 4 km na sever od centra Mnichova, architektů Freie Otta a Güntera Behnische je světovým architektonickým unikátem. Střechy ze 7 mm silného plexiskla pokrývají téměř 75 000 m. Nesou je až 80 m vysoké stožáry a ocelová lana o celkové délce 410 km. Celkový náklad dosáhl téměř 200 milionů marek, tedy třináctinásobek původního předpokladu. Poblíž stojí 291 metrů vysoká olympijská věž s televizní anténou a vyhlídkovým ochozem, která je nejvyšší budovou města.\n\nPoprvé zde zazněla přísaha rozhodčích v rámci zahajovacího ceremoniálu.\n\nVětšina sportů se odehrávala v Olympiaparku v Mnichově. Jachtařské soutěže probíhaly na jezeře Schilksee u Kielu, vodní slalom se jel v Augsburgu. Fotbalová utkání se konala v Norimberku, Augsburgu, Ingolstadtu, Regensburgu a Passau.\n\nNa hry vyslalo své sportovce 121 zemí, z toho se celkem 11 zemí účastnilo letních olympijských her poprvé: Albánie, Benin, Burkina Faso, Gabon, Lesotho, Malawi, Saúdská Arábie, Severní Korea, Somálsko, Svazijsko a Togo.\n"}
{"id": "180040", "url": "https://cs.wikipedia.org/wiki?curid=180040", "title": "Josef Vlastimil Kamarýt", "text": "Josef Vlastimil Kamarýt\n\nJosef Vlastimil Kamarýt (21. ledna 1797 Velešín – 19. března 1833, Tábor) byl český katolický kněz, básník a vlastenec doby obrozenecké.\n\nNarodil se jako nejstarší syn ze 13 dětí rolníka a pekaře Kamarýta a byl pokřtěn Josef. Jméno Vlastimil jako druhé přijal až později podle vzoru jiných vlastenců. Studoval na českobudějovickém gymnáziu, seznámil se zde se strakonickým rodákem F. L. Čelakovským (1797–1852) a rodákem z Bavorova Josefem Krasoslavem Chmelenským (1800–1839). Tyto mladé vlastence spojoval zejména obdiv k jihočeské lidové písni. Kamarýt potom studoval na filozofii Karlo-Ferdinandovy univerzity v Praze; s Čelakovským zde opět měli mnoho společných zájmů a navštěvovali zejména přednášky pokrokového filozofa a teologa Bernarda Bolzana.\n\nPo ukončení dalších studií teologie na českobudějovickém biskupském semináři (1820–1824) byl vysvěcen na kněze. Na přelomu let 1824–1825 nastoupil jako kaplan v Táboře a brzy byl přeložen na farnost do nedalekých Klokot.\n\nJosef Vlastimil Kamarýt jako kněz navštěvoval ve své farnosti nemocné cholerou v zimě 1832–1833, sám několikrát onemocněl a po krátké nemoci zemřel 9. března 1833.\n\nPřekládal, sbíral písně, psal básně (jeho první tištěné vyšly roku 1817); publikoval v tehdejších časopisech (např. v \"Rozmanitostech, Poutníku slovanském, Čechoslavu, Květech\").\nJako klokotský farář si Kamarýt stále prohluboval znalosti jazyků (francouzština, angličtina, polština a ruština) a překládal mnohá cizí literární díla, což vzbudilo kladný ohlas u Františka Palackého a jiných předních českých vlastenců.\n\nKromě Čelakovského si mladý Kamarýt často dopisoval i s dalšími významnými českými spisovateli té doby, např. Josefou Pedálovou.\n\n\n\nPochován byl v Táboře (na starém hřbitově nedaleko hradu Kotnov). V roce 1867 zde byl odhalen J. V. Kamarýtovi náhrobek. Od roku 1973 je na místě „Starých hřbitovů“ otevřen pro veřejnost „Park pod Kotnovem“ a památný náhrobek J. V. Kamarýta je zde zachován. V čelní desce má mimo jiné též slova věnování :\" „Od ctitelů řízením studujících vys. škol z Tábora\"; velkou zásluhu na zbudování této památky měl také mladší bratr – buditel František Dobromil Kamarýt, který také u příležitosti postavení náhrobku vydal \" „Sebrané světské a duchovní Básně Josefa Vlastimila Kamarýta“\" (vyd. Praha, 1867) a jeho životopisný obraz.\n\n"}
{"id": "180046", "url": "https://cs.wikipedia.org/wiki?curid=180046", "title": "The Planet Smashers", "text": "The Planet Smashers\n\nThe Planet Smashers je ska punková hudební skupina pocházející z Kanady, Montréalu. Skupina se zformovala v roce 1994.\n\n\n\n"}
{"id": "180050", "url": "https://cs.wikipedia.org/wiki?curid=180050", "title": "Hlinkova slovenská ľudová strana", "text": "Hlinkova slovenská ľudová strana\n\nHlinkova slovenská ľudová strana (česky Hlinkova slovenská lidová strana, HSLS) byla slovenská pravicová politická strana působící na Slovensku v první polovině 20. století. Jejím původním cílem byla autonomie Slovenska, postupně však v ní převládly autoritativní a fašistické tendence. Byla vedoucí politickou silou tzv. Slovenského státu.\n\nOpírala se hlavně o katolický klérus, nacionalistickou inteligenci a obecně křesťansky a nacionalisticky smýšlející obyvatelstvo.\n\nTiskovým orgánem strany byl Slovák.\n\nStrana byla založena Andrejem Hlinkou, který byl až do své smrti roku 1938 jejím předsedou, jako Slovenská ľudová strana, prvních voleb se zúčastnila roku 1913, nicméně její počátky sahají do roku 1906. Stála v čele slovenského autonomistického a později separatistického hnutí.\nRoku 1925 byl její název změněn na Hlinkova slovenská ľudová strana z důvodu většího odlišení od Šrámkových československých lidovců.\nRoku 1927 vstoupila do tehdejší československé vlády, kde prosazovala slovenskou autonomii, vládu opustila roku 1929 na protest proti uvěznění svého poslance Vojtěcha Tuky.\n\nOd poloviny třicátých let spolupracovala se Slovenskou národnou stranou, s ukrajinskými, polskými, maďarskými a německými separatistickými stranami v tehdejší ČSR. Byla ovlivněna italským a rakouským fašismem a německým nacismem.\n\nV září 1936 se oficiálně přihlásila k tehdejšímu fašistickému hnutí, vyhlásila svůj požadavek totalitní fašistické společnosti a od NSDAP převzaté heslo „\"jeden národ, jedna strana, jeden vodca\"“. 27. února 1938 jednal Hlinka s K. H. Frankem ze Sudetoněmecké strany (SdP) o spolupráci; SdP pak poskytla hlinkovcům finanční podporu ve výši pět milionů korun. Po Hlinkově smrti v srpnu 1938 se vedení strany ujal Jozef Tiso.\nStrana byla vedena na katolickém základě a zahrnovala několik frakcí, které se shodovaly na požadavku autonomie a katolické víře. Radikální křídlo vedl Karol Sidor, který v březnu 1939 odmítl vyhlásit \"německou\" nezávislost. Mezi lídry umírněného křídla patřil Jozef Tiso, propražský směr reprezentovali zejména generální tajemník Martin Sokol a nitranský kanovník Jozef Buday.\n\nV říjnu 1938 vyhlásila v Žilině autonomii Slovenska. V prosinci téhož roku se s HSĽS sloučila většina tehdejších slovenských stran. Tehdy se její název změnil na „Hlinkova slovenská ľudová strana - Strana slovenskej národnej jednoty“. Ve volbách do Snemu Slovenskej krajiny v prosinci 1938 získala více než 97 % všech hlasů.\nStrana byla představitelkou režimu Slovenského státu, představovala totalitní stranu. Za dob své diktatury zlikvidovala veškeré nepohodlné spolky a organizace, pronásledovala své odpůrce a národnostní menšiny a spolupracovala s Třetí říší. Většina hospodářského i vojenského potenciálu Slovenska byla věnována boji ve druhé světové válce na straně Osy. Přesto byly hospodářské poměry Slovenska za její vlády stabilizované.\nPo SNP byla Slovenskou národní radou roku 1944 na povstaleckém území zakázána, roku 1945 byla zakázána na území obnoveného Československa, většina vedoucích představitelů byla odsouzena. Někteří členové emigrovali, jiní vstoupili do Demokratické strany.\n\n\n"}
{"id": "180057", "url": "https://cs.wikipedia.org/wiki?curid=180057", "title": "Tračník", "text": "Tračník\n\nTračník (lat. colon) je nejdelší část tlustého střeva. V tračníku prochází trávenina poslední fází zpracování, vstřebávání živin je již značně omezeno.\n\nPro většinu zvířat je trávenina, která dospívá do tračníku, již víceméně vyčerpaná. Je z ní resorbováno množství vody, takže výsledný produkt trávení, féces, je obvykle spíše tuhý a kompaktní.\n\nVýjimku tvoří býložravci, kteří mají tračník vzhledem k délce těla velmi dlouhý a má složitou stavbu. Zvláště u koňovitých a zajícovců slouží tračník, společně s slepým střevem, jako fermentační nádoba, ve které symbiotické mikroorganismy štěpí celulózu rostlinných buněk a vytvářejí z ní živiny, které může živočich využít.\n\nTračník navazuje na tenké střevo a střevo slepé a končí konečníkem, posledním úsekem tlustého střeva, jakož i poslední částí trávicí trubice. Dále jej členíme na tračník vzestupný (c. ascencens), příčný (c. transversum), sestupný (c. descendens) a esovitou kličku (c. sigmoideum).\n\nTračník je svalnatá trubice vystlaná sliznicí bez klků, která vylučuje hlen, který má ochrannou funkci na stěnu střevní a zabezpečuje též lepší posun eventuálně tuhé stolice. Hladká svalovina střeva tvoří na povrchu viditelné podélné pruhy (ténie) a kruhové výdutě zvané haustra.\n\nPřesná stavba i uložení v dutině břišní se velmi liší v závislosti na tom, jedná-li se o masožravce nebo býložravce. Tračník člověka má jednoduchý podkovovitý tvar.\n\nV tračníku žije velké množství symbiotických bakterií. Ty ještě štěpí některé součásti potravy, syntetizují vitamin K i další vitamíny a chrání sliznici před patogenními druhy mikroorganismů.\n\nTračník člověka má jednoduchý tvar podkovy, je asi 1,5 m dlouhý, na začátku cca 5-8 cm široký, na konci asi 4 cm v průměru.\n\nPrvní zbytky potravy se po požití dostanou do tlustého střeva asi za 4 hodiny, poslední asi za 8 hodin. V tlustém střevě trávenina setrvá asi 3 hodiny, hromadí se pak v esovité kličce, kde zůstává až 12 hodin. Posun konečníkem je velmi pomalý a zbytky potravy opouští naše tělo i za 72 hodin od požití.\n\n\nDylevský, Druga, Mrázková: \"Funkční anatomie člověka\". Grada, ISBN 80-7169-681-1\n"}
{"id": "180058", "url": "https://cs.wikipedia.org/wiki?curid=180058", "title": "Adamovské Kochanovce", "text": "Adamovské Kochanovce\n\nObec leží na úpatí Bílých Karpat asi 9 km jihozápadně od Trenčína.\n\nObec vznikla v roce 1960 spojením tří obcí Adamovce, Kochanovce a Malé Bierovce.\nPrvní písemná zmínka je z roku 1332, v souvislosti s tehdejší obcí Adamovce.\n\nVýznamnou historicko-kulturní památkou je bezesporu římskokatolický kostel apoštolů sv. Petra a Pavla, jedná se o barokní kostel z let 1758–1760. V kostele jsou unikátní dřevěné varhany z roku 1791. Dále se v obci nachází také evangelický kostel z roku 1784. V části Kochanovce je klasicistní kaštel z 19. století.\n\n\n"}
{"id": "180065", "url": "https://cs.wikipedia.org/wiki?curid=180065", "title": "Niamey", "text": "Niamey\n\nNiamey je hlavní a zároveň největší město Nigeru. Leží na řece Niger, převážně na jejím levém břehu. Je administrativním, kulturním a ekonomickým centrem země.\n\nMěsto bylo pravděpodobně založeno v 18. století. V roce 1926 se stalo hlavním městem. Počet obyvatel se postupně zvýšil z původních 600 obyvatel v roce 1901 až na přibližně 1 203 766 obyvatel v roce 2017. Hlavní příčinou růstu populace je imigrace během období sucha.\n\nVe městě se nachází národní muzeum (zahrnující ZOO), mezinárodní letiště (Diori Hamani), niameyská univerzita Abdou Moumouniho (na pravém břehu řeky).\n\nNiamey má vlhké a horké podnebí s průměrnou roční teplotou v rozmezí 22–36 °C. Nejstudenější leden má průměrnou teplotu 16 °C, kdežto nejteplejší duben 41 °C.\n"}
{"id": "180071", "url": "https://cs.wikipedia.org/wiki?curid=180071", "title": "Henri Matisse", "text": "Henri Matisse\n\nHenri-Émile-Benoit Matisse (31. prosince 1869 – 3. listopadu 1954) byl francouzský malíř, sochař a grafik, proslulý svou prací s barvou a svým brilantním kreslířským uměním. Byl hlavní postavou uměleckého směru zvaného fauvismus. Spolu s Picassem patří k výtvarníkům, kteří nejvíce ovlivnili vývoj umění v druhé polovině dvacátého století.\n\nNarodil se na statku svého dědečka v severofrancouzském městě Le Cateau-Cambrésis. Jeho rodiče byli obchodníci, měli drogerii a obchod s kořením a semeny ve městě Bohain-en-Vermandois v Pikardii v departementu Aisne. Zde také Henri vyrůstal spolu s o tři roky mladším bratrem Pierrem. V letech 1882–1887 navštěvoval lyceum v Saint-Quentinu. Rodiče chtěli, aby Henri jednou převzal rodinný obchod, ale to nedovolil jeho zdravotní stav, a tak mu otec vybral novou budoucnost, práva. Matisse je studoval dva roky v Paříži. Domů se vrátil s diplomem a roku 1889 nastoupil v Bohainu v advokátní kanceláři jako koncipient. Následující rok byl ale dlouhodobě připoután na lůžko kvůli zánětu slepého střeva. Během rekonvalescence začal na radu souseda kreslit, aby zahnal nudu; přišlo náhlé poznání, že je to dobrý způsob jak se vymanit z pout fádního života advokáta na malém městě.\n\nPo uzdravení se v Saint-Quentinu zapsal na ranní kurzy kreslení ve škole, která nesla název tamního rodáka Quentina de La Toura. Tehdy Matisse pochopil své poslání, rozhodl se pro uměleckou dráhu a odjel studovat malířství do Paříže. V říjnu 1891 se zapsal na soukromou Julianovu akademii, aby se zde u Williama Bouguereaua připravil na přijímací zkoušky na École des beaux-arts. Zkoušky, konané v lednu 1892, ale Matisse nesložil úspěšně. Z Julianovy akademie odešel a zapsal se do večerních kurzů na École des Arts Décorativs. Zde navázal celoživotní přátelství s malířem Albertem Marquetem, později rovněž členem skupiny fauvistů. V té době Matisse často navštěvoval Louvre a kopíroval tam díla starých mistrů. Od roku 1893 navštěvoval neoficiálně ateliér Gustava Moreau na École des beaux-arts, o dva roky později byl na školu přijat oficiálně – na základě talentu už bez přijímacích zkoušek. V Moreauově ateliéru se spřátelil s dalšími budoucími významnými malíři, kteří měli blízko k fauvismu: Georgesem Rouaultem, Charlesem Camoinem a Henri Manguinem.\n\nRoku 1896 Matisse poprvé představil své obrazy veřejnosti. Na Salónu vystavil čtyři malby, dvě z nich prodal. Obraz \"Čtenářka\" zakoupil stát. Umístěn byl v zámku v Rambouillet, sídle francouzských prezidentů. Pro Matissův vývoj byl v témže roce významný letní pobyt u australského impresionistického malíře Johna Russella, který žil v Bretani na ostrově Belle-Île. Russel Matisse seznámil s obrazy předních impresionistů ze své sbírky a během další návštěvy, která se uskutečnila za rok, mu dokonce dvě van Goghovy kresby věnoval.\n\nPoté, co jeho učitel Moreau zemřel, Matisse kvůli neshodám s jeho nástupcem Fernandem Cormonem École des beaux-arts opustil. Protože stále cítil potřebu se vzdělávat, začal roku 1899 navštěvovat ateliér Eugèna Carrièra, kde se poznal mj. s André Derainem. V témže roce si zakoupil po jednom díle svých velkých vzorů: Cézanna, Gauguina, van Gogha a Rodina. Stalo se tak přesto, že se stále potýkal s existenčními problémy, protože jeho obrazy nenacházely kupce. Aby zlepšila finanční situaci rodiny, otevřela si jeho žena butik. On sám přijímal rozmanité zakázky, např. spolu s Marquetem dekorovali obvodové pásy Grand Palais, v němž se roku 1900 konala světová výstava. Když manželka onemocněla, museli dokonce část roku 1903 strávit u Matissových rodičů v Bohainu. Sám malíř roku 1901 onemocněl bronchytidou a léčil se ve Švýcarsku.\n\nMatisse však s důvěrou ve vlastní schopnosti maloval dál. V letech 1901–1903 se zúčastnil v Paříži několika kolektivních výstav. Důležitý byl Salón Nezávislých v roce 1901, kterému předsedal Paul Signac. Oba malíři se sblížili a v roce 1904 prožili společně léto v Signacově sídle v Saint-Tropez. Pod Signacovým vlivem Matisse krátce experimentoval s pointilismem. Hlavní vzpomínkou na toto období je obraz \"Přepych, klid a rozkoš\", který se Signacovi zalíbil natolik, že si ho koupil.\n\nV létě 1905 Matisse odjel do katalánského přístavního městečka Collioure, kam za ním přijel Derain. Zde oba malíři malují obrazy, které budou za pár měsíců vystaveny v Paříži a pro něž jejich autoři dostanou název fauvisté. Mezi 18. říjnem a 25. listopadem 1905 proběhl v Grand Palais 3. Podzimní Salón. Mezi vystavenými díly byly i barvami hýřící obrazy Matissovy a jeho přátel. Známý kritik umění Louis Vauxcelles, který jinak nebyl vůči tvorbě Matisse a jeho přátel odmítavý, v reakci na sousedství těchto vystavených obrazů a dvou bust v klasicizujícím pojetí prohlásil: \"\"Dalo by se řící: Donatello mezi dravými šelmami.\"\" Slovo \"fauves\" lze přeložit jako divoké šelmy – a název uměleckého směru byl na světě. Reakce na výstavu byly většinou negativní. Přesto se však našlo několik kupců, kterým se Matissovy divoké barvy zalíbily a jeho obrazy koupili.\n\nMnoha mladým malířům už tehdy Matisse sloužil jako vzor. Z podnětu sourozenců Steinových, Hanse Purrmanna a Oskara Molla založil roku 1908 akademii, která nesla jeho jméno. Škola měla brzy kolem stovky žáků z Francie i ciziny. Matisse ale brzo přestala výuka těšit. Tvrdil, že ve škole studuje jeden nebo dva žáci, kteří mají talent, u ostatních je námaha zbytečná. Roku 1911 Akademii Matisse uzavřel.\n\nMatissovou vášní bylo cestování, po Francii i mimo ni. Zajímaly ho krajiny, které neznal, a jezdil po Evropě, aby jednak navázal kontakty a jednak navštívil galerie a památky, které ho zajímaly. Obsáhlý je výčet jeho cest jen před 1. světovou válkou: Léta 1895 a 1897 trávil v Bretani. Na svatební cestu v roce 1898 jel do Londýna, aby poznal obrazy Williama Turnera. Téhož roku s manželkou prožili půl roku na Korsice. Léto 1904 patří Saint-Tropez a Signacovi, léto následující Collioure a Derainovi. V Collioure maluje i roku 1906, kdy zároveň studuje v Alžírsku tamní dekorace na látkách a drobnou plastiku. Italská města Padovu, Florencii, Arezzo a Sienu poznal napřesrok. Do Bavorska se vydal roku 1908. Následující léto tráví v Cavaliére v Provence a odskočil si do Berlína. Spolu s Marquetem vyrazili roku 1910 na výstavu islámského umění do Mnichova, na podzim odjel do Sevilly, odkud se vrátil až napřesrok. V létě 1911 opět maluje v Collioure a v listopadu odjíždí do Moskvy. Tam se setkal se svým sběratelem Ščukinem, navštívil divadla a balet a studoval ikony. Zimu tráví v Maroku, stejně jako tu další v roce 1912, odkud se vrátil až na jaře 1913. Matisse také často měníval ateliéry. Roku 1909 Paříž opustil a koupil si dům v Issy-les-Moulineaux, městečku nedaleko metropole, kde si vybudoval ateliér.\n\nPřed válkou hodně vystavoval: V roce 1910 proběhla jeho velká retrospektiva v pařížské Galerii Bernheim-Jeune, už dva roky před tím byly jeho obrazy představeny na samostatných výstavách v New Yorku, Moskvě a Berlíně. Rok před vypuknutím 1. světové války byla v New Yorku uspořádána legendární výstava evropského a amerického moderního umění Armory Show – Matissovy obrazy na ní samozřejmě nemohly chybět. Rovněž roku 1913 se zúčastnil v Berlíně výstavy sdružení umělců s názvem Berlínská secese.\n\nCestovatelská vášeň malíře neopustila ani po válce. Větší část roku dělil mezi Issy, Paříží a Nice, jedno léto také strávil v Étretatu, kde malovalo už několik jeho slavných předchůdců. Ze zahraničních cest je možné uvést Spojené státy americké a Tahiti v roce 1930. V USA navštívil San Francisco a New York, kterým byl uchvácen. V New Yorku měl galerii jeho syn Pierre, který mu v ní tři roky před tím uspořádal výstavu. Naopak Tahiti ho zklamalo. V pensylvánském Merionu navštívil tehdy nejvýznamnějšího amerického sběratele umění Alberta Barnese, který mu zadal výzdobu lunet v jedné z místností svého muzea. Na základě této objednávky vznikl Matissův známý \"Tanec\". V roce 1938 si v Cimiez, což je dnes již součástí Nice, pronajal apartmán v bývalém hotelu Regina, který si ponechal až do konce života.\n\nPo válce, hned roku 1945, Matisse opět navštívil Paříž. Na Podzimním salónu byly jeho obrazy vystaveny v čestném sále, ještě téhož roku měl v Londýně společnou výstavu s Picassem.\nV poválečných letech se Matisse ve Francii stal předmětem úcty. Stal se komandérem Řádu čestné legie a Musée national d'art moderne (Muzeum moderního umění v Paříži, sídlí v Centre Georges Pompidou) začalo budovat systematickou sbírku jeho díla. Výstava střídala výstavu, v zámoří i v Evropě. Roku 1952 bylo v Cimiez otevřeno Musée Matisse. Hlavní náplní Matissovy činnosti až do roku 1951, kdy se opět natrvalo vrátil do Cimiez, byla práce na projektu a výzdobě Růžencové kaple ve Vence.\n\nV posledních letech života trpěl Matisse anginou pectoris a astmatem, přesto i nadále pracoval. Jeho posledním dílem byl návrh na vitráž, později zvanou \"Rockefellerova růže\". Zdobí unitářský kostel v Pocantico Hills ve státě New York. Zemřel ve 3. listopadu 1954 svém domě v Cimiez na infarkt. Na tamním hřbitově je – společně se svou bývalou manželkou – také pochovaný.\n\nMatisse byl všestranným umělcem. Nejznámější je jeho malířské dílo, byl ale činný i jako grafik, sochař, scénograf a architekt, navrhoval gobelíny. Wikipedie nemá licenci na reprodukci Matissových děl. Je ale možné je studovat na některém z externích odkazů.\n\nPrvní Matissovy obrazy, které vznikly v 90. letech 19. století, jsou ještě neseny v duchu akademismu. Na konci dekády a na začátku 20. století už ale maluje pod vlivem Cézanna a postimpresionismu. Po krátké epizodě s pointilismem dochází v roce 1905 k radikální změně. I jako výraz vzdoru vůči pointilismu začal Matisse, spolu s ostatními fauvisty, používat intenzívní, ba až výbušné barvy, takže by bylo fauvismus možné označit za určitou formu expresionismu. Od této doby pro něj bylo důležité spojování barvy a tvaru, kterým tlumočil své emocionální reakce na ten který motiv. Toužil vytvářet umění, ve kterém by byl vnitřní svět malíře sloučený se světem vnějším v harmonickém souladu. \"Mým snem je umění rovnováhy, čistoty a klidu...\", napsal v roce 1908. Jeden z Matissových nejdůležitějších přínosů pro dějiny umění bylo jeho přesvědčení, že se barva zobrazovaného objektu na obraze nemusí shodovat s jeho skutečným zbarvením. Matissova tvorba procházela v průběhu let určitými modifikacemi, jeho základní styl, ve kterém byla barva hlavní malířskou hodnotou obrazu, však přetrval. Bylo tomu tak i ve 2. dekádě 20. století, kdy se vyrovnával se soudobou abstraktní malbou, což je patrné např. na obrazech \"Pohled na Notre Dame\" (1914) nebo \"Zahrada v Issy\" (1917–1919). Hlavními tématy jeho díla, kterými se zaobíral po celý život, byla postava ženy, zátiší, interiér, oblíbeným ornamentem arabeska.\n\nNěkdy kolem roku 1943, za pobytu ve Vence, Matisse cítil, že v malbě už řekl vše, co musel. Rozhodl se proto použít techniku, kterou aplikoval už v roce 1937, když si připravoval kompozici některých svých obrazů. K jeho rozhodnutí přispělo i zdravotní omezení, když se mohl pohybovat pouze na vozíku. Nůžkami vystřihoval plochy kvašem jednobarevně pomalovaného papíru, který mu podle jeho pokynů připravovala asistentka Jacqueline Duhême (* 1927). V roce 1947 vydal u nakladatele Tériada (1897–1983) velkoformátovou bibliofilii s názvem \"Jazz\". Obsahovala dvacet tisků s různými náměty (např. \"Cirkus\", \"Klaun\", \"Srdce\", \"Ikarus\"). Publikaci doprovázejí texty, zachycující Matissovy myšlenky. Jsou to tisky jeho rukopisu, zapsaného černou tuší.\n\nTvorba výstřižků Matisse v posledních letech jeho života zcela pohltila. Malíř na ně dostával zakázky od bohatých sběratelů i renomovaných muzeí. Některá díla jsou drobná, vznikaly ale také velkoformátové kompozice o rozměrech 3 x 3 metry. Matisse ve výstřižcích, které nazýval \"papiers découpés\", dosáhl syntézy mezi realismem a abstrakcí. Vznikly tak sugestivní obrazy, které vytvořily poetickou tečku za jeho celoživotním dílem. V odborné literatuře nechybí názory, že se jedná o nejryzejší a nejkrásnější umění všech dob.\n\nTANEC (1909–1910, 260×391 cm, Ermitáž, Petrohrad) – malíř zde ztvárnil provensálský lidový tanec, farandolu; kruh nahých postav vznášející se nad pahorkem, dynamický řetězec vytvořený z pěti aktů v různých rytmických pózách; inspiraci našel v Moulin de la Galette, kde pozoroval tanečníky, nejvíce ho zaujal tanec farandola, plátno maloval s melodií na rtech; typické kontrastní fauvistické barvy: modrá připomínající Středozemní moře, zelená připomínající barvu středomořských pinií a rumělková barva tančících postav.\n\nHUDBA (1910, 260×389 cm, Ermitáž, Petrohrad) – velmi podobné obrazu \"Tanec\", stejná barevnost; dynamika tohoto obrazu není však shodná s dynamikou druhého obrazu, postavy zde jsou statické: pět aktů, dvě z postav hrají na hudební nástroj.\n\nZÁTIŠÍ S BAKLAŽÁNY (1911, 212×246 cm, Musée de peinture et de sculpture Grenoble) – založeno na kontrastu několika různých plánů, uspořádání těchto plánů je velmi odvážné; odstraněna perspektiva (hloubka je zde však přesto přítomná, díky barvám); několik výrazně barevných dekoračních ploch.\n\nZLATÉ RYBKY (1911, 147×98 cm, Puškinovo muzeum, Moskva) – jediný trojrozměrný předmět zde je skleněná nádoba s rybkami, ostatní předměty se nacházejí ve stejném plánu; mísí se zde tóny růžové a zelené.\n\nODALISKA S TAMBURÍNOU (1926, 74,3×55,7 cm, Museum of Modern Art, New York) – Matissovy románky s modelkami, které mu pózovaly pro jeho obrazy, jsou známé; umělec sám napsal: \"\"Když kreslím, mám k modelce velmi blízko, jsem takřka v ní samé, oči hned naproti očím, kolena se dotýkají kolen\".\" Malíř znázorňuje vlastní touhu, vtělenou do modelek, touhu, již v něm vyvolávají a podněcují; u tohoto obrazu lehce deformuje perspektivu; i v jeho aktech hraje barva prvořadou roli.\n\nMatisse doprovodil svými grafikami, nejčastěji lepty a výstřižky, celkem devět knih, nepočítáme-li jeho vlastní \"Jazz\". Tvorba autorů těchto publikací musela konvenovat s jeho zájmy a životními pocity. Jedná se o následující díla: \"Poésis\" od Stéphana Malarmé (1932), \"Odysseus (Joyce)\" Jamese Joyce (1935), \"Pasifae\" od Henry de Montherlanta (1944), \"Podoby\" od Pierra Reverdy (1946), \"Portugalské dopisy\" od Mariany Alcoforado (1946), \"Repli\" od André Rouveyra (1947), \"Květy zla\" od Charlese Baudelaira (1947), \"Lásky\" od Pierra de Ronsard (1948) a \"Básně\" od vévody Charlese d´Orléans (žil v 15. století, 1950). Matisse byl činný i v oblasti volné grafiky: Do roku 1903 spadají první lepty, v roce 1906 začíná s dřevoryty a litografiemi.\n\nPodobně jako mnoho jiných malířů (např. Odilon Redon, Paul Gauguin, Pablo Picasso, Willem de Kooning) i Matisse řešil prostřednictvím plastik některé formální problémy v oblasti prostorových vztahů, které mu vyvstaly během malířské tvorby. O sochařství měl zájem už v počátcích své umělecké dráhy, když v roce 1899 navštěvoval v Paříži večerní kurzy. Témata jeho sochařské tvorby obyčejně korespondovala s jeho tvorbou malířskou. Přes polovinu svých plastik vytvořil Matisse v prvních deseti letech 20. století. Hlavním vzorem mu byl Auguste Rodin, kterému také roku 1899 přinesl ukázat své skici. Po návštěvě Alžírska v roce 1906 ho rovněž inspirovala africká plastika. Kolem roku 1907 se Matissovo sochařské dílo dostává mezi avantgardu. Mezi roky 1910–1915 vytvořil pět verzí hlav s názvem \"Jeanette\", v téže době vznikla Picassova plastika \"Hlava ženy (Fernanda)\". Z dalších Matissových soch lze jmenovat \"La Serpentine\" (Hadí dívka, 1909) nebo portrét jeho dcery Marguerite z roku 1915. Plastiky se odlévaly do bronzu, obyčejně v sériích kolem deseti kusů.\n\nKontakty s jeho ruskými sběrateli Ščukinem a Morozovem a známost s baletním impresáriem Sergejem Ďagilevem přivedly Matisse k zájmu o balet. Roku 1920 navrhl kostýmy a dekorace k Stravinského opeře Slavík a doprovázel Ruský balet do Londýna. V květnu 1939 provedl Ruský balet v Monte Carlu balet \"Červená a černá\", který hudebně doprovázela 1. symfonie Dmitrije Šostakoviče. Výpravou a kostýmy ho vybavil Matisse. Do této kategorie lze zařadit i Matissovy návrhy na gobelíny. První vznikl v roce 1935 a jeho námětem bylo otevřené okno v Papeete, což byla jeho vzpomínka na návštěvu Tahiti. Tahitskou tematiku mají i poslední dva návrhy: \"Polynésie – obloha\" a \"Polynésie – moře\" z let 1946–1948.\n\nKaple ve Vence je komplexním Matissovým dílem, v němž se projevil jako výtvarník i architekt. Dílo vzniklo na základě přátelství s Monique Bourgeois, kterou najal roku 1941 jako ošetřovatelku a kterou také několikrát portrétoval. Roku 1946 vstoupila Monique do dominikánského řádu ve Vence západně od Nice, kde již v té době Matisse bydlel. Na její podnět se Matisse rozhodl vytvořit jak architektonické plány, tak vnitřní výzdobu zcela nové růžencové kaple. Na projektu pracoval od roku 1947 po následující čtyři roky. Stavební stránku konzultoval s architektem Auguste Perretem. Základní kámen ke stavbě byl položen 1949, biskup z Nice ji vysvětil 25. června 1951. Bílo-černý interiér respektuje barvy dominikánského řádu, na třech stěnách jsou obrazy s náměty sv. Dominika, Madony a Křížové cesty. Vitráže zdobí rostlinné motivy jako symboly Stromu života. Oltář s krucifixem byl Matissovou poslední sochařskou prací.\n\nFilmy o Matissovi jsou vesměs dokumentární. Nejstarším z nich, ve kterém umělec vystupuje spolu se svým synem Jeanem a vnukem Gérardem, je \"Henri Matisse\" režiséra Françoise Campauxe z roku 1946. Roku 2001 vznikl film Ginny Martina a Roba Tranchina s názvem \"Matisse & Picasso: A Gentle Rivalry\", zabývající se vztahem obou umělců. O dva roky později natočil švýcarský režisér Richard Dindo dokumentární film \"Aragon, le roman de Matisse\", založený na vzpomínkové knize Louise Aragona. Zatím posledním snímkem je \"Henri Matisse: A Cut Above the Rest\" režisérky Kate Misrahi z roku 2014.\n\nJedni z prvních českých malířů, kteří měli možnost vidět originály Matissových obrazů, byli Vincenc Beneš a Antonín Procházka. Navštívili jeho výstavu, uspořádanou na přelomu let 1908 a 1909 v berlínské galerii Paula Cassirera. Pro vývoj českého moderního malířství přelomová byla výstava, kterou roku 1910 v Praze uspořádal Spolek výtvarných umělců Mánes. Představena byla díla francouzských malířů, kromě Matisse i dalších fauvistů, např. André Deraina, Alberta Marqueta či Maurice de Vlamincka. Ve 20. letech nacházelo Matissovo dílo ohlas u více českých malířů, jmenovat lze Bedřicha Piskače a Jiřího Karse. Oba spojovalo, že po určitou dobu pobývali v Paříži. Matissem se zabývali za první republiky i čeští teoretikové umění. Byl to Karel Kramář v knize \"Kubismus\", vydané roku 1921 v Brně, a Karel Teige. Ten porovnával vztah Matissovy a Picassovy malby k tanci. V meziválečném období reagovali na Matissovu tvorbu i čeští sochaři. Určité paralely lze nalézt v plastikách Otto Gutfreunda a zejména Josefa Wagnera.\n\nBrzy po válce, v dubnu 1946, navštívil Matisse v rámci svého ročního studijního pobytu ve Francii historik umění Miroslav Míčko. Z pověření Umělecké besedy s ním diskutoval možnost výstavy v Praze. Přes umělcův příslib se ale neuskutečnila. V 50. letech byl kontakt českého umění se světovým na čas přerušen. Až světová výstava Expo 58, která se roku 1958 konala v Bruselu, přinesla vybraným československým umělcům možnost navštívit výstavu \"50 let moderního umění\", která se konala v jejím rámci. Mnozí čeští výtvarníci měli první možnost na vlastní oči spatřit nejen obrazy Matissovy, ale i dalších modernistů, kteří již v té době byli klasiky. Zejména Matisse spolu s Picassem byli umělci, u nichž ve 2. polovině 50. let hledali mladí čeští výtvarníci poučení. To byl i případ Zdeňka Sýkory, který měl v roce 1959 možnost poznat Matissovu kolekci v Ermitáži. Podle jeho vlastního vyjádření pro něj znamenalo setkání s Matissem osudový zlom. Výsledkem byla Sýkorova série Zahrad.\n\nV České republice se nachází pouze jediný Matissův obraz. Jedná se o portrét s názvem \"Joaquina\" z roku 1910. Je vystaven v Národní galerii v expozici Francouzského umění 19. a 20. století. Galerie ho získala roku 1923 darem od norského historika umění Waltera Halvorsena.\n\n\n\n"}
{"id": "180073", "url": "https://cs.wikipedia.org/wiki?curid=180073", "title": "Beagle", "text": "Beagle\n\nBeagle může znamenat:\n\n"}
{"id": "180075", "url": "https://cs.wikipedia.org/wiki?curid=180075", "title": "Seznam nejbližších hvězd", "text": "Seznam nejbližších hvězd\n\nSeznam hvězd nejbližších Zemi je seřazen podle vzrůstající vzdálenosti od Země do vzdálenosti 5 parseků (16,308 světelných let). Včetně Slunce existuje v této vzdálenosti 66 hvězd zahrnujících 50 systémů.\n\nHvězdy s hvězdnou velikostí větší než 6,5, a které tudíž nemohou být pozorovány pouhým okem, jsou v tmavošedých polích. Spektrální třída je zobrazena barvou hvězdné spektrální klasifikace. Paralaxa a vzdálenost od Země jsou v červených hodnotách pouze předběžné.\n\nPoznámky:\n\nNásledující mapa ukazuje polohu všech 32 hvězd do 14 světelných let od Slunce.\n\n\n"}
{"id": "180077", "url": "https://cs.wikipedia.org/wiki?curid=180077", "title": "Životní formy rostlin", "text": "Životní formy rostlin\n\nŽivotní formy rostlin jsou tvary rostlin přizpůsobené ekologickým podmínkám. \n\nV současné době existuje řada systémů životních forem rostlin pro různé klimatické a geografické podmínky. Pro mírný pás popsal v roce 1905 dánský botanik Raunkiaer 6 základních životních forem. Raunkiaerovy životní formy se v současnosti vztahují i na rostliny, které se nevyskytují v mírném pásu, což je dosti nepřesné.\n\nDalšími životními formami již celesvětového použití jsou fytoplankton, fytoedafon a endofyty.\n\n"}
{"id": "180078", "url": "https://cs.wikipedia.org/wiki?curid=180078", "title": "Migrace rostlin", "text": "Migrace rostlin\n\nMigrace rostlin je prostorové přemísťování se taxonů na nová území. Často vede k rozšíření areálů těchto taxonů či vzniku nepůvodních areálů. Principem migrace rostlin je rozšiřování jejich diaspor. Ty mohou být generativní (semena, plody) nebo vegetativní (části rostlinných tílek). Diaspory se šíří různými způsoby. \n\n\n\n"}
{"id": "180079", "url": "https://cs.wikipedia.org/wiki?curid=180079", "title": "Teorie monotopního původu taxonů", "text": "Teorie monotopního původu taxonů\n\nTeorie monotopního původu taxonů je teorie založená na tom, že organismy, resp. druhy vznikly a vznikají na jednom místě v tzv. „primárním genetickém centru“. Následně dochází k migraci taxonu a zvětšování jeho areálu rozšíření. Místa, kde prodělává taxon významné evoluční proměny, se nazývají „sekundární genetická centra“. Tato teorie nalézá své uplatnění při studiu disjunktivních areálů a hledání genetického centra areálu.\n"}
{"id": "180080", "url": "https://cs.wikipedia.org/wiki?curid=180080", "title": "Subendemit", "text": "Subendemit\n\nSubendemit je taxon výlučně vázaný na určité území, se stenoendemitním výskytem na území jiném. Příkladem může být kopretina okrouhlolistá (\"Chrysanthemum rotundifolim\"), která je hojně rozšířena v Karpatech. Vyskytuje se však také v několika řídkých, výrazně ohraničených areálech (arelách) na území Bosny a Hercegoviny.\n\n"}
{"id": "180081", "url": "https://cs.wikipedia.org/wiki?curid=180081", "title": "Pseudovikarizace", "text": "Pseudovikarizace\n\nPseudovikarizace je vikarizace příbuzných druhů rostlin bez společného předka. Příkladem může být bojínek luční (\"Phleum pratense\") obývající nížiny a hory. Tento druh však nevystupuje až do alpínského stupně, kde se vyskytuje jeho rodový příbuzný bojínek alpínský (\"Phleum alpinum\").\n\n"}
{"id": "180082", "url": "https://cs.wikipedia.org/wiki?curid=180082", "title": "Chodník", "text": "Chodník\n\nChodník je část pozemní komunikace nebo samostatná pozemní komunikace, která slouží chodcům k přesunu po délce komunikace. Chodníkem zpravidla bývají vybaveny místní komunikace, případně průjezdní úseky silnic, v zastavěných částech obcí, a to buď po jedné nebo po obou stranách. Někdy se jako chodníky nazývají i stezky v nezastavěné krajině, zvláště v oblastech ovlivněných slovenštinou. Chodník je také častý a důležitý prvek zahradní architektury používaný v sadovnické tvorbě.\n\nPovrch chodníku je nejčastěji tvořen asfaltem, dlažebními kostkami, klasickou, mozaikovou betonovou či zahradní dlažbou nebo jinými materiály zpevňující povrch.\n\nJednotlivá města mohou mít svůj specifický typ povrchu chodníků, který využívají dlouhodobě především v historických čtvrtích. Takovým povrchem je v Česku například zdobná pražská mozaika či plzeňská deska.\n\nChodník bývá oproti vozovce zvýšen a od vozovky je chodník oddělen obrubníkem, pásem zpravidla kamenných dílů ve výškové úrovni chodníku. V místech se silným provozem vozidel, úzkých chodníků a u východů z budov, zejména škol, se chodník od vozovky odděluje i zábradlím. Kryté zábradlí může sloužit také jako ochrana před znečištěním chodců nečistotami rozstřikovanými koly vozidel.\n\nNa vnější straně komunikace chodník obvykle přiléhá k budovám, plotům, zdem nebo zeleni. Od zeleně (nejčastěji trávníku) bývá rovněž oddělen obrubníkem, jeho provedení bývá různé. Na mostech, náspech, podél svahů a v podobných místech bývá chodník chráněn zábradlím na vnější straně.\n\nNěkdy bývá na chodníku umístěno stromořadí, prodejní stánky, lavičky, odpadkové koše, zpravidla sloupy veřejného osvětlení, zastávkové sloupky, dopravní značky platné pro přilehlou vozovku a podobně.\n\nSpecifickou součástí povrchu chodníku jsou v mnoha evrospkých zemích Stolpersteine (či kameny zmizelých), vsazované před vstupy do domů, kdy bydlely oběti nacistického režimu.\n\nZákladní technickou normou obsahující požadavky na chodníky je ČSN 73 6110 \"Projektování místních komunikací\", jejíž nejnovější verze vyšla v lednu 2006.\n\nMnohé technické požadavky na chodníky obsahuje vyhláška č. 398/2009 Sb., \"o obecných technických požadavcích zabezpečujících bezbariérové užívání staveb\".\n\nChodníky musí být široké nejméně 1500 mm. Překážky na komunikacích pro pěší, zejména stožáry veřejného osvětlení, dopravní značky, stromy, telefonní automaty musí být osazeny tak, aby byl zachován průchozí profil šířky nejméně 1500 mm, tuto hodnotu lze snížit až na 900 mm u technického vybavení komunikací a svislého dopravního značení.\n\nPovrch chodníků, schodišť, šikmých ramp a podlah vnitřních komunikací musí být rovný, pevný a upravený proti skluzu. Hodnota součinitele smykového tření musí být nejméně 0,6, u šikmých ramp pak 0,6 + tg α, kde α je úhel sklonu rampy.\n\nChodníky smí mít podélný sklon nejvýše 1:12 (8,33 %) a příčný sklon nejvýše 1:50 (2,0 %). Na úsecích s podélným sklonem větším než 1:20 (5,0 %) a delších než 200 m musí být zřízena odpočívadla.\n\nChodníky v místech přechodů musí mít snížený obrubník na výškový rozdíl 20 mm oproti vozovce a musí být opatřeny signálními pásy spojujícími varovné pásy (umístěnými po délce sníženého obrubníku) s vodicími liniemi. Komunikace pro pěší musí být řešeny tak, aby byla důsledně dodržena vodicí linie pro zrakově postižené osoby. Jako umělou vodicí linii, chybí-li přirozená, a na rozhraní s pásem pro cyklisty se zřizuje hmatný pás. Přerušení přirozené vodicí linie v délce větší než 8000 mm musí být doplněno vodicí linií umělou.\n\nJednotlivá města mohou mít specifické požadavky na technické řešení chodníků dále specifikující základní požadavky dané normami. Typickým příkladem jsou například požadavky stanovené v Manuálu tvorby veřejných prostranství hlavního města Prahy.\n\nPodle § 12 odst. 4 zákona č. 13/1997 Sb., o pozemních komunikacích, jsou přilehlé chodníky, chodníky pod podloubími, podchody a zařízení pro zajištění a zabezpečení přechodů pro chodce součástí místních komunikací, pokud nejsou samostatnými místními komunikacemi. Proto je jejich vlastníkem vždycky obec. Formulace zákona ale vnáší nejasno ohledně chodníků přilehlých k silnicím nebo účelovým komunikacím.\n\nPodle § 34 Zákona č. 128/2000 Sb., o obcích, jsou veřejně přístupné chodníky veřejným prostranstvím bez ohledu na to, komu patří. Podle § 4 odst. 2 zákona č. 565/1990 Sb., o místních poplatcích, může obec požadovat poplatek za tzv. zvláštní užívání veřejného prostranství, a to i tehdy, není-li chodník v jejím vlastnictví. Nález Ústavního soudu publikovaný pod č. 211/2005 Sb. tuto skutečnost potvrdil, vyslovil však názor, že poplatek by neměla obec požadovat od vlastníka chodníku (například za umístění reklamy).\n\nChodník není v Pravidlech silničního provozu výslovně definován.\n\nZpůsob chůze po pozemní komunikaci stanoví § 53 Zákona o silničním provozu. Chodec musí užívat přednostně chodníku nebo stezky pro chodce. Osoba pohybující se na lyžích, kolečkových bruslích nebo obdobném sportovním vybavení nesmí na chodníku nebo na stezce pro chodce ohrozit ostatní chodce. Má-li komunikace více chodníků, není stanoveno, kterého chodníku má chodec užít. V současné době není ani stanoveno, po které straně chodníku je chodec povinen jít – v minulosti platilo, že po chodníku se chodí vpravo. Pokud však chodníku užije organizovaný útvar chodců, musí jít vpravo a nejvýše ve dvojstupu.\n\nLevé krajnice a není-li to možné, pak levého okraje vozovky, může chodec použít tam, kde není chodník nebo je neschůdný, popřípadě nese-li chodec předmět, kterým by mohl ohrozit ostatní chodce, a v některých dalších případech (ruční nebo invalidní vozík, organizovaný útvar chodců a podobně). Na krajnici nebo při okraji vozovky mohou jít nejvýše dva chodci vedle sebe, v nebezpečných úsecích nebo obdobích pouze za sebou.\n\nJiní účastníci provozu na pozemních komunikacích než chodci nesmějí chodníku užívat, pokud není v \"Zákoně o provozu na pozemních komunikacích\" stanoveno jinak. (§ 53 odst. 2 \"Zákona o provozu na pozemních komunikacích\")\n\nNěkdy bývá dopravní značkou zčásti nebo zcela na chodníku povoleno parkování – ani v takovém případě však na chodníku nesmí stát vozidlo o celkové hmotnosti převyšující 3500 kg, jednonápravový traktor, motorový ruční vozík a pracovní stroj samojízdný.\n\nChodník může být také označen jako stezka pro chodce a cyklisty, přičemž použitá varianta svislé dopravní značky a vodorovné dopravní značení určují, zda jsou pro chodce a cyklisty vyhrazeny oddělené pruhy nebo zda je jim určena celá šířka chodníku. Variantně je možné schodník označit jako stezku pro chodce s povoleným vjezdem jízdních kol, která vjezd na chodník cyklistům umožňuje, ale vybajuje je zde menšími právy oproti chodcům. § 58 odst. 2 \"Zákona o provozu na pozemních komunikacích\" nepřímo povoluje po chodníku jízdu dětem mladším 10 let, a to i bez dohledu osoby starší 15 let.\n\nPovinnost zajistit schůdnost chodníku přísluší jeho vlastníkovi.\n\nDo roku 2009 platila pro majitele nemovitosti přilehlé k chodníku povinnost zajistit schůdnost chodníku, od novelizace příslušného zákona je tato povinnost přenesena zcela na majitele chodníku (typicky město či obec).\n\n\n"}
{"id": "180084", "url": "https://cs.wikipedia.org/wiki?curid=180084", "title": "Vikarizace", "text": "Vikarizace\n\nVikarizace (vikariance, vikariace, vikarismus) je fytogeografický termín označující stav, kdy se dva a více blízce příbuzných (přirozeně se vyskytujících) taxonů, vzniklých ze společného předka, ve volné přírodě vzájemně nahrazují/zastupují. Nejčastěji se jedná o druhy, které se zastupují v jednom areálu rodu. Vikarizující taxony (vikarianty) vznikly buď rozpadem a samostatným vývojem v části původního areálu, nebo vlivem přizpůsobení odlišným podmínkám během migrace.\n\nJedná se o druhy původně společného areálu obývající nyní dva a více různých areálů. Příkladem může být například lípa srdčitá (\"Tilia cordata\") rostoucí běžně v Evropě a lípa \"Tilia amurensis\" vyskytující se ve východní Asiii. Dalším příkladem jsou zástupci rodu cedr (\"Cedrus\"), a to cedr atlaský (\"Cedrus atlantica\") vyskytující se přirozeně v pohoří Atlas, cedr libanonský (\"C. libani\") rostoucí v pohoří Taurus na jihu Turecka a táhnoucí se od západu až po Libanon, a dále \"Cedrus brevifolia\" přirozeně rostoucí na Kypru a \"Cedrus deodara\" rostoucí na západ od Himálají.\n\nJde o zastoupení druhů v různých nadmořských výškách. Například \"Solidago virgaurea\" subsp. \"virgaurea\" roste od nížin až do hor. Nezasahuje však až do subalpínského a alpínského stupně, kde je zastoupena (vikarizována) \"S. virgaurea\" subsp. \"minuta\".\n\nJedná se o příbuzné druhy společného rodového areálu oddělené ekologickými podmínkami. Druhy se v odlišných ekologických podmínkách zastupují svým výskytem. Příkladem může být pupava obecná (\"Carlina vulgaris\") rostoucí na kyselých půdách a pupava dlouholistá (\"C. longifolia\") rostoucí na půdách bazických. Pupava obecná je tedy acidofilní rostlina a pupava dlouholistá bazifilní.\n"}
{"id": "180086", "url": "https://cs.wikipedia.org/wiki?curid=180086", "title": "Elementy flóry", "text": "Elementy flóry\n\nElementy flóry jsou podobnosti areálů. Tyto podobnosti se podle příčiny rozdělují do několika skupin. Nejprostudovanější jsou geografické elementy, tzv. geoelementy. Dále se jedná např. o genoelementy, chronoelementy či migroelementy. Při konstrukci elementů flóry se využívají v současnosti GIS systémy.\n\n"}
{"id": "180087", "url": "https://cs.wikipedia.org/wiki?curid=180087", "title": "Fytoedafon", "text": "Fytoedafon\n\nFytoedafon je název pro jednu z mnoha životních forem „rostlin“. Jedná se o organismy původně řazené do říše rostlin žijící v půdě. V tomto případě jsou to převážně bakterie v současné době řazené do říše \"Bacteria\" nebo rozdělované na dvě říše \"Eubacteria\" a \"Archebacteria\".\n\n"}
{"id": "180089", "url": "https://cs.wikipedia.org/wiki?curid=180089", "title": "Tyrka", "text": "Tyrka\n\nTyrka je potok v Moravskoslezském kraji, levostranný přítok řeky Olše, který odvodňuje menší oblast na severu Moravskoslezských Beskyd v okrese Frýdek-Místek.\n\nTyrka pramení v Moravskoslezských Beskydech v nadmořské výšce 835 m na severních svazích vrchu Kalužný; celý její následující běh pak směřuje zhruba k severu. V horní části toku Tyrka vytváří hluboce zaříznuté údolí mezi rozsochami horských vrcholů Javorového na západě a Ostrého na východě. Nejhořejší část údolí Tyrky sleduje zeleně značená turistická trasa na Kalužný, úsek dále po proudu pak žlutě značená trasa na Ostrý. Tyrka postupně protéká Tyrou a Oldřichovicemi, které jsou místními částmi města Třince. U průmyslové zóny v Třinci pak v nadmořské výšce 305 m ústí zleva do řeky Olše, která vody Tyrky odnáší dál do Odry.\n"}
{"id": "180090", "url": "https://cs.wikipedia.org/wiki?curid=180090", "title": "Endofyt", "text": "Endofyt\n\nEndofyt je endosymbiotický organismus, zejména bakterie, sinice, houby), který část nebo celý život žije v těle rostlin. Jejich základní vlastností je, že alespoň část životního cyklu svému rostlinnému hostiteli neškodí. Někdy tyto organismy přinášejí dokonce rostlinám užitek.\n\nEndofyty se mohou přenášet z jedince na jedince buď vertikálně (z rodiče na potomstvo, především uvnitř semen), nebo horizontálně (z jednoho jedince na jiného).\n\nEndofytické druhy v jedné rostlině tvoří celá společenstva, v nichž některé organismy dominují a některé jsou vzácnější či omezené na určitý orgán.\n\nJedním z nejčastějších endofytů jsou houby. V rostlinných pletivech tvoří mycelium (podhoubí), orgány sloužící k rozmnožování (plodnice) se tvoří vždy na povrchu rostliny. Endofytický druh bývá velmi druhově specifický: to znamená, že téměř každý rostlinný druh hostí svou unikátní endofytickou houbu. Rozdíl je zpravidla také v tom, o jaký rostlinný orgán se jedná: jiný druh houby se vyskytuje ve stonku, jiný v listu. Také platí, že nejvíce endofytických hub se vyskytuje na povrchu orgánů, ve vnitřních částech např. kmene.\n\nZ hlediska ekologie se spíše nejedná o mutualismus (oboustranně výhodný vztah), ale o přísně kontrolovaný parazitismus, kdy endofytická houba poškozuje svého hostitele jen minimálně. Symbiotické vazby u endofytických hub jsou velmi různorodé, a například při vážném poškození rostliny některé houby „přepnou“ na parazitický způsob života.\n\nHouby především u travin produkují některé toxiny, které odrazují býložravce (hmyz) nebo působí herbivorům otravu (včetně hospodářsky významných zvířat). Endofytické houby také často hubí svými sekundárními metabolity patogenní druhy hub, čímž rovněž vlastně pomáhají svým hostitelským rostlinám.\n\nZ hlediska systematiky jsou nejčastějšími endofytickými druhy vřeckovýtrusné houby a konidiální houby (Deuteromycota), vzácně i stopkovýtrusné houby. Nejhojnějším řádem vřeckovýtrusných hub v rostlinných pletivech jsou Xylariales a Leotiales.\n\n"}
{"id": "180094", "url": "https://cs.wikipedia.org/wiki?curid=180094", "title": "Dlažební kostka", "text": "Dlažební kostka\n\nDlažební kostka je stavební materiál vyrobený z kamene, ve tvaru krychle či kvádru. Využívá se jako materiál pro stavbu dlažby, druhu pevného povrchu pozemních komunikací.\n\nDlažební kostky jsou vyráběny nejčastěji ze žuly, vápence, či převážně dříve z křemence (tzv. kočičí hlavy). Na chodníky se používaly menší, černé kostky které byly z čediče (lávy). Pro modernější typy dlažby, zejména pro zámkovou dlažbu na chodnících, se používají ve funkci dlažebních kostek betonové tvárnice, někdy i keramické materiály. Tvrdost a odolnost kostek se tedy liší podle materiálu.\n\nNěkdy se k tvorbě dlažby používá více druhů (barev) kostek, jejich rozdílná barva vytváří dekorativní nebo informativní mozaiku nebo vodorovné dopravní značení. Kostky mají různý rozměr a tvar v závislosti na použitém materiálu a na účelu dlažby.\n\nDlažba se ke zpevnění ulic a silnic používala již od starověku a ve středověku – ne vždy však byla vytvářena z dlažebních kostek, někdy se používalo i lámaného kamene. V moderním světě je vytlačována asfaltem (živicí) a betonem.\n\nDlažební kostka může sloužit také jako suvenýr. Kradení dlažebních kostek z poškozených chodníků je v českém kontextu problém především v Praze.\n\nDlažební kostky se dělí podle velikosti na tři základní skupiny.\n\n\n\n\n\n\nDlažební kostky se stávají často zbraní, která je používána během demonstrací či nepokojů. Je snadno dostupná, nachází se přímo pod nohama demonstrantů. Jejich předností je relativně malý rozměr a dostatečná hmotnost, která z nich dělá ideální vrhací zbraň. Dlažební kostky jsou také používány jako materiál pro stavbu barikád. Jako prevenci tohoto využití je kostek je možné v omezeném rozsahu přistoupit k přilepení kostek k sobě navzájem či k podkladu. Toto opatření bylo využito v roce 2016 v Hongkongu v okolí parlamentu v rámci příprav na očekávané nepokoje související s významno ustátní návštěvou.\n\nOpět v Hongkongu během protivládních protestů v roce 2019 demonstranti využili nový typ barikády z betonových kostek - velké množství kostek přilepených k silnicím umožnilo zcela zamezit průjezdu vozidel s využitím relativně malého množství materiálu.\n\n\n"}
{"id": "180099", "url": "https://cs.wikipedia.org/wiki?curid=180099", "title": "Ladislav Haškovec", "text": "Ladislav Haškovec\n\nLadislav Haškovec (18. května 1866, Bechyně – 16. ledna 1944, Praha ) byl český lékař, profesor neuropatologie na Univerzitě Karlově v Praze. V roce 1905 založil první neurologické oddělení v Čechách (v Praze Na Františku), v roce 1926 kliniku pro choroby nervové na Lékařské fakultě Univerzity Karlovy. Jeden ze zakladatelů československé neurologie. Bratr profesora PhDr. Prokopa Miroslava Haškovce, romanisty a překladatele.\n\nLadislav Haškovec vystudoval gymnázium v Jindřichově Hradci, promoval roku 1891 na lékařské fakultě UK v Praze. Praxi začínal již při studiu, v laboratoři Národního muzea, kde se věnoval kraniologii – vědě, zabývající se morfologickým popisem lebky. V roce 1890–1891 byl demonstrátorem Patologicko-anatomického ústavu a současně pracoval jako externí lékař na II. interní klinice u prof. E.Maixnera. Chtěl se věnovat interně, ale nastoupil (1892) jako asistent na psychiatrickou kliniku a začal se věnovat neuropatologii. Získal stipendium lékařské fakulty a v roce 1892–1893 pracoval na tehdy nejslavnější klinice pro choroby nervové – na klinice prof. Charcota v Paříži , kde se seznámil s osobnostmi francouzské neurologie. Zde začal své významné práce o štítné žláze.\n\nL. Haškovec byl prvním docentem v oboru neuropatologie(1896). Navštívil kliniky a ústavy pro nervové a duševní choroby v \"Moskvě, Varšavě, Budapešti, Krakově, Vídni, Lipsku, Vratislavi, Mnichově, Curychu, Bělehradě, Berlíně.\" V roce 1903 byl jmenován soudním znalcem v oboru chorob nervových a duševních u zemského soudu v Praze. Ke své vědecké práci neměl MUDr. Haškovec vždy vhodné prostředí a proto se neustále snažil o založení samostatné neurologické kliniky. V roce 1905 zřídil malé oddělení pro choroby nervové v nemocnici Milosrdných bratří v Praze Na Františku, kde byl primářem (do 1915). Mimořádným profesorem se stal roku 1906, řádným v roce 1919. Po zrušení oddělení ordinoval v ambulanci pro nervové nemoci umístěné v laryngologickém ústavu. V roce 1919 dosáhl zřízení ambulatoria pro nervové nemoci v Kaulichově domě na Karlově náměstí, které se po sedmi letech – jako jádro nové neurologické kliniky – přestěhovalo na chorobince Na Karlově. V letech 1925–1926 byl prof. Haškovec děkanem lékařské fakulty UK a pak přednostou neurologické kliniky (do 1936).\n\nProf. Haškovec při své průkopnické práci dovedl českou neurologii postavit hned zpočátku na vysokou úroveň a pojímal neurologii velice široce spolu s endokrinologií a pseudoneuropsychiatrií. Přispěl k popisu četných nervových nemocí, které v odborné literatuře nesou jeho jméno, např.roku 1904 první pozoroval a popsal běžný vedlejší účinek, který se objevuje při léčbě neuroleptiky. Název akathisie je dodnes užíván v různých podobách (acathisis, akathsie, akatizie) na celém světě. Zabýval se také antropologií, fyzioterapií, prevencí neuróz a duševní hygienou i dětskou neurologií. V roce 1904 založil časopis \"Revue v neurologii a psychiatrii\", který redigoval a z velké části vlastním nákladem udržoval až do roku 1936 (pak jako pokračování začala vycházet \"Česká neurologie a psychiatrie)\". Udržoval styky se zahraničím, zejména s francouzskými neurology a slovenskými lékaři,zúčastnil se mnoha zahraničních lékařských sjezdů. Byl členem našich i zahraničních lékařských společností a nositelem několika řádů.\n\n\n"}
{"id": "180100", "url": "https://cs.wikipedia.org/wiki?curid=180100", "title": "Elizabeth Garrettová Andersonová", "text": "Elizabeth Garrettová Andersonová\n\nDr. Elizabeth Garrettová Andersonová, MD (9. červen 1836 Whiechapel — 17. prosinec 1917 Aldeburgh) byla anglická lékařka a feministka, první žena, která získala lékařské vzdělání ve Velké Británii a první žena, která byla zvolena na post starosty. Její sestra Milicent vedla konstituční křídlo britských sufražistek. Její dcera Louisa Garrettová Andersonová se také stala lékařkou.\n\nNarodila se v londýnské čtvrti Whiechapel jako druhorozená z jedenácti dětí v rodině Newsona Garretta (1812–1893) a jeho ženy Louisy (asi 1813–1903) rozené Dunnet. Její sestrou byla známá feministka a sufražetka Millicent Garrett Fawcett.\n\nElizabeth Garrett studovala na soukromé škole Boarding School pro dívky v Blackheath, Londýn. V roce 1859 se setkala s Elizabeth Blackwell, první ženou, která získala titul doktor ve Spojených státech. Po tomto setkání se rozhodla stát lékařkou. Mnoho středních škol její přihlášku odmítlo. Garrett v roce 1860 nastoupila jako zdravotní sestra do nemocnice Middlesex Hospital.V nemocnici byla dobrou zdravotní sestrou, takže mohla chodit na ambulanci a zúčastnit se první operace. Začala navštěvovat přednášky určené pro lékaře v nemocniční lékařské škole. Po stížnostech z řad studentů jí byl vstup do přednáškového sálu zakázán. Povolení měla ke studiu latiny, řečtiny, chemie a \"materia medica\". Přes podporu vedení nemocnice byla nucena opustit školu i nemocnici, ale než ji opustila složila zkoušky z oboru chemie a \"materia medica\" s vyznamenáním.\n\nPo zjištění, že u Společnosti lékárníků (Society of Apothecaries) nebyly ženám zakázány zkoušky, byla přijata ke studiu a v roce 1865 složila závěrečnou zkoušku a získala licenci (LSA). Po její úspěšné zkoušce (nejlepším hodnocením), Společnost lékárníků změnila své předpisy, aby nemohly další ženy získat licenci.\n\nV roce 1866 začala pracovat v St Mary's Dispensary, v instituci, která měla zabezpečit lékařskou péči chudým ženám. Místo se velice rychle změnilo na New Hospital for Women (nemocnice pro ženy), kterou společně založily se Sophií Jex-Blake, kde Garrett pracovala více než dvacet let. V roce 1870 získala lékařský titul na Pařížské univerzitě. V tomtéž roce byla vybrána do London School Board, jako reprezentantka části Marylebon. Zahájila rovněž práci hostujícího lékaře v East London Hospital for Children, ale záhy od této činnosti odstoupila a zasvětila svůj život práci v New Hospital for Women. V roce 1871 se provdala za Jamese Andersona, se kterým měla tři děti (Luisa, Margaret a Alan).\n\nVíc jak 19 let (od roku 1873) byla jedinou ženou v Britské lékařské společnosti (British Medical Association (BMA)). Stále pracovala v New Hospital for Women, v roce 1874 založila Londýnskou lékařskou školu pro ženy (London School of Medicine for Women). V roce 1897 byla zvolena prezidentkou východoanglické větve Britské lékařské společnosti.\n\nDne 9. listopadu 1908 byla zvolena starostkou Aldebrurgh, byla první ženou na tomto postu. Před ní byl starostou její otec i její muž. Během svého úřadování vydala řadu dokumentů, které se týkaly volebního práva žen.\n\nZemřela 17. prosince 1917 ve věku 81 let v Aldeburghu.\n\n\n\n"}
{"id": "180104", "url": "https://cs.wikipedia.org/wiki?curid=180104", "title": "Petr Hromádka", "text": "Petr Hromádka\n\nPetr Hromádka, též Hromada († 6. února 1421) byl český husitský kněz a hejtman.\n\nVí se o něm, že pocházel z jihočeské Jistebnice, ale není známo datum jeho narození. Podle místní tradice se jeho rodný dům nachází na jistebnickém náměstí (čp. 82) a připomíná to – viz výřez na fotografii – pamětní deska s textem: \n\nPo studiích se stal, jako akolyta (příslušník církve s nižším svěcením), zvoníkem v některém větším kostele a později, po svém vysvěcení, se stal sakristánem v kostele na Pražském hradě (1408–1413). Potom byl kaplanem nebo zvoníkem v Dolních Střimelicích (nyní Hradové Střimelice). V době nepokojů v zemi, po roce 1415, kdy byl v Kostnici upálen Mistr Jan Hus, byl odtud v roce 1418 církevním úřadem vyhoštěn. Stal se jedním z organizátorů \"„poutí na hory“\" – které se konaly od Velikonoc 1419 až do jara 1420. Důvodem byly zásahy panovníka a vrchností omezujících husitské bohoslužby a také představa brzkého zániku pozemského světa a přesvědčení o spasení věrných křesťanů právě „na horách\". Velké shromáždění se např. konalo 22. července 1419 na vrchu Tábor – Burkovák u Nemějic nedaleko Bechyně (až 42 tisíc stoupenců Husova učení).\n\nS jeho osudem je výrazně spojeno Ústí nad Lužnicí, Sezimovo Ústí,(původně poddanské město pánů z Ústí) ze zchudlé větve rodu Vítkovců, po roce 1410 jedno z center radikálně reformní aktivity. Po vypovězení zdejších husitů v roce 1419 se postavil Hromádka do čela „vyhnanců“ a 21. února 1420 v noci osadu dobyl. Nezdála se mu bezpečná a navrhl tedy obsadit nedaleké dlouho opuštěné opevněné sídlo na skále nad Lužnicí a Ústí pak vypálili. Petr Hromádka poslal do Plzně Janu Žižkovi zprávu, že našel vhodné místo a že se zde usadili. Radikální část husitů neměla na přelomu let 1419–1420 v Plzni lehkou pozici a v čele s Žižkou a Chvalem z Machovic se rozhodli odejít na Tábor. Cestou svedli pověstnou bitvu u Sudoměře. V březnu 1420 byl tedy položen základ novému městu, v jehož čele pak stanuli čtyři hejtmani – Mikuláš z Husi, Zbyněk z Buchova, Chval Řepický z Machovic a také Jan Žižka. Na Tábor – jak pojmenovali husité nové sídlo – přicházelo mnoho mužů, často s ženami i dětmi, a byli odhodláni k boji za „zákon boží“ a za jiný, lepší život.\n\nZa husitských bouří stanul v čele Žižkových bojovníků, v lednu 1421 pak s nimi dobyl město Chotěboř a stal se městským hejtmanem. Proti němu vytáhlo panské vojsko a když viděl jeho sílu a znal nepřízeň měšťanů, rozhodl se vyjednávat a 2. února se vzdal. Přes slib volného odchodu všech byla celá tisícovka táboritů po opuštění opevnění napadena, 300 z nich 3. února upáleno v chotěbořských stodolách, zbytek zahynul mezi Čáslaví a Kutnou Horou upálením nebo svržením zaživa do kutnohorských šachet. On sám byl Zikmundovým hejtmanem Janem Městeckým z Opočna odveden z Chotěboře do 37 km vzdálené Chrudimi a tam 6. února 1421 na místním rynku upálen. Husité se pak pomstili vypálením benediktinského kláštera v blízkém Vilémově.\n\nUdálost v Chotěboři připomíná pomníček, postavený v roce 1929 v zahradě před č.p. 607, tehdy městskou elektrárnou, kde údajně stály stodoly, a také pojmenování jedné chotěbořské ulice na \"„Hromádky z Jistebnice“\".\n\n\n"}
{"id": "180105", "url": "https://cs.wikipedia.org/wiki?curid=180105", "title": "Edward Adelbert Doisy", "text": "Edward Adelbert Doisy\n\nEdward Adelbert Doisy (13. listopadu 1893, Hume, Illinois, USA – 23. října 1986, Saint Louis, Missouri) byl americký chemik.\n\nObjevil konstituci vitamínů K1 a K2 a pohlavních hormonů (estrogenů). Spolu s E. Allenem vyvinuli tzv. Allenův-Doisyho test. Spolu s C. P. H. Damem dostali roku 1943 Nobelovu cenu za fyziologii a medicínu za objev konstituce vitamínu K.\n\nDoisy přispěl i ke zlepšení metod na izolaci a identifikaci inzulinu.\n\n\n"}
{"id": "180109", "url": "https://cs.wikipedia.org/wiki?curid=180109", "title": "Oldřichov (Nejdek)", "text": "Oldřichov (Nejdek)\n\nOldřichov ( ) je součástí města Nejdek v okrese Karlovy Vary. Nachází se asi 3,5 km na severovýchod od Nejdku. Je zde evidováno 8 adres budov s číslem popisným a 34 adres budov s číslem evidenčním. V roce 2018 zde trvale žilo 15 obyvatel.\n\nOldřichov leží pod hřebenem Krušných hor, v chráněném, k jihu otevřeném údolí. Vsí vede spojovací silnice z Lužce, která ústí na státní silnici z Nejdku do Perninku.\n\nOldřichov byl dříve samostatnou obcí, která patřila k pozdějšímu okresu Nejdek. V roce 1939 zde žilo 464, většinou německých obyvatel. Součástí obce byly také samoty \"Saifenhäus(e)l\" a \"Tellerhäuser\", obě položené při železnici Karlovy Vary – Johanngeorgenstadt.\n\nPrvní zmínka o obci pochází z roku 1568. Již brzy se v okolí provozovalo hornictví, jak dokládá zápis z nejdecké horní knihy z roku 1581. V roce 1651 zde bylo napočítáno 64 obyvatel, v roce 1705 zde žilo již 107 obyvatel, kteří patřili k nejdecké farnosti, v roce 1930 to bylo 443 obyvatel.\n\nPo roce 1945 muselo německé obyvatelstvo obec opustit. V horní části pak byly prakticky všechny prázdné domy zbourány a plochy byly zalesněny. Pouze v dolní části se zachovalo dodnes několik domů, které převážně slouží k rekreaci.\n\n"}
{"id": "180114", "url": "https://cs.wikipedia.org/wiki?curid=180114", "title": "Bohumír Janát", "text": "Bohumír Janát\n\nPhDr. Bohumír Janát (7. listopadu 1949 Tábor – 29. listopadu 1998 Praha) byl český filozof, spisovatel; mluvčí Charty 77\n\nVyrůstal v rodině učitelky přírodopisu a finančního úředníka; vystudoval humanitní větev táborského gymnázia (1969) a pak filozofii a psychologii na Filozofické fakultě UK (1973), z politických důvodů musel pracovat jako stavební dělník a vrátný. Od září 1975 pracoval jako vědecký aspirant v Psychologickém ústavu ČSAV. Smrt filozofa Patočky jej přivedla do řad Charty 77, po jejímž podpisu byl v březnu 1977 propuštěn z Akademie věd (AV) a dalších 12 let pracoval v dělnických profesích. V té době psal pro československý samizdat; působil jako soukromý překladatel; v roce 1988 byl mluvčím Charty 77. Do AV se vrátil v roce 1989.\n\nJanátův filozofický vývoj ovlivnil Jan Patočka svým osobním příkladem a svou filozofií dějin 20. století, v době disentu mu byla oporou osobnost T. G. Masaryka. V průběhu posledních let se zaměřil k formulaci základních myšlenek křesťanské filozofie, adekvátní dějinné situaci závěru 20. století. Zabýval se též filozofií příběhu a domova, překládal ze současné americké filozofie a psal kritiky a eseje. Napsal mnoho odborných děl a článků.\n\nVyšlo:\n\n"}
{"id": "180115", "url": "https://cs.wikipedia.org/wiki?curid=180115", "title": "James Fitzjames, vévoda z Berwicku", "text": "James Fitzjames, vévoda z Berwicku\n\nJames Fitzjames, 1. vévoda z Berwicku (čti v angličtině: \"Bervik\", ve skotském nářečí: \"Berik\" a v irštině: \"Bervidk\") (21. srpna 1670, Moulins – 12. červen 1734, Philippsburg), byl anglický vojevůdce, původem levoboček posledního katolického krále Anglie, Skotska a Irska Jakuba II. z rodu Stuartovců. Sloužil v anglických, irských, španělských a především francouzských ozbrojených silách. Byl maršálem francouzské a španělské armády, poradcem francouzských králů a dočasně i španělského krále Filipa V., obdržel titul francouzského paira a španělského granda. Byl rovněž guvernérem několika francouzských a španělských provincií. O svůj vliv a postavení ve Španělsku ale přišel v důsledku opakujících se sporů a špatných vztahů mezi Francií a Španělskem, jelikož už v roce 1703 přijal francouzské státní občanství. Své majetky ve Španělsku převedl na svého syna Jamese Berwicka, vévodu z Liria.\n\nJames Fitzjames se narodil roku 1670 ve francouzském městečku Moulins. Na svět přišel jako levoboček (nemanželský syn) Jakuba, vévody z Yorku, pozdějšího anglického, skotského a irského krále Jakuba II.. Jeho matkou byla Jakubova milenka Arabella Churchillová, sestra slavného vojevůdce sira Johna Churchilla, pozdějšího 1. vévody z Marlborough.\nJiž od útlého mládí se Jamesovi Fitzjamesovi dostávalo vzdělání na francouzských katolických školách v Juilly, Plessis a v jezuitské koleji La Fléche.\n\nPo skončení studií vstoupil James do válečných služeb francouzského maršála Karla V. Lotrinského a roku 1686 se zúčastnil vítězné bitvy u Budy (Maďarsko). Jeho otec, vévoda z Yorku, se stal v roce 1685 anglickým králem Jakubem II. Věděl o válečných úspěších svého syna a v roce 1687 mu udělil titul \"vévoda z Berwicku\". V té době bylo Jamesovi teprve 17 let a v následující bitvě u Nagyharsány (Moháče) (Maďarsko) sloužil již v hodnosti plukovníka. Vynikající vojenské schopnosti vévody Berwicka vedly otce Jakuba II. k tomu, aby jmenoval syna velitelem 3. jezdeckého pluku „Royal Guards Blue“ a vyslal ho do Irska k potlačení povstání irských rebelů v hrabství Atrim. Králův levoboček se utkal s nepřítelem v bitvě u Belfastu a suverénně zvítězil.\n\nJames Fitzjames se po celý svůj život snažil podporovat zájmy svého otce, který byl roku 1688 vyhnán z Anglie a až do své smrti v roce 1701 žil v exilu. Byl to právě James Fitzjames, kdo roku 1688 zachránil svého otce a jeho rodinu, když zorganizoval a připravil jejich útěk do exilu ve Francii. V roce 1689 se také zúčastnil vojenského vpádu do Irska, když se Jakub II. pokusil získat zpět ztracený trůn. James Fitzjames se v bojích projevil jako statečný a schopný důstojník, povstání však bylo potlačeno a Jakub II. uprchl zpět do Francie. James Fitzjames ale nezaváhal ani na chvíli, postavil se do čela irských katolíků a dál bojoval proti vládnímu vojsku, v jehož čele stál jeho strýc z matčiny strany, John Churchill, vévoda z Marlborough. Roku 1690 vedl James Fitzjames katolickou armádu i do bitvy u Boyne (Drogheda, hrabství County Louth). Zde vévoda Berwick utrpěl porážku a protestanté zvítězili. Toto vítězství dodnes protestanté v Ulsteru slaví, což vzbuzuje u katolické menšiny nevoli a často vede k pouličním bitkám a výtržnostem. Po útěku do Francie sloužil James Fitzjames opět Bourbonům a v roce 1704 byl povýšen na generála. O několik let dříve, v roce 1696 se ale znovu pokouší pomoci svému otci a zaplétá se do pokusu o únos krále Velké Británie Viléma III. Oranžského. Po prozrazení spiknutí se mu podařilo včas opustit Anglii, kde tehdy v utajení žil. Za jeho věrné vojenské služby mu ale nebyl zavázán jen otec Jakub II. a francouzský král Ludvík XIV., ale také španělský král Filip V. Ve válkách o španělské dědictví se James Fitzjames významně přičinil o to, že se španělským králem nakonec stal roku 1714 definitivně právě vnuk Ludvíka XIV., Filip V. Jamesova loajalita vůči Bourbonům byla oceněna jak francouzským králem, který Jamese roku 1706 delegoval do hodnosti maršála Francie (\"maréchal de France\") a jmenoval ho guvernérem Languedocu, tak i vděčným Filipem V., který mu udělil titul španělského granda a daroval mu vévodství Liria a Xerici. Po roce 1710 James Fitzjamse oficiálně s aktivní vojenskou službou skončil a začal psát své paměti: „\"The Memoires of Marshal Berwick\"“.\n\nJames Fitzjames hájil zájmy svého otce až do jeho smrti roku 1701. I po smrti Jakuba II. však nadále podporoval svého v exilu žijícího nevlastního bratra Jakuba Františka Stuarta, kterého uznal za jediného právoplatného krále Anglie, Skotska a Irska a zavázal se mu věrně sloužit a udělat vše pro jeho budoucí dosazení na trůn (k němuž ale nikdy nedošlo). V roce 1703 James Fitzjames poprosil svého bratra o to, aby mohl přijmout francouzské státní občanství. Jakub František Stuart souhlasil s jednou podmínkou - kdykoliv to bude potřebovat, vévoda z Berwicku se na jeho žádost dostaví a bude mu věrně sloužit. O deset let později, po uzavření utrechtského míru mezi Anglií a Francií, se ale situace značně zkomplikovala. Jakub František Stuart byl nucen v rámci mírových dohod opustit Francii a jeho nevlastní bratr, James Fitzjames, mu jako občan Francie nesměl od této chvíle pomáhat. Když v roce 1715 propuklo stuartovské povstání proti ve Skotsku, požádal Jakub František Stuart svého bratra, zda by se ujal vedení armády. Ludvík XIV. ovšem svému maršálovi zakázal účastnit se této vojenské akce a James Fitzjames jeho rozkazu uposlechl. Jakub František Stuart tuto \"zradu\" svému bratrovi nikdy neodpustil.\n\nDne 26. března 1695 se vévoda z Berwicku oženil. Jeho ženou se stala \"Lady Honora de Burgh, Dowager Countes of Lucan'), vdova po Patricovi Sarsfieldovi hraběti z Lucanu, irském šlechtici, který byl Berwickův přítel a v roce 1693 zemřel v Belfastu, patrně následkem morové nákazy. Manželství netrvalo dlouho - Honora se při honu nedaleko městečka Downpatrick (Severní Irsko) silně nachladila a v roce 1698 umřela na těžký zápal plic. Vévoda s ní měl jednoho syna Jamese Francise Fitzjamese Stuarta, vévodu z Liria (1696 - 1738)\n\nBerwick opustil Irskoa odjel do Paříže, kde se oženil podruhé. 18. dubna 1700 si vzal za ženu \"Annu baronku Bulkeleyovou\", dceru \"Henryho Bulkeleye\" a \"Sofie Stuartové\". S ní měl celkem 10 dětí:\n\nRoku 1710 James FitzJames s aktivní vojenskou dráhou skončil a začal psát své paměti, ale v roce 1733 byl naléhavě vyzván králem Ludvíkem XV., aby převzal velení nad francouzskými ozbrojenými silami v Německu. Ludvík XV. se totiž oženil s Marií Leszczyńskou, dcerou polského krále, který byl 1733 zbaven trůnu a uprchl do Paříže, kde žil v exilu. Ludvík mu chtěl dopomoci zpět na trůn, čemuž bránili Habsburkové. Vévoda Berwick se střetl s rakousko-českou armádou 12. června 1734 v Bádensku u města Philippsburg. Češi (3. plzeňský regiment, vedený plukovníkem \"Petrem Radeckým\" (1678 - 1743), dědečkem pozdějšího slavného maršála Jana Radeckého, zahájili dělostřeleckou palbu na francouzské pozice severně od pevnosti Philippsburg. Pod tlakem plzeňského regimentu se Francouzi dali na útěk. Jednou z dělostřeleckých koulí byl zasažen a usmrcen vévoda Berwick.\n\n"}
{"id": "180124", "url": "https://cs.wikipedia.org/wiki?curid=180124", "title": "Edgar Douglas Adrian", "text": "Edgar Douglas Adrian\n\nBaron Edgar Douglas Adrian (30. listopadu 1889, Londýn, Spojené království – 4. srpna 1977, Cambridge) byl anglický lékař, neurofyziolog.\n\nV roce 1932 mu byla společně se sirem Ch. S. Sherringtonem udělena Nobelova cena za fyziologii a medicínu za práce v oblasti funkce neuronu.\n"}
{"id": "180125", "url": "https://cs.wikipedia.org/wiki?curid=180125", "title": "Vysoká Pec (Bohutín)", "text": "Vysoká Pec (Bohutín)\n\nVysoká Pec, do roku 1964 samostatná obec je dnes částí obce Bohutín v okrese Příbram. Své jméno získala podle tavících vysokých pecí na železnou rudu. Její vznik je spjat s rozvíjejícím se železářstvím na Příbramsku na počátku 18. století. V roce 2011 zde trvale žilo 859 obyvatel.\n\nPrvní písemná zmínka o vesnici pochází z roku 1748.\n\nV roce 1732 se zde narodil J. A. Alis pozdější zakladatel moderního hornictví v Příbrami. V létech 1768–1770 byl vybudován na říčce Litavce první ze soustavy báňských rybníků, rybník Vysokopecký. V okolí obce jsou pozůstatky jak hornické činnosti probíhající v Bohutínském rudním revíru, tak pozůstatky středověkých báňských prací. Na zdejším dole Řimbaba postupně vzniká muzeum regionu Bohutínska. Na Vysoké Peci sídlí mateřská školka a bohutínský obecní úřad.\n\n"}
{"id": "180126", "url": "https://cs.wikipedia.org/wiki?curid=180126", "title": "Provincie Awa (Tokušima)", "text": "Provincie Awa (Tokušima)\n\nProvincie Awa (: 阿波国; \"Awa no kuni\") byla stará japonská provincie na ostrově Šikoku, na jejímž území se dnes rozkládá prefektura Tokušima. Awa sousedila s provinciemi Ijo, Sanuki a Tosa.\n\nNa ostrově Honšú existovala rovněž provincie Awa, ale její název se zapisoval pomocí jiných znaků (安房国).\n"}
{"id": "180130", "url": "https://cs.wikipedia.org/wiki?curid=180130", "title": "NKL-26", "text": "NKL-26\n\nNKL-26 byly sovětské bojové aerosaně. Byly dlouhé 5,5 metru a široké 2,5 m, vážily 1284 kg. Uzavřená karosérie byla zhotovena ze dřeva, její čelo bylo opatřeno ocelovým pancířem. Sáně měly čtyři dřevěné, samostatně ovladatelné ližiny. Poháněl je letecký pětiválcový motor Švecov M-11 s dvoulistou vrtulí dlouhou 240 cm. Palivová nádrž byla umístěna v zadní části vozidla. Maximální rychlost činila 35 km/h. Posádku tvořili řidič a střelec ozbrojený tankovou verzí kulometu DP ráže 7,62 mm. \n\nVývoj aerosaní v Rusku lze datovat již do počátku 20. století. Pro vojenské účely byly použity již za první světové války. Za druhé světové války byly používány Rudou armádou k zásobování i k útočným akcím (např. k přepadům). Sloužily také k dopravě pěchoty do blízkosti nepřítele. Osvědčily se v krajích bez udržovaných cest, nehodily se však do kopců a hustých lesů. \n\n"}
{"id": "180131", "url": "https://cs.wikipedia.org/wiki?curid=180131", "title": "Příčka T", "text": "Příčka T\n\nPříčka T (: \"Crossing the T\") neboli „udělat příčnou čárku písmena T“ je označení pro námořní manévr, kdy velitel přivede svou eskadru kolmo na čelo eskadry nepřátelské a soustředí tak plnou boční palbu celé řady svých lodí na čelní loď (lodi) protivníka. Nepřítel se mohl proti němu bránit dvojím způsobem: buď se začít točit rovnoběžně s ním a obě eskadry přešly pak v souběžný boj na obvodech dvou soustředných kruhů – eskadra s větší rychlostí na vnějším, druhá na vnitřním – anebo ustoupit před nepřítelem současným odvratem celé své eskadry o 16 dílců (180 stupňů). Toto volil admirál Reinhard Scheer v bitvě u Jutska v roce 1916.\n\nPříčka na T se stala klíčovým manévrem poprvé v roce 1805, kdy ji použil admirál Horatio Nelson v bitvě u Trafalgaru a \"zaklínil\" se tak do formace francouzsko-španělské flotily. Po této bitvě se postupně dostala do námořních příruček a byla považováno za významnou výhodu, pokud se ji podaří provést již v úvodu bitvy. Během první světové války se pokusil aplikovat tento manévr i německý admirál Hipper v Bitvě u Dogger Banku, byť neúspěšně. Mezi jedno z nejznámějších vítězství pomocí tohoto manévru se tak vedle Trafalgaru zařadila až Bitva v Dánském průlivu.\n\n"}
{"id": "180134", "url": "https://cs.wikipedia.org/wiki?curid=180134", "title": "Filippo Pacini", "text": "Filippo Pacini\n\nFilippo Pacini (25. května 1812 Pistoia – 9. června 1883, Florencie) byl italský anatom, posmrtně známý jako první člověk, který roku 1854 izoloval původce cholery - Vibrio cholerae. Stalo se tak o 30 let dříve, než se totéž podařilo Robertu Kochovi, který je dnes všeobecně chybně považovaný za jeho objevitele.\n\nNarodil se ve skromné rodině, ale dostal náboženské vzdělání v naději na biskupský titul, avšak roku 1830 dostal stipendium na zdravotnickou školu, kde se učil lékařem.\n\nBěhem několika let se stala jeho práce známou v celé Evropě. V letech 1840-1843 působil jako asistent geologa a ornitologa Paolo Savi v Pise a pak pracoval v Ústavu anatomie člověka, v roce 1847 Pacini začal učit na gymnáziu ve Florencii. Roku 1849 se stal předsedou \"Istituto di Studi Superiori\" na univerzitě ve Florencii. Tam setrval do konce své kariéry. Během ní Pacini publikoval několik studií například o sítnici lidského oka, o elektrických orgánech elektrických ryb, struktuře kostí a mechanice dýchání.\n\nKdyž se v letech 1845-1846 přehnala Florencií pandemie cholery, začal se jí zabývat a roku 1854 ji popsal. Vzhledem k převládající teorii o miasmatech práce nebyla uznávána mnoho let po jeho smrti. Nikdy se neoženil, většinu peněz, které vydělal za své vědecké kariéry, utratil za péči o své dvě churavějící sestry a 9. července 1883 zemřel takřka bez peněz ve Florencii. Roku 1935 byly jeho ostatky přeneseny do kostela Santa Maria delle Grazie spolu s ostatky dvou dalších významných anatomů (Atto Tigri, Filippo Civinini).\n"}
{"id": "180138", "url": "https://cs.wikipedia.org/wiki?curid=180138", "title": "Maclyn McCarty", "text": "Maclyn McCarty\n\nMaclyn McCarty (9. června 1911 South Bend, Indiana – 2. ledna 2005 New York) byl americký genetik. V roce 1944 spolu s Oswaldem Averym a Collinem Macleodem pokračovali v Griffithově experimentu. Výsledky jejich slavných pokusů (tzv. Averyho-MacLeodův-McCartyho experiment) ukázaly, že genetický materiál živých buněk je tvořený DNA.\n\n\n"}
{"id": "180139", "url": "https://cs.wikipedia.org/wiki?curid=180139", "title": "Králík lávový", "text": "Králík lávový\n\nKrálík lávový (\"Romerolagus diazi\" Ferrari-Pérez, 1893) také známý jako Romerův a ve své domovině nazývaný také Teporingo nebo Zacatochin je nejvzácnější a nejohroženější druh králíka na světě.\n\nJeho domovem jsou borové lesy ve výškách od 2 800 m do 4 200 m na úbočích pouhých čtyř sopek u Mexika. Zde žije v porostech husté trávy, které se tamní řečí říká „zakaton“. Od toho také pochází jeden z domorodých názvů tohoto králíka \"Zacatochin\". Tyto porosty tvoří tvrdé kostřavy, kavyl a další druhy trav. Králíci využívají možnosti skvělých úkrytů v zakatonu, které jsou zároveň zdrojem jejich potravy.\n\n\n"}
{"id": "180140", "url": "https://cs.wikipedia.org/wiki?curid=180140", "title": "BA-10", "text": "BA-10\n\nSovětský obrněný automobil BA-10 byl dalším z typů řady BA, které vyráběl závod GAZ. Byl vyvinutý roku 1937 a vyráběn od roku 1938 do roku 1939, přičemž produkce dosáhla 1370 obrněných vozů. BA-10 měl oproti starším typům zesílenou přední osu, zlepšený brzdící systém, nové teleskopické a periskopové pozorovací prvky, ochranný kryt na kulometnou montáž a další. V letech 1940 - 1941 byl vyráběn modernizovaný typ BA-10M, vyrobeno bylo 1940 kusů. Byly vyráběny i typy pro průzkum na kolejích.\n\nBA-10 a BA-10M byly intenzivně používány jak v Zimní válce proti Finsku, tak i proti Japonsku. Byl používán i v počátečním období Velké vlastenecké války, přičemž značné množství vozidel bylo ukořistěno Wehrmachtem.\n\n"}
{"id": "180141", "url": "https://cs.wikipedia.org/wiki?curid=180141", "title": "Op-art", "text": "Op-art\n\nOp-art (zkráceně z angl. \"optical art\" optické umění) je směr výtvarného umění, jenž se začal rozvíjet koncem 50. a počátkem 60. let 20. století.\n\nAutoři op-artových děl využívají poznatky z geometrie, fyziognomie a optiky. Snaží se pomocí většinou černobílých geometrických obrazců, rastrů a vzájemně se překrývajících lineárních a plošných útvarů dosáhnou optické iluze pohybu, nestability.\n\nNázev \"op-art\" byl použit poprvé v roce 1964 při přípravách na výstavu The Responsive Eye (Reagující oko) v Muzeu moderního umění v New Yorku. Název je vlastně obdobou názvu jiného uměleckého směru pop-artu.\nJedním z hlavních představitelů op-artu je maďarský výtvarník Victor Vasarely. Dále např. Bridget Riley, Jesús-Rafael Soto, Youri Messen-Jaschin, Richard Anuszkiewicz, Julian Stanczak nebo Carlos Cruz-Diez.\n\n"}
{"id": "180143", "url": "https://cs.wikipedia.org/wiki?curid=180143", "title": "John Snow", "text": "John Snow\n\nJohn Snow (15. března 1813 York – 16. června 1858 Londýn) byl anglický lékař a průkopník zavádění anestezie a hygieny. Mnohými je považovaný za jednoho ze zakladatelů moderní epidemiologie, především pro svou práci na pátraní po zdroji infekce během epidemie cholery v Soho v roce 1854.\n\n\nJak najít epidemiologické riziko, poprvé ukázal John Snow v roce 1854 při epidemii cholery v Londýně. Jeho práce je o to cennější, že tenkrát ještě nebyly objeveny mikroorganismy, nevěděl, co to je patogen. Spojitost mezi znečištěním pitné vody a rozvojem cholery šla dokázat pouze statisticky. Dodnes epidemiologové nehledají patogen, ale epidemiologické riziko.\nSnow věřil stejně jako dnešní epidemiologové, že Kauzalita (epidemiologie) nemoci se dá vyjádřit jako příčina (exposure) a následek (outcome), asociaci dokazují čísla.\n\nK důkazu použil:<br>\n\n1. Deskriptivní epidemiologii – sbíral data o mortalitě, vytvořil bodovou mapu pro oblast Soho. Tou dobou donášeli do domů vodu dvě společnosti (Southwark & Vauxhall; Lambeth Company), každá ji nabírala z jiných studní. Někteří obyvatelé si přímo chodili ke studnám, někteří nabírali vodu z řeky, jiní z vodního příkopu. Stav zaznamenal do tabulky pro prvních 334 mrtvých.\n\nVyšly mu tři studny s největší mortalitou. \n\n2. Analytickou epidemiologii. Tabulky s výpočtem incidence (incidence rate). Do čitatele dal počet mrtvých, do jmenovatele by měl správně dát velikost populace v riziku, ale protože ji neznal, dal do jmenovatele počty domů.\n\n3. Epidemiologický průzkum provedl tak, že chodil dům od domu a ptal se, ze které pumpy berou lidé vodu do své domácnosti. Získlal informace od 330 domácností z 334. Ptal se přímo na konkrétní studnu, odkud je voda. Výsledky mu ukázaly, že nejvíce berou domácnosti s cholerou vodu ze studny na Broad Street.\n\nStudna na Broad Street byla uzavřena 8.9.1854.\n\nNásledně přesvědčil radní, aby čerpali vodu z řeky nad městem, zavedli kanalizaci a vyústili ji pod městem po proudu Temže. Další epidemie cholery se již v Londýně neobjevily.<br>\nSoučasně padla i teorie jeho protivníků, kteří tvrdili, že cholera se šíří vzduchem, nikoli vodou.<br>\n\nDodnes je studna na Broadwick Street zachována jako památka na první epidemiologický případ, který dal podnět rozvoji moderní epidemiologie.https://goo.gl/maps/mh1GJ5RG54xnbutJ6\n\n"}
{"id": "180144", "url": "https://cs.wikipedia.org/wiki?curid=180144", "title": "BA-20", "text": "BA-20\n\nSovětské obrněné vozidlo BA-20 bylo zkonstruováno v roce 1936 a v tomtéž roce začala jeho výroba. Roku 1938 byl stroj modernizován, počet členů osádky vozu se zvýšil na tři osoby. Výroba trvala do roku 1942, celkem bylo vyrobeno 2013 kusů.\n\nObrněnci BA-20 se účastnily bojů ve Španělské občanské válce, v Zimní válce, v bojích proti Japoncům i ve Velké vlastenecké válce.\n\n"}
{"id": "180145", "url": "https://cs.wikipedia.org/wiki?curid=180145", "title": "Dimethylrtuť", "text": "Dimethylrtuť\n\nDimethylrtuť ((CH)Hg) je jedna z několika organokovových chemických sloučenin rtuti. Jedná se o hořlavou bezbarvou kapalinu s nasládlou vůní, která patří mezi nejsilnější neurotoxiny, jako smrtelná dávka pro dospělého člověka se označuje již 0,1 ml. Její molekula má lineární strukturu, na centrální atom rtuti jsou navázány dvě methylové skupiny. \n\nVyrábí se reakcí sodného amalgámu s methyl halogenidy.\n\nHg + 2 Na + 2 CHI → Hg(CH) + 2 NaI\n\nMůže být také získán alkynací chloridu rtuťnatého mythyllithiem.\n\nHgCl + 2 LiCH → Hg(CH) + 2 LiCl\n\nNejpřekvapivější vlastností této sloučeniny je její nereaktivita vůči vodě, zatímco odpovídající organokadmiové a organozinečnaté sloučeniny rychle hydrolyzují.\n\nTato sloučenina reaguje s chloridem rtuťnatým.\n\n(CH)Hg + HgCl → 2 CHHgCl\n\nZatímco dimethylrtuť je těkavá kapalina, CHHgCl je pevná krystalická látka.\n\nDimethylrtuť nemá moc využití kvůli svým rizikům. Jako mnoho methylovo-organokovových sloučenin, je to methylační činidlo, které dokáže odevzdat své methylové skupiny organické molekule. Vzhledem ke své vysoké toxicitě používá při toxikologických experimentech.\n\nVelice snadno proniká do živé tkáně, pravděpodobně to způsobuje schopnost vytvářet komplex s aminokyselinou cysteinem. Příznaky otravy se navíc mohou projevit příliš pozdě na to, aby proběhla efektivní a úspěšná léčba. Účinnou ochranu neposkytují při práci s touto sloučeninou ani běžné laboratorní rukavice, dimethylrtuť totiž během několika mála sekund pronikne bez větších obtíží skrz latex, PVC i neopren, poté je vstřebávána pokožkou. Většina rukavic používaných v lékařství nebo v laboratoři neposkytuje dostatečnou ochranu před dimethylrtutí a musí se používat vysoce odolné laminátové a na nich neoprénové nebo podobně odolné rukavice. Dimethylrtuť snadno prochází hematoencefalickou bariérou, a kvůli tomu tvoří komplexy s cysteinem. Je vylučována z organismu pomalu, a proto má tendenci k bioakumulaci. Příznaky otravy se mohou objevit až za měsíce, což vede v mnoha případech k tomu, že diagnóza byla stanovena v okamžiku, kdy bylo už pozdě pro účinnou léčbu. Její nebezpečnost a vysoká toxicita byla zjištěna poté, co na otravu touto sloučeninou zemřela velice známá chemička Karen Wetterhahn.\n\n\n"}
{"id": "180147", "url": "https://cs.wikipedia.org/wiki?curid=180147", "title": "White hat", "text": "White hat\n\nWhite hat (etický hacker) je hovorový název pro hackera nebo specialistu na počítačovou bezpečnost, který se zaměřuje na penetrační a další testy pro zajištění bezpečnosti informačních systémů. Termín etický hacker byl vytvořen firmou IBM a zahrnuje více kategorií než jen penetrační testování. White hat také pracují jako \"sneakers\", \"red teams\" nebo \"tiger teams\".\n\nJedním z prvních případů, kdy byli vyžiti etičtí hackeři, bylo hodnocení bezpečnosti operačního systému Multics na potenciální využití tohoto systému jako dvojúrovňový systém (tajné/přísně tajné). Tento test byl proveden letectvem Spojených států. Autoři prováděli reálné testy, takže jejich výsledky mohly věrohodně reprezentovat druhy přístupů, které by mohl útočník získat. Prováděli jak testy na pouhý sběr dat, tak testy na poškození systému. Je zřejmé, že zadavatele zajímaly oba výsledky.\n\nJe i několik dalších zpráv, které popisují využití etických hackerů pro účely armády Spojených států. Myšlenka použít tuto taktiku na testování bezpečnosti systémů pochází od Dana Farmera a Wietse Venema. S cílem zajistit celkovou bezpečnost Internetu a Intranetů popisovali, jak získat dostatek informací o cíli, aby mohli narušit jeho bezpečnost, kdyby chtěli. Poskytli několik informací o tom, jak mohou být tato data sbírána a využívána k získání kontroly nad cílem, ale také, jak se dám těmto útokům předejít. Shromáždili všechna data, která používali, zabalili je do jednoduché aplikace a vystavili volně ke stažení. V roce 1992 vyvolal jejich program Security Administrator Tool for Analyzing Networks, neboli SATAN, obrovský zájem světových médií.\n\nZatímco se penetrační testování zaměřuje cílový software nebo systém systematicky, například skenováním portů nebo zkoumáním známých vad, etičtí hackeři, přestože pravděpodobně tyto techniky také použijí, nejsou jimi omezeni. Plnohodnotný útok etického hackera může obsahovat také e-mailové vyžádání hesla, prohledávání odpadků vedoucího, dokonce i vloupání, všechno samozřejmě s vědomím a souhlasem zadavatele. Na vyzkoušení některých nebezpečných technik využívají etičtí hackeři testovací klony systémů nebo útok provedou pozdě v noci, kdy jsou systémy méně kritické.\n\nPříklad některých dalších metod:\n\nStruan Robertson, právní ředitel Masons LLP a redaktor OUT-LAW.com, řekl: „Obecně řečeno, je-li přístup k systému oprávněný, je hacking etický a legální. Pokud tomu tak není, je to trestný čin podle zákona o zneužívání počítačů. Neoprávněným přístupem se myslí vše, počínaje hádáním hesla, přes přístup k cizímu mailovému účtu po narušení bezpečnosti banky. Maximální trest je dva roky odnětí svobody a pokuta. Existují i vyšší tresty, až 10 let vězení, pokud hacker pozmění data.“ Neoprávněný přístup i za účelem odhalení slabých míst ve prospěch jiných není legální, říká Robertson. „V našich zákonech není žádná ochrana, že to děláte pro větší dobro, i když tomu sami věříte.“\n\nNárodní bezpečnostní agentura Spojených států uděluje certifikáty jako CNSS 4011. Takovéto označení se vztahuje na řádné techniky etického hackování. Týmy útočníků se nazývají červené týmy, týmy obránců modré.\n\n\n"}
{"id": "180149", "url": "https://cs.wikipedia.org/wiki?curid=180149", "title": "Gerhard Domagk", "text": "Gerhard Domagk\n\nGerhard Domagk (30. října 1895, Lagov – 24. dubna 1964, Burgberg, Königsfeld im Schwarzwald) byl německý lékař – patolog, mikrobiolog, bakteriolog a chemik. \n\nV roce 1939 získal Nobelovu cenu za fyziologii a medicínu. Cenu však nemohl převzít vzhledem ke konfliktu německé vlády s komisí udělující ceny. Převzal ji proto až v roce 1947. Objevil antibiotikum velmi účinné proti infekcím. (Nejednalo se o antibiotikum, ale první aplikaci derivátu sulfonamidu, významné skupiny léčiv).\n\n"}
{"id": "180150", "url": "https://cs.wikipedia.org/wiki?curid=180150", "title": "BA-30", "text": "BA-30\n\nSovětské polopásové obrněné vozidlo BA-30 bylo vyvinuto roku 1937 a v témže roce začala jeho výroba. Roku 1940 byla vyrobena menší série těchto strojů, které se účastnily Zimní války.\n"}
{"id": "180152", "url": "https://cs.wikipedia.org/wiki?curid=180152", "title": "RF-8", "text": "RF-8\n\nAerosaně RF-8 byly lehký typ saní, poháněných vrtulí, které užívala Rudá armáda ve druhé světové válce. Aerosaně měly široké využití - průzkum, zásobování, přepady, útočné operace. Sovětská armáda je využívala v zimních podmínkách tam, kde běžné dopravní prostředky neměly šanci. Známé jsou např. přepady letišť, která zásobovala obklíčené německé jednotky u Stalingradu.\n\n"}
{"id": "180156", "url": "https://cs.wikipedia.org/wiki?curid=180156", "title": "Ropičanka", "text": "Ropičanka\n\nRopičanka (nebo též \"Řeka\") je potok v Moravskoslezském kraji, levostranný přítok řeky Olše, který odvodňuje menší oblast v severním podhůří Moravskoslezských Beskyd v okrese Frýdek-Místek. Délka toku činí 16,4 km. Plocha povodí měří 36,3 km².\n\nRopičanka pramení v Moravskoslezských Beskydech v nadmořské výšce kolem 850 m na severních svazích hory Ropice; odtud pak směřuje zhruba k severu až severovýchodu. Ve své horní části tok, který zde nese jméno \"Řeka\", protéká obcemi Řeka a Smilovice, poté z východu míjí obec Střítež. Před Stříteží je Ropičanka propojena s Černým potokem, který patří k západněji položenému povodí Stonávky. Od Stříteže směřuje Ropičanka k severovýchodu, přijímá zleva potok Vělopolku, nejvýznamnější ze svých drobných přítoků, protéká obcí Ropice a na jižním okraji Českého Těšína v nadmořské výšce zhruba 270 m ústí zleva do řeky Olše, která její vody unáší dál do Odry.\n\n\nPrůměrný průtok u ústí činí 0,62 m³/s. Menší část průtoku Ropičanky je převáděna do povodí Stonávky k nalepšení průtoku vodní nádrže Těrlicko. V roce 2008 tento převod činil 0,041 m³/s.\n\n"}
{"id": "180157", "url": "https://cs.wikipedia.org/wiki?curid=180157", "title": "Unterjesingen", "text": "Unterjesingen\n\nUnterjesingen je část německého města Tübingen v Bádensku-Württembersku. Nachází se na okraji města, asi 6 km východně od centra a má 2760 obyvatel (2005).\n\nNejstarší pozůstatky lidského osídlení místa pocházejí z mladší doby železné. Kolem roku 700 zde byl postaven první kostel. Ve středověku byla obec pod správou kláštera Bebenhausen a falcgrafů tübingenských. V roce 1750 zde byla postavena radnice.\n\nRoku 1971 se vesnice stala součástí města Tübingen. Přes své připojení si ale Unterjesingen zachoval svůj typický vesnický charakter. Funguje zde několik občanských spolků, zejména hudební, sportovní či tenisový, ale také spolek dobrovolných hasičů.\n\n\n"}
{"id": "180163", "url": "https://cs.wikipedia.org/wiki?curid=180163", "title": "Zemské desky", "text": "Zemské desky\n\nZemské desky (ve staré češtině používán název vždy v opačném pořadí slov: desky zemské, a to zásadně v plurálu (ty desky zemské, v genitivu používán tvar: zemských desk) jsou předchůdcem pozemkových knih (což je rejstřík a doklad o vlastnictví půdy a jiných nemovitostí). Zemské desky jsou vedeny výhradně pro zpupná (přibližně šlechtická) vlastnictví (allod). Zápisem majetku do zemských desk se majetek stával dědičným majetkem rodu. Pokud byl ve městech, byl osvobozen od daní. V deskách zemských byla však také zapisována veškerá ustanovení zemských sněmů – tedy vlastně tehdejších zákonů, a další obecně závazné dokumenty.\n\nK založení zemských desk, ve svých prvopočátcích označovaných jako \"registra regalia\", dochází někdy v rozmezí let 1260-1278. Desky byly vedeny u zemského soudu a s největší pravděpodobností sloužily jako pomocné záznamy buď zemského notáře či zemského písaře pro kvalitnější a jednodušší evidenci soudem projednávaných případů. Původně pod vlivem královským, ale postupem doby koncem vlády posledních Přemyslovců se postupně stává více institucí stavovskou. Desky byly vedeny v tzv. kvaternech, což značí psací látku obsaženou ve čtyřech arších (tehdy pergamenových), které společnou vazbou tvořily svazek knihy, který byl rovněž označován jako kvatern.\n\nDesky byly od svého založení vedeny ve dvou řadách a to jako:\n\nV době vlády Karla IV. pak byly založeny\n\nJako poslední v době rozmachu stavovské moci přibyly někdy ve druhé polovině 15. století\n\nČeská kancelář desk zemských sídlila na Pražském hradě ve dvou rozlehlých místnostech vedle Vladislavského sálu.\n\n2. června 1541 došlo k velkému požáru Pražského hradu a Malé Strany, při němž byly české desky zemské zcela zničeny. Dochoval se pouze jediný svazek z let 1316–1324, který měl v době požáru, ačkoliv se desky nesměly odnášet, jeden úředník vypůjčen (dnes uložen v Národním muzeu). Desky byly poté ihned obnoveny a započalo se se složitou rekonstrukcí údajů obsažených ve shořelých deskách. Tato rekonstrukce probíhala podle instrukce Zemského sněmu z prosince 1541 buď podle platných listin, které z dřívějších zápisů vycházely a které vlastnili jednotliví účastníci řízení zemského soudu, také se však dopisovaly jednotlivé záznamy po paměti očitých svědků a konečně na základě individuálních přihlášek. Aby se podobná událost už nemohla opakovat, byly nové zemské desky založeny ve dvou opisech, z nichž jeden byl uložen na Pražském hradě, druhý na Karlštejně. Brzy se to však ukázalo příliš pracné a nákladné a karlštejnská sada byla v roce 1565 zrušena.\n\nSamostatně měly vedeny své vlastní zemské desky i Morava, Opavsko, Krnovsko a Těšínsko, neboť měly i svůj vlastní zemský sněm. Na rozdíl od českých zemských desk jsou kompletně dochovány.\n\nVe Slezsku byly zemské desky založeny někdy ve 14. století v knížectví opavském a krnovském. Nejpozději na počátku 15. století pak došlo k rozdělení na tzv. knihy zadní (přibližně podobné jako v Čechách a na Moravě desky trhové) a knihy přední (podobné deskám půhonným). Slezské zemské desky jsou nyní uloženy v Zemském archivu v Opavě.\n\nNejvětší význam měly desky do konce 18. století, kdy sloužily jako „precedenční zákoník“ pro nalézání práva, ale postupně jejich význam klesal. Po Obnoveném zřízení zemském (1627) už nebyly zápisy prováděny z pověření stavů, ale z pověření krále.\n\nPrávní reformou Josefa II. v r. 1783 byl zrušen Úřad desk zemských a soudní pravomoc se z deskového úřadu přenesla na nový zemský soud. Desky dále sloužily už jen pro zápisy dluhů, převodů či závětí na svobodném pozemkovém majetku, což se do jisté míry udrželo až do r. 1948, ač koncem 19. století a za I. republiky šlo spíše o otázku prestiže mít alespoň část majetku zapsánu v deskách zemských. Po r. 1948 byla zpětně rušena platnost zápisů v deskách zemských, což se ovšem netýkalo majetku, u nějž nedocházelo ke změnám vlastnictví, takže teoreticky jejich platnost definitivně vypršela až k r. 2007. Zapisovat do nich se přestalo od 1. 1. 1965, ovšem živými byly i nadále především díky restitučním řízení po roce 1989.\n\nZemské desky byly původně psány latinsky, od r. 1495 až do třicetileté války povinně vedeny v češtině, poté v nich začíná převládat němčina.\n\nJednotlivé svazky byly očíslovány až v r. 1795, do té doby je úředníci pro snazší orientaci na hřbetech vybarvovali, přičemž každá barva měla své jméno podle ilustrace na hřbetě (barva smrtná, duhová, konvalinková, pomerančová, papoušková aj.).\n\nZemské desky zahrnují téměř 2000 svazků a jsou cenným zdrojem k historii: o majetkových převodech, dědictvích a sporech. Je však třeba umět v nich číst nejen pro různojazyčnou a dobovou mluvu, ale také s ohledem na tehdejší právní zvyklosti a tehdejší možnosti omylů. Desky zemské jsou uloženy v Národním archivu v Praze (dříve Státní ústřední archiv), a to na pracovišti umístěném na třídě Milady Horákové v Praze 6 – Dejvicích (soupis kvaternů), Mladší desky zemské (po roce 1875) jsou uloženy na Katastrálním úřadě v Praze – Kobylisích.\n\nProstory kanceláře desk zemských jsou dnes přístupny v rámci prohlídky Starého královského paláce. Stěny kanceláře dodnes zdobí malby erbů jednotlivých úředníků, kteří zde pracovali v šestnáctém a sedmnáctém století. Moravské zemské desky jsou uloženy v Moravském zemském archivu v Brně a Zemské desky opavské, krnovské a těšínské jsou uloženy v Zemském archivu v Opavě.\n\n\n\n\n\n"}
{"id": "180165", "url": "https://cs.wikipedia.org/wiki?curid=180165", "title": "Amniocentéza", "text": "Amniocentéza\n\nAmniocentéza je prenatálně diagnostický výkon. Provádí se ambulantně. Hospitalizace se doporučuje pouze v případech vícečetného nebo rizikového těhotenství.\n\nAmniocentéza se provádí mezi 16. a 20. týdnem od prvního dne poslední menstruace. Kultivace buněk trvá asi 10-21 dní. Senzitivita metody je 99-99,6 %.\n\nPodstatou výkonu je odběr asi 20 ml amniové dutiny plodu velmi tenkou jehlou (0,7-0,9 mm) pod kontrolou ultrazvuku. Plodová voda obsahuje buňky plodu (amniocyty), které se kultivují a vyšetřuje se z nich tzv. karyotyp plodou. Molekulární analýzou amniocytů (AmnioPCR) lze získat informace o trizomiích 13, 18, 21 a pohlaví plodu obvykle do 24–48 hodin.\n\nPro genetickou analýzu se buňky ze vzorku množí v tkáňové kultuře a pak se analyzuje jejich genetická výbava. Vyšetřují se po obarvení optickým mikroskopem, kde mohou být vidět tzv. chromozomální aberace - tj. změny počtu chromozomů. Nejznámější vadou vzniklou na podkladě změny počtu chromozomů je Downův syndrom.\n\nBiochemicky se dnes voda plodová prakticky již nevyšetřuje, jen ve zcela konkrétních vzácných situacích. \n\nAmniocentéza je v České republice indikována především na základě zvýšeného rizika aneuploidií, zjištěného ze screeningu. Riziko komplikací se uvádí asi 0,5-1,0%, tj.asi 1 na 100-200 výkonů. Komplikací je nechtěná ztráta těhotenství. Nejvíce jsou ohrožené ženy s vícečetným těhotenstvím a ženy, u nichž  se riziko potratu (krvácení, bolesti) vyskytovalo již před samotným odběrem, např. u žen s myomatozní dělohou nebo dělohou deformovanou vazivovým septem (přepážka v dutině děložní). \n\nJen asi jedna ze sta provedených amniocentéz má skutečně patologický výsledek. Je na těhotné, jak s touto informací naloží. Obvykle konzultuje výsledek s genetikem.\n\nAlternativou amniocentézy je biopsie choria (CVS), která se provádí mezi 12.-15. týdnem těhotenství. Její riziko je stejné jako u amniocentézy.\n\n"}
{"id": "180166", "url": "https://cs.wikipedia.org/wiki?curid=180166", "title": "Pozemková kniha", "text": "Pozemková kniha\n\nPozemková kniha, Zemské desky, Železniční knihy, Horní knihy a Vodní knihy, to vše je součástí tzv. veřejných knih. Jednalo se o úřední seznamy, do kterých se zapisovaly nemovitosti a určitá práva, která se k nim vztahovala. Veřejné proto, že byly všeobecně dostupné a zapisovalo se do nich pod dozorem soudů. Institut pozemkových knih byl upraven tzv. obecným knihovním zákonem č. 95/1871, který zůstal v platnosti až do vyhlášení zákona o evidenci nemovitostí č. 22/1964 Sb.\n\nTéměř dokonalý systém pozemkových knih byl hrubě narušen počátkem roku 1951, kdy občanský zákoník č.141/1950 Sb. zrušil konstitutivnost zápisů do pozemkové knihy (vlastnictví se zakládalo až do této doby povinným zápisem). Tehdejšímu režimu se nehodila propracovaná ochrana vlastnictví a zcela otevřeně se začalo hovořit o postup-ném zrušení soukromého vlastnictví. Pozemkové knihy se pak ještě nepovinně vedly do již zmíněného roku 1964, kdy došlo ke skončení zápisů úplně. Pozemkové knihy se pak staly archiváliemi. Byly zdrojem zakládání nové evidence nemovitostí (dle zákona č.22/1964 Sb.). Svého opodstatnění pak došly v době restitucí po r. 1989 a zejména po 1. lednu 1993 s účinností zákona o katastru nemovitostí.\n\nPozemková kniha se skládá z hlavní knihy, sbírky listin a pozemkových map. Pomocnou součástí jsou věcné a osobní rejstříky, a seznam veřejného statku. Hlavní knihy obsahují jednotlivé vložky, které jsou vedeny samostatně pro každé katastrální území. Jednotlivé vložky se dělí na tři samostatné listy: A – statková podstata, B – vlastnický list, C – list závad. List A obsahuje mimo čísla vložky a katastrálního území, také podrobnosti o nemovitostech do této vložky náležících. Do listu B se zapisovali vlastníci nemovitosti a jejich případný podíl na vlastnictví a omezení jejich vlastnických práv. V listu C byly zapsány veškeré závazky váznoucí na zapsaných nemovitostech.\n\nV současné době se všechny části pozemkové knihy, uložené ve správě příslušných katastrálních úřadů používají jako historické archiválie. Hlavní knihy a sbírky listin nejsou veřejně dostupné k nahlížení, ale je možné si nechat za poplatek vyhotovit jejich ověřenou kopii. Využívají se např. pro badatelské účely, setkáváme se s odhadci nemovitostí, kterým zápis napomáhá k určení stáří nemovitosti, dále pak s badateli sestavujícími rodokmeny, historii nemovitosti, případně k průkaznému ověření vlastnictví před rokem 1950. Důležitou částí pozemkové knihy jsou pozemkové mapy (mapy bývalého pozemkového katastru), které využívá nejen správce katastru nemovitostí, ale také zeměměřická veřejnost při činnostech, jako jsou např.: vyhotovení vytyčovacích náčrtů a geometrických plánů, obnova katastrálního operátu, revize katastru nemovitostí a komplexní pozemkové úpravy, je-li nutné prověřit původní vlastnická a jiná věcná práva, zjistit polohové a geometrické určení nemovitosti, odstranit sporné hranice, duplicitní vlastnictví, či zjistit existenci staveb nezapsaných na listu vlastnictví. Obsah pozemkových knih je také využíván dalšími správními orgány (např. Státní pozemkový úřad, Úřad pro zastupování státu ve věcech majetkových, soudy a notáři aj. při řešení restitučních požadavků, projednávání dědictví, či správě majetku neznámého vlastníka. A v neposlední řadě slouží k výuce na odborných středních a vysokých školách, neboť poskytují ucelený obraz o vývoji vlastnických vztahů v naší zemi po téměř celé století (1871-1964), až do zavedení evidence katastru nemovitostí.\n\n"}
{"id": "180179", "url": "https://cs.wikipedia.org/wiki?curid=180179", "title": "Bohumil Kobliha", "text": "Bohumil Kobliha\n\nBohumil Kobliha (1931 Praha – 24. červen 2015 Londýn) byl český spisovatel a publicista, představitel českého protikomunistického exilu.\n\nV roce 1945 se jako čtrnáctiletý aktivně zúčastnil pražského povstání, později vystudoval České vysoké učení technické v Praze. Po okupaci Československa v roce 1968 emigroval, od roku 1969 žil v Londýně. Pracoval i v Saúdské Arábii a v Indii a přednášel na vysoké škole v zambijské Lusace.\n\nBohumil Kobliha se i v emigraci vyjadřoval k současnému politickému dění a napsal mnoho textů, mimo jiné i knihy \"Šest dní, kdy národ věděl\", která pojednává o Pražském povstání a vychází z Koblihových zápisků pořízených během povstání.\n\n"}
{"id": "180180", "url": "https://cs.wikipedia.org/wiki?curid=180180", "title": "Meandry Botiče", "text": "Meandry Botiče\n\nPřírodní památka Meandry Botiče je přirozený meandrovitý tok potoka Botič s břehovými porosty s výskytem chráněných a ohrožených druhů ptactva a společenstvem vodních živočichů.\n\nMeandry Botiče jsou součástí přírodního parku Hostivař – Záběhlice a je také součástí sporného území zvané Trojmezí. Její rozloha je 6,7005 ha a nachází se v nadmořské výšce 220 až 235 m n. m. Přírodní památka byla vyhlášena 29. dubna 1968 a stala se tak nedílnou součástí pražských chráněných území.\n\nPamátka se nachází v jihovýchodní části Prahy a protéká městskými částmi Hostivař a Záběhlice. Památka začíná od hráze Hostivařské přehrady a končí na území Práče v Záběhlicích. Kousek od přírodní památky se nachází ekologické centrum Toulcův dvůr.\nKoryto Botiče se formovalo v mladším pleistocénu, tedy ve čtvrtohorách, zhruba před 100 až 500 tisíci lety vlivem činnosti tekoucí vody. V období holocénu před 10 tisíci lety bylo zanesené koryto přehloubeno. Díky nivním půdám, které vznikají při povodních, se zde velmi daří zemědělcům. Doklady o zemědělské činnosti se dochovaly z doby před 7 tisíci lety. Své pozůstatky tu zanechali Germáni, Keltové i Slované. V době středověku v 11. století zde byl hojný rybolov.\n\nOd roku 1964, kdy došlo k napuštění Hostivařské přehrady, došlo ke změně vodního režimu a potok přestal být záplavový. 29. dubna 1968 byla přírodní památka Meandry Botiče vyhlášena jako chráněný přírodní výtvor z důvodu ochrany chráněných a ohrožených druhů ptactva a společenstvem vodních živočichů. Posléze byla v roce 1993 kategorizována jako přírodní památka. Během 80. a 90. let 20. století proběhla inventarizace fauny a flóry.\n\nPodloží je složeno převážně z břidlic ze staršího paleozoika – ordovický stupeň Beroun. Nadloží je tvořeno aluviálními sedimenty tvořenými z valné většiny hlínami a hlinitými písky. Těsně nad přehradou se však nachází dokonce i štěrkopísky. Podél potoka jsou nivní půdy, které jsou i dnes zemědělsky využívané.\nNa území přírodní památky Meandry Botiče se nachází celá škála rostlin. Stromové patro tvoří hlavně olše lepkavá (\"Alnus glutinosa\") a 2 druhy vrb – vrba křehká (\"Salix fragillis\") a vrba bílá (\"Salix alba\"). Mezi další dřeviny, které zde můžeme spatřit, patří jasan ztepilý (\"Fraxinus excelsior\"), topol osika (\"Populus tremula\"), javor klen (\"Acer pseudoplatanus\") či javor mléč (\"Acer platanoides\"). Častý je invazní druh trnovník akát (\"Robinia pseudoacacia\"). Bez černý (\"Sambucus nigra\") či střemcha obecná (\"Prunus padus\") pak tvoří hlavní zástupce keřového patra. Mezi vzácné byliny kvetoucí v jarních dnech patří dymnivka dutá (\"Corydalis cava\"), blatouch bahenní (\"Caltha palustris\"), orsej jarní hlíznatý (\"Ficaria verna\" subsp. \"bulbifera\"), sasanka hajní (\"Anemone nemorosa\") nebo sasanka pryskyřníkovitá (\"Anemone ranunculoides\"). Najdeme tu pak celou řadu běžných ruderálních bylin jako šťavel kyselý (\"Oxalis acetosella\"), hluchavka bílá (\"Lamium album\"), kuklík městský (\"Geum urbanum\"), vlaštovičník větší (\"Chelidonium majus\") apod.\n\nMezi bezobratlé živočichy obývající tuto lokalitu patří celá škála brouků. Například ze skupiny nosatcovitých \"Rhynchaenus foliorum\" nebo ze skupiny střevlíkovitých \"Ocys quinquestriatus\". Vyskytuje se zde otakárek fenyklový (\"Papilio machaon\") i otakárek ovocný (\"Iphiclides podalirius\"), zákonem chráněné motýly.\n\nZvláštně chráněným obratlovcem na tomto území, ze skupiny ryb, je ježdík žlutý (\"Gymnocephalus schraetser\"). Můžeme tu také nalézt pstruha obecného potočního (\"Salmo trutta fario\") nebo okouna říčního (\"Perca fluviatilis\"). Mezi chráněné obojživelníky patří kuňka obecná (\"Bombina bombina\"), ropucha obecná (\"Bufo bufo\") a ropucha zelená (\"Pseudepidalea viridis\"). Dále pak můžeme najít kriticky ohroženého skokana skřehotavého (\"Pelophylax ridibundus\") a skokana zeleného (\"Pelophylax esculentus\"), druhy velmi hlučné v období páření. Jako zástupce plazů je zde chráněná ještěrka obecná (\"Lacerta agilis\"), častý je tu také běžný slepýš křehký (\"Anguis fragilis\").\n\nPřírodní památka Meandry Botiče jsou významnou ornitologickou lokalitou. Byly zde zdokumentovány chráněné druhy jako žluva hajní (\"Oriolus oriolus\"), ťuhýk obecný (\"Lanius collurio\"), sýček obecný (\"Athene noctua\"), slavík obecný (\"Luscinia megarhynchos\") nebo ledňáček říční (\"Alcedo atthis\"), který si staví hnízda v říčních sedimentech. V okolí jsou pak velmi častí zástupci hrabavých ptáků, zejm. bažant obecný (\"Phasianus colchicus\"), kteří žijí na polích v okolí. U vody však můžete nejčastěji spatřit kachnu divokou (\"Anas platyrhynchos\").\n\nJako dlouhodobý cíl péče je nutnost zachovat potok Botič a s ním i vzácné organismy, kteří v jeho okolí žijí a snažit se snížit rozšíření invazních druhů. Dále je pak nutné se snažit omezit znečištění této lokality, které sem přichází z okolních sídlišť a polí.\nPodle plánu péče o přírodní památku Meandry Botiče by měla ochrana mít tři stěžejní způsoby ochrany:\n\nOchranu této lokality také podporují menší neziskové organizace, např. Junák, které pravidelně odstraňují odpadky kolem potoka.\n\nOlše lepkavá (\"Alnus glutinosa\") je v poslední době napadena invazním „houbovitým“ škůdcem \"Phytophthora alni\", který způsobuje smrtelné onemocnění. Takto napadené rostliny je nutné okamžitě odstranit a na místě spálit, aby se škůdce nešířil dál.\n\nDíky tomu, že je lokalita v blízkosti velkých sídlišť, koncentruje se zde množství lidí hledajících odpočinek a sportovní využití (běžci, cyklisté, chodci, či návštěvníci se psy). Toto množství lidí vyvolává pro lokalitu četné negativní dopady. Lidé odhazují odpadky, pohybují se mimo vyznačené stezky a sešlapují místní vegetaci. Psi svými exkrementy eutrofizují půdu množstvím dusíku.\n\nKaždý rok na podzim se koná hromadné vodácké splutí Rio Botičo. Trasa začíná u Hostivařské přehrady a končí ve Vltavě.\n\nZajímavostí je, že na Magistrátu hlavního města Prahy došlo k chybě a přírodní památka Meandry Botiče je evidována jako přírodní památka Meandr Botiče.\n\n\n"}
{"id": "180182", "url": "https://cs.wikipedia.org/wiki?curid=180182", "title": "Na prahu", "text": "Na prahu\n\nNa prahu je básnická sbírka Viléma Závady. Její první vydání je z r. 1970.\n\nSbírka vyšla r. 1970 jakožto 71. svazek Výběrové řady Klubu přátel poezie v nakladatelství Československý spisovatel. Obsahuje 22 básní. Druhé vydání vyšlo o dva roky později společně se sbírkou Jeden život v témže nakladatelství jakožto 4. svazek Básnického díla V. Závady (\"Jeden život; Na prahu\", ČS, Praha 1972).\n\nVzhledem k tomu, že kniha vyšla v 65. roce básníkova života, jedná se o jednu z jeho sbírek bilančních (další takovou je např. \"Živote díky\" z r. 1977). Ovšem nostalgie, s bilancováním tak často spojená, se zde projevuje pozoruhodným sepětím s tragickým procítěním osudu vlastního i celospolečenského (nelze zapomenout, že vznikala kolem srpna 1968). Uvádí se, že je vyvrcholením snah o návrat k starší poetice, počatých předchozí sbírkou \"Jeden život\". Příznačný je zejména obrat k jádru problémů, meditativnost a časté tázání se. Zajímavé a dodnes cenné je Závadovo umělecké vyjádření odporu k soudobé politické situaci, stejně intenzivně je líčena i obecná životní rezignace. Charakteristické jsou strofy, v nichž lze pozorovat „závadovská“ prolínání všední konkrétní (zejm. technické) a abstraktní slovní zásoby, stejně jako velká aforističnost, která jeho výraz provází. Na druhou stranu lze právě kvůli této „citátovosti“ považovat některé básně za poněkud nesourodé. Jako celek se ovšem sbírka jeví jako působivá reflexe osobního i společenského vývoje, rozhodně je možno řadit ji mezi důležitá díla dané doby, čtenářsky přitažlivá dodnes.\n\n\n\"(vše dle vydání z r. 1970)\"\n\n"}
{"id": "180183", "url": "https://cs.wikipedia.org/wiki?curid=180183", "title": "Klaipėdos universitetas", "text": "Klaipėdos universitetas\n\nKlaipėdos universitetas je vysoká škola, která se nachází v litevské Klaipėdě. Založena byla v roce 1991.\n\nV roce 2007 měla univerzita celkem sedm fakult, čtyři instituty a okolo 8 900 studentů.\n\n"}
{"id": "180184", "url": "https://cs.wikipedia.org/wiki?curid=180184", "title": "Milíčovský vrch", "text": "Milíčovský vrch\n\nMilíčovský vrch je asi 20 metrů vysoký kopec v Praze, na jižním okraji Jižního Města v katastru Újezdu. Jedná se o rozsáhlou deponii (skládku) výkopového materiálu ze stavby sídliště a druhého úseku trasy metra C na Háje z konce 70. let. Kopec tvoří val, který odděluje oblast sídliště Háje od Milíčovského lesa. Milíčovský vrch není součástí přírodní památky Milíčovský les a rybníky, avšak je součástí přírodního parku Botič – Milíčov.\n\nVrch byl později osázen hodnotnou zelení a v 90. letech zde byly postaveny cesty pro pěší a cyklisty. Z Milíčovského vrchu je daleký rozhled nejen k Jižnímu Městu, ale také do Středočeské a Benešovské pahorkatiny.\n\nJižně od Milíčovského vrchu vede Milíčovským lesem zelená turistická značka z Kateřinek přes Milíčovský les do Křeslic. Podél severního úpatí vrchu vede cyklistická trasa A216 z Centrálního parku na Jižním Městě k silnici mezi Újezdem a Křeslicemi.\n\nMilíčovský vrch je též označován zkratkou „ÚTÚM“ (resp. „UTÚM“), jež je vysvětlována jako \"Územní terénní útvar Milíčov\" nebo \"umělý terénní útvar Milíčov\".\n\nNa severovýchodním úpatí vrchu vznikl v neznámé době nelegální zvířecí hřbitov, kam lidé zakopávali své zemřelé psy. Na konci roku 2007 nařídil Úřad městské části Praha 11 odstranění hřbitova, protože byl na jeho pozemku a prostor nesplňoval podmínky pro pohřbívání zvířat dané veterinárním zákonem.\n\n"}
{"id": "180185", "url": "https://cs.wikipedia.org/wiki?curid=180185", "title": "Nastro d'Argento", "text": "Nastro d'Argento\n\nNastro d'Argento (Stříbrná stuha) je ocenění italské kinematografie pravidelně udělovaná od roku 1946 SNGCI (Národní svaz italských filmových novinářů).\n\nCeny jsou udíleny:\n\n\n\n\n\n\n\n\n\n\n\n\n\n\n\n\n\n"}
{"id": "180186", "url": "https://cs.wikipedia.org/wiki?curid=180186", "title": "Nový hrádek", "text": "Nový hrádek\n\nNový hrádek či Nový Hrádek může označovat:\n\n\n"}
{"id": "180187", "url": "https://cs.wikipedia.org/wiki?curid=180187", "title": "Nový hrad u Kunratic", "text": "Nový hrad u Kunratic\n\nNový hrad u Kunratic (též \"Nový hrádek\" nebo \"Hrádek\", , v minulosti také ) je zřícenina královského gotického hradu v Kunratickém lese na lesnaté ostrožně obtékané Kunratickým potokem. Nachází se v pražské městské části Kunratice. Zřícenina je od roku 1965 chráněna jako kulturní památka.\n\nStavbu hradu nařídil král Václav IV. roku 1411 a již z roku 1412 existují záznamy o králově pobytu na hradě, který se sem rád vydával za odpočinkem ještě před úplným dokončením stavby. Sám Václav IV. chtěl, aby se hrad jmenoval po něm, podobně jako tomu bylo u Karla IV. a jeho Karlštejnu. Hrad měl tedy nést název Wenzelstein. Toto pojmenování se ale neujalo a lidé ho nazývali jednoduše Nový hrad nebo Nový hrádek u Kunratic.\n\nRoku 1419 zde král Václav IV. přijal zprávu o defenestraci jím dosazených novoměstských konšelů 30. července, která u něj vyvolala záchvat zuřivosti následovaný prý lehkou „mrtvicí“. A o dva týdny později, 16. srpna 1419, se tu podle dobových kronik „skácel k zemi s řevem takřka lvím“ a po tříhodinové agónii zemřel na mrtvici. Skutečná příčina úmrtí není jistá, snad se jednalo o infarkt myokardu.\n\nDefenestrací v době Václavových posledních dní na kunratickém hradě se ohlásil počátek husitské revoluce. V polovině prosince 1420 byl hrad obležen pražany. 27. ledna 1421 byl dobyt a zdevastovaný vypálen.\n\nŽádný panovník už neprojevil zájem ho obnovit. Zbytky kamenných zdí byly později částečně rozebrány na okolní stavby. Od roku 1735 do konce 18. století však byla ve zřícenině kaple sv. Jana Nepomuckého.\n\nNa konci 19. století byl hrad srovnán se zemí do úrovně sklepů, aby nelákal pražské výletníky. V místě bývaly také lomy na břidlici.\n\nNový hrad byl tvořen dvěma paláci a hranolovou věží se dvěma vstupními bránami. Neopevněné předhradí bylo od hradu odděleno další hradbou s příkopem.\n\nDodnes se zachovaly jen skromné zbytky zdí obdélného paláce a věže. V předhradí jsou stále patrné zbytky husitských valů z doby obléhání hradu. Zříceniny hradu jsou celoročně volně přístupné po modré turistické značce.\n\nV roce 2012 až 2013 proběhla rozsáhlá sanace zachovaných zbytků hradu. Byly vykáceny stromy, které narušovaly zdivo. Zdivo bylo částečně doplněno a staticky zajištěno. Byl postaven nový dřevěný most přes šíjový příkop. Práce byly dokončeny v září 2013.\n\nV souvislosti s výzkumem dějin husitského hnutí byl v padesátých letech 20. století uskutečněn archeologický výzkum Národního muzea. Jeho výsledkem bylo přemístění kamenné krbové římsy do sbírek Lapidária Národního muzea v Praze (kde byly rekonstruovány chybějící části a od roku 1958 je vystavena ve stálé expozici). Dále došlo k shromáždění sbírky archeologických nálezů od konce 14. do 15. století, zejména keramiky a kovů, včetně šipek a seker z období dobytí hradu. Historii dobývání hradu popsala Zoroslava Drobná.\n\nOd roku 1934 prochází přes zříceninu trasa každoročního přespolního běhu Velká kunratická. Výstup od Kunratického potoka k Hrádku (jak se mezi závodníky a organizátory Nový hrad označuje) je nejtěžší a nejobávanější, ale pro mnohé závodníky i nejlákavější místo celého závodu.\n\n\n\n"}
{"id": "180200", "url": "https://cs.wikipedia.org/wiki?curid=180200", "title": "Rumunské leu", "text": "Rumunské leu\n\nRumunský leu (množné číslo \"lei\"), ve spisovné češtině označovaný nesklonným slovem mužského rodu, tedy rumunský leu, je národní měnou balkánského státu Rumunsko. Jeho ISO 4217 kód je RON. Jedno leu se dělí na 100 \"bani\" (jednotné číslo \"ban\"). Název leu vychází z pojmenování jedné z kočkovitých šelem - lva. Bankovky rumunského nového leu byly též první bankovky v Evropě, které byly vyrobeny z polymerů.\n\nMezi lety 1918 a 1940 a pak i od 1941 do 1944 bylo součástí Rumunska Moldavsko. Leu byl tedy měnou i zde.\n\nPřed měnovou reformou roku 2005 měly bankovky hodnoty 2000, 10 000, 50 000, 100 000 a 500 000 ROL 1 000 000 leu. Mince starého leu byly o hodnotách 500, 1000 a 5000 bani.\n\n1. července 2005 provedlo Rumunsko měnovou reformu. Ta spočívala v tom, že se ze 10 000 starých lei (ROL) stal 1 nový leu (RON). Až do 31. prosince 2006 se mohly současně používat obě varianty měny – staré i nové. Od roku 2007 jsou platné pouze nové mince a bankovky.\n\nKurz rumunského leu byl k 5. červnu 2018 1 RON = 5,51 Kč.\n\nKurz k Euru byl 1 EUR = 4,65 RON.\n\n1. ledna 2007 vstoupilo Rumunsko do Evropské unie. Jednou z podmínek přistoupení k EU je, že vstupující země zavede na svém území euro. Rumuni zatím uvedli jen předběžný termín vstupu do eurozóny, kdy začnou platit rumunské euromince - rok 2014.\n\nV oběhu jsou mince nominálních hodnot 1, 5, 10 a 50 banů.Bankovky mají nominální hodnoty 1, 5, 10, 50, 100, 200 a 500 lei.\n\n\n"}
{"id": "180202", "url": "https://cs.wikipedia.org/wiki?curid=180202", "title": "Datum", "text": "Datum\n\nDatum (z latinského „dáno“) je zápis dne, nejčastěji podle kalendáře, jako kalendářní datum. Určení data a dne je datace, označení dne (doby mezi dvěma vzájemně nejbližšími půlnocemi) pomocí periodizace času a nezahrnuje zpravidla přesnější určení části dne:\n\nSlovo datum je z latiny a znamená \"dáno\" od \"dare\", dávat. Na latinských listinách a dopisech se den sepsání označoval ustálenou formulí \"datum die ...\", v češtině \"dáno dne ...\" a tak slovo datum dostalo svůj současný kalendářní význam. Ve filosofii označuje datum i jiné \"danosti\", například smyslové vjemy. Odtud i množné číslo data ve smyslu \"údaje\" (informatika).\n\nKalendářní datum je údaj o dni, přesný zápis dne. Dle tohoto zápisu je možné každý den historicky dohledat. Skládá se z čísla dne, čísla nebo jména měsíce a čísla roku. Používá se i neúplný zápis data, bez údaje o roku. Den v týdnu se obvykle jako součást data neuvádí, ale může být vedle data uveden jako doplňující údaj. V záhlaví dopisů a u podpisů dokumentů se zpravidla datum doplňuje jménem místa (obce), kde byl text podepsán.\n\nVe spisovné češtině se za kořen slova považuje jen tvar „dat“, čemuž odpovídají skloněné a odvozené tvary (bez data, datový). V obecné češtině se však prosazuje rozšíření kořene na celý tvar „datum“ (bez datumu, datumový), což mimo jiné zvýrazňuje rozlišení od obecnějšího termínu data používaného zejména v informatice. Tento tvar slova datum (skloňovaný podle mužského vzoru) je ve spisovné češtině přípustný; zejména tam, kde je třeba rozlišit kalendářní a počítačová data.\n\nV České republice se nejčastěji datum zapisuje v pořadí \"den týdne (názvem, pokud se uvede), den měsíce (číslem), měsíc (číslem nebo názvem) a rok (letopočtem)\". Datum se v češtině zapisuje ve tvaru podle vzoru „15. srpna 2000“ nebo zkráceně s číslem měsíce „15. 8. 2000“, přičemž za tečkami se podle typografických pravidel mají psát pevné mezery.\n\nPokud je celý datový údaj v číselné formě pojat jako značka (a případná jednociferná čísla dnů a měsíců jsou doplňována nulami), tečky jsou pojaty jako dělicí znaménka na způsob desetinné čárky a nepíší se za nimi mezery (tedy 23.03.2006). Tento způsob zápisu kodifikuje ČSN 01 6910 \"Úprava písemností zpracovaných textovými editory\" (nová verze \"Úprava písemností zpracovaných textovými procesory\" 2014, kterou zpracoval Ústav pro jazyk český AV ČR, v. v. i.) V praxi se však mezery při číselném zápisu data často vynechávají i v případě, kdy nuly před jednociferná čísla doplňovány nejsou.\n\nV obchodní, úřední a marketingové komunikaci se v ČR a většině států světa používá zápis dvoumístný bez mezer, tj. 03.02.2016. Zápis jednomístný vycházející z Pravidel českého pravopisu z roku 1993 je zastaralý a v praxi problematický.\n\nPřed ostatními údaji data se může uvést určení dne v rámci týdne jeho názvem (pondělí, úterý, středa, čtvrtek, pátek, sobota nebo neděle), v samostatně zapsaném datu zpravidla v 1. pádu nebo ve větě (ale i samostatně) po předložce „v“ v 6. pádu, např. „v pondělí ...“.\n\nDen v měsíci se v češtině označuje řadovou číslovkou (s vynecháním slov „dne měsíce“ z původní formule např. 10. dne měsíce února), a to buď samostatně (\"„Dnes je patnáctého“\") nebo ve spojení s názvem měsíce (\"„Patnáctého srpna“\"). Je-li ve větě označení dne v pozici podmětu nebo předmětu, používá se někdy i tvar, v němž se název měsíce dostává do základního tvaru (1. pádu), jako by řadová číslovka označovala pořadí měsíce a ne pořadí dne v měsíci (\"„Patnáctý srpen je den mého narození. Proto se těším na každý patnáctý srpen.“\")\nSlovní zápis měsíce je běžný v osobní a soukromé korespondenci, na peněžních dokladech, v právních písemnostech apod.\nPoužívá se také zápis s lomítkem den/měsíc (například „9/5 1945“). Jazyková poradna ÚJČ tento způsob zápisu nedoporučuje. Hrozí zde záměna s americkým způsobem zápisu, který ale začíná číslem měsíce.\n\nV minulosti bylo v češtině běžné označovat měsíc římskými číslicemi, což umožňovalo spolehlivě rozlišit den od měsíce, avšak tento způsob zápisu je na ústupu a používají jej především starší lidé a starší mechanické pokladny nebo podobné strojky.\n\nLetopočet čili číslo roku se někdy zkracuje na poslední dvojčíslí nebo zcela vynechává. Od roku 2000 se při číselném zápisu data od tohoto způsobu zápisu ustupuje, protože nízká čísla roků v situaci, kdy se v českém prostředí objevují i anglické a americké i strojové formáty dat, vzbuzují nejistotu a mohou vést k záměně údajů. Vypuštění prvních dvou cifer roku se někdy označuje apostrofem, ale jazyková poradna ÚJČ tento způsob zápisu nedoporučuje.\n\nDříve se rok uváděl formulkou „roku“ (zkratkou „r.“) nebo „léta Páně“ (zkratkou L. P.) a číslo roku se četlo jako řadová číslovka v 2. pádu (léta páně dvoutisícího čtrnáctého), nověji jako prosté číslo. Také při pečlivém čtení se může pro přehlednost slovo „roku“ předsunout letopočtu, i když není napsané.\n\nV tabulkových a databázových výstupech a zápisech se čím dál více používají formáty v opačném (reverzním) pořadí zápisu (např. s oddělujícími spojovníky pro 15. srpna 2000), které usnadňují automatické řazení (tzv. třídění) do chronologické posloupnosti. Pořadová čísla dne a měsíce se v tomto případě doplňují nulami na dvojciferný formát. Tento způsob zápisu již pro některá použití akceptuje i jazyková poradna Ústavu pro jazyk český AV ČR.\n\nMezinárodní norma ISO stanovuje pro datové zpracování formát data dne bez dělicích značek v pořadí rok (4 znaky), měsíc (2), den (2), např. 20000815. Ten používají např. i některé fotopřístroje pro názvy snímků.\n\nRoky před epochou (počátkem) letopočtu se označují číslem následovaným doplňkem „před naším letopočtem“, zkráceně „př. n. l.“\", někdy podle původního významu „př. Kr.“ resp. „před Kristem“.\n\nFormát data závisí na použitém kalendáři, ale také na zvycích dané země. Například v gregoriánském kalendáři je možno vyjádřit stejné datum v těchto formátech:\n\nTuto posloupnost používá většina zemí světa.\n\n\nTato posloupnost uvádí významnější část data před méně významnou, tedy pořadí rok, měsíc a den. Tento způsob je tradiční v Asii, Maďarsku a Švédsku, běžný i v Rakousku, Slovinsku a Chorvatsku, a jeho použití se rozšiřuje do dalších zemí. Abecední a chronologické třídění dat dávají v tomto systému stejné výsledky.\n\n\nTato posloupnost se používá jen v USA, Kanadě, Mikronésii, Palau, na Belize a Filipínách.\n\n\nV některých zemích se souběžně používá více způsobů zápisu.\n\nSkloňovat slovo datum podle mužského vzoru „hrad“ dosavadní mluvnická norma obecně nepřipouští. Toto skloňování však umožňuje slovo datum lépe odlišit kalendářní data od slova data v obecném smyslu soubor informací. Jazyková příručka ÚJČ ČAV však již v některých typech textů (zvláště těch, v nichž je třeba rozlišit kalendářní a počítačová data) připouští tolerovat i tvary mužského rodu, zejména v množném čísle, tj. datumy, datumů, datumům, datumy, o datumech, datumy, např. „V uložených datech se bude nejčastěji vyhledávat podle datumů.“\n\nZákladní a původní vzor skloňování českého substantiva „datum“ je \"město\" (rodu středního) :\n\n"}
{"id": "180203", "url": "https://cs.wikipedia.org/wiki?curid=180203", "title": "Duccio di Buoninsegna", "text": "Duccio di Buoninsegna\n\nDuccio di Buoninsegna (asi 1255 /60 Siena – 1318 /19) byl italský malíř, zakladatel sienské malířské školy.\n\nSienští malíři nezavrhovali na rozdíl od florentské školy byzantskou tradici, která do té doby měla v italském výtvarném umění dominující postavení, ale snažili se vdechnout obrazům malovaným po byzantském způsobu život. Mnohem více než Florenťané byli ovlivněni zaalpskou gotikou. Ducciův osobitý styl představuje syntézu byzantských prvků (barevnost a kompozice) a gotické, především francouzské kultury (lineární kresba). Na rozdíl od byzantských mistrů a zaalpských malířů však Duccio vyjadřuje lidské city přece jen realističtějším způsobem. Nemá však zatím cit pro zobrazení prostoru a hloubky. Do jisté míry připomíná také mladšího florentského současníka Giotta di Bondoneho, i když každý z nich šel svou vlastní cestou a stal se zakladatelem osobité malířské školy. Ducciova malba se vyznačuje elegancí, jemností a lyričností. \n\nO Ducciově mládí není nic známo. Nevíme ani, kdo byl jeho učitelem. Historici se domnívají, že vzhledem k určité podobnosti jeho deskového obrazu \"Madona Rucellaiů (Madonna Rucellai)\" s obdobnými pracemi Cimabuovými, to mohl být tento známý florenstský malíř. S Ducciovým jménem se poprvé setkáváme až roku 1278, kdy mu sienská městská rada zadala práce na výzdobě radnice.\n\nPrvním známým Ducciovým dílem je zmíněná \"Madona s anděly\" (známá jako \"Madona Rucellaiů\", kolem 1285) kterou umělec namaloval pro kostel Santa Maria Novella ve Florencii (dnes v Galerii Uffizi). Je zde ještě stále patrný irealistický kontext, který Giotto již odstranil.\nNa druhé straně mají tváře světců v medailonech na rámu již své fyziognomické rysy.\nJednou z nejznámějších Ducciových prací je deskový obraz Trůnící Madona (Maestà, 1311, dnes v Museo dell´Opera del Duomo v Sieně), který byl původně umístěn na hlavním oltáři katedrály Panny Marie v Sieně. Obraz o rozměrech 213 x 396 cm je malovaný z obou stran. Na jedné straně byla na zlatém pozadí namalována Panna Maria s Ježíškem na Trůnu, obklopená anděly a svatými, mezi nimiž jsou čtyři patroni města Sienny. Zadní strana obrazu byla rozdělena na čtrnáct menších částí s výjevy z Kristova ukřižování a vzkříšení. \n\nNejznámějším Ducciovými žáky byli Simone Martini a bratři Lorenzettiové. Jejich zásluhou se Siena stala v 13. století druhým nejvýznamnějším italským centrem malířství po Florencii.\n\n\n"}
{"id": "180205", "url": "https://cs.wikipedia.org/wiki?curid=180205", "title": "Mistrovství světa v ledním hokeji 1985", "text": "Mistrovství světa v ledním hokeji 1985\n\n50. mistrovství světa a 61. mistrovství Evropy se konalo ve dnech 17. dubna – 3. května 1985 v Praze v Československu. Titul mistra světa získalo tehdejší Československo.\n\n8 účastníků v jedné skupině se nejdříve utkalo jednokolově systémem každý s každým. Mužstva umístěná po této základní části na 1. - 4. místě postupovala do finálové skupiny, která se hrála jednokolově systémem každý s každým, výsledky ze základní části se nezapočítávaly. Mužstva umístěná po základní části na 5. – 8. místě hrála o udržení jednokolově systémem každý s každým, výsledky ze základní části se započítávaly. Poslední mužstvo sestoupilo do skupiny B.\n\nVzájemné výsledky evropských mužstev v základní části určily pořadí mistrovství Evropy.\n\n SSSR - USA 11:1 (3:1, 5:0, 3:0)\n\n17. dubna 1985 (13:30) – Praha (Sportovní hala ČSTV)\nBranky SSSR: 3:07 Vjačeslav Bykov, 9:19 Vjačeslav Bykov, 12:01 Sergej Makarov, 26:52 Sergej Makarov, 28:58 Sergej Makarov, 34:57 Nikolaj Drozděckij, 38:12 Andrej Chomutov, 38:50 Viktor Ťumeněv, 47:25 Michail Varnakov, 53:57 Sergej Makarov, 58:59 Vjačeslav Bykov\nBranky USA: 8:44 Paul Fenton\nRozhodčí: Šubrt (TCH) - Vanhanen (FIN), Karlsson (SWE)\nVyloučení: 7:8 (2:1, 1:0) + Viktor Ťumeněv na 5 min\nDiváků: 10 500\n\n17. dubna 1985 (17:00) – Praha (Sportovní hala ČSTV)\nBranky Švédska: 9:44 Lars-Gunnar Pettersson, 39:04 Matti Pauna, 46:06 Michael Hjälm\nBranky SRN: 18:03 Ernst Höfner, 39:47 Harold Kreis\nRozhodčí: Hood (CAN) - Tatíček, Lipina (TCH)\nVyloučení: 5:4 (0:2)\nDiváků: 9 500\n\n17. dubna 1985 (17:00) – Praha (Zimní stadion Slavia)\nBranky Kanady: 14:17 Doug Lidster, 14:59 Rick Vaive, 18:14 John Anderson, 25:03 Dave Taylor, 40:14 Mario Lemieux, 45:12 John Anderson, 50:31 Anthony Tanti, 52:12 Ron Francis, 52:30 Rick Vaive\nBranky NDR: 33:23 Harald Kuhnke\nRozhodčí: Karandin (URS) - Caban, Kriška (TCH)\nVyloučení: 4:2 (0:0, 1:0)\nDiváků: 1 200\n\n17. dubna 1985 (20:30) – Praha (Sportovní hala ČSTV)\nBranky Československa: 1:08 Petr Rosol, 10:20 Vincent Lukáč, 21:32 Pavel Richter, 26:38 Petr Rosol, 54:25 Vladimír Růžička\nBranky Finska: nikdo\nRozhodčí: Faucette (USA) – Prusov (URS), Kluge (GDR)\nVyloučení: 10:14 (3:0)\nDiváků: 14 000\n\nČSSR: Jiří Králík – Radoslav Svoboda, Eduard Uvíra, Jaroslav Benák, Miloslav Hořava, Antonín Stavjaňa, František Musil – Vincent Lukáč, Dárius Rusnák, Igor Liba – Petr Rosol, Vladimír Růžička, Pavel Richter – Jiří Lála, Dušan Pašek, Jiří Hrdina – Oldřich Válek, Michal Pivoňka, Jiří Šejba.\n\nFinsko: Kari Takko – Arto Ruotanen, Markus Lehto, Reijo Ruotsalainen, Juha Huikari, Ville Sirén, Jauko Narvanmaa – Hannu Järvenpää, Pekka Järvelä, Pekka Arbelius – Petri Skriko, Risto Jalo, Anssi Melametsä – Mikko Mäkelä, Raimo Helminen, Harri Tuohimaa – Esa Tikkanen, Christian Ruuttu, Kari Makkonen.\n\n18. dubna 1985 (13:30) – Praha (Sportovní hala ČSTV)\nBranky SRN: nikdo\nBranky Kanady: 0:31 Donald Maloney, 2:39 Anthony Tanti, 11:18 Anthony Tanti, 31:06 Rick Vaive, 52:45 Anthony Tanti\nRozhodčí: Juhola (FIN) - Vanhanen (FIN), Karlsson (SWE)\nVyloučení: 2:5\nDiváků: 10 352\n\n18. dubna 1985 (17:00) – Praha (Sportovní hala ČSTV)\nBranky SSSR: 6:58 Alexej Kasatonov, 11:27 Michail Varnakov, 21:56 Irek Gimajev, 37:13 Sergej Makarov, 59:58 Vjačeslav Fetisov\nBranky Finska: 34:27 Esa Tikkanen\nRozhodčí: Lind (SWE) - Lipina (TCH), Kluge (GDR)\nVyloučení: 5:7 (4:1)\nDiváků: 11 000\n\n18. dubna 1985 (17:00) – Praha (Zimní stadion Slavia)\nBranky Švédska: 7:20 Kent Nilsson, 28:31 Kent Nilsson, 41:09 Lars-Gunnar Pettersson\nBranky USA: 12:11 Clark Donatelli, 25:04 Daniel Dorian, 33:37 Mark Johnson, 41:43 Corey Millen\nRozhodčí: Karandin (URS) - Tatíček, Kriška (TCH)\nVyloučení: 8:9 (1:1, 0:1)\nDiváků: 3 500\n\n18. dubna 1985 (20:30) – Praha (Sportovní hala ČSTV)\nBranky Československa: 21:05 Jaroslav Benák, 23:44 Pavel Richter, 35:37 Jiří Hrdina, 43:41 Oldřich Válek, 50:59 Dušan Pašek, 57:27 Vladimír Růžička\nBranky NDR: 50:31 Reinhard Fengler.\nRozhodčí: Kompalla – von de Fenn (GER), Prusov (URS)\nVyloučení: 2:2\nDiváků: 12 010\n\nČSSR: Jiří Králík – Radoslav Svoboda, Eduard Uvíra, Jaroslav Benák, Miloslav Hořava, Antonín Stavjaňa, František Musil – Vincent Lukáč, Dárius Rusnák, Igor Liba – Petr Rosol, Vladimír Růžička, Pavel Richter – Jiří Lála, Dušan Pašek, Jiří Hrdina – Oldřich Válek, Michal Pivoňka, Vladimír Kameš.\n\nNDR: Rene Bielke – Joachim Lempio, Reinhard Fengler, Detlev Mark, Gerd Vogel, Dieter Frenzel, Uwe Geisert – Roland Peters, Thomas Graul, Friedhelm Bögalsack – Andreas Gebauer, Andreas Ludwig, Ralf Hantschke – Frank Proske, Harald Kuhnke, Detlev Radant – Rolf Nitz, Eckhard Scholz, Harald Bölke.\n\n20. dubna 1985 (13:0) – Praha (Sportovní hala ČSTV)\nBranky Finska: 3:45 Pekka Järvelä, 4:15 Risto Jalo, 8:00 Petri Skriko, 44:46 Markus Lehto, 50:33 Hannu Järvenpää.\nBranky Švédska: nikdo\nRozhodčí: Šubrt (TCH) - Prusov (URS), Kluge (GER)\nVyloučení: 5:7 (1:0)\nDiváků: 12 000\n\n20. dubna 1985 (13:30) – Praha (Sportovní hala ČSTV)\nBranky Československa: 0:39 Dárius Rusnák, 17:15 Jiří Lála, 29:54 Oldřich Válek, 44:29 Antonín Stavjaňa, 57:00 Jiří Hrdina, 59:02 Igor Liba\nBranky SRN: 32:56 Uli Hiemer\nRozhodčí: Hood (CAN) – Vanhanen (FIN), Karlsson (SWE)\nVyloučení: 6:5\nDiváků: 14 000\n\nČSSR: Jiří Králík – Radoslav Svoboda, Eduard Uvíra, Miloslav Hořava, Jaroslav Benák, Antonín Stavjaňa, František Musil – Vincent Lukáč, Dárius Rusnák, Igor Liba – Jiří Hrdina, Vladimír Růžička, Pavel Richter – Jiří Lála, Dušan Pašek, Jiří Šejba – Oldřich Válek, Vladimír Kameš, Michal Pivoňka.\n\nSRN: Karl Friesen – Udo Kiessling, Uli Hiemer, Rainer Blum, Peter Scharf, Harold Kreis, Andreas Niederberger – Marcus Kuhl, Erich Kühnhackl, Dieter Hegen – Franz Reindl, Ernst Höfner, Georg Franz – Roy Roedger, Manfred Wolf, Michael Betz – Manfred Ahne, Markus Berwanger, Axel Kammerer.\n\n20. dubna 1985 (17:00) – Praha (Zimní stadion Slavia)\nBranky SSSR: 2:26 Michail Vasiljev, 7:38 Alexej Gusarov, 21:42 Sergej Světlov, 30:17 Nikolaj Drozděckij, 34:47 Irek Gimajev, 57:57 Vladimir Krutov\nBranky NDR: nikdo\nRozhodčí: Juhola (FIN) - Caban (TCH), von de Fenn (GER)\nVyloučení: 3:3 (1:0)\nDiváků: 3 000\n\n20. dubna 1985 (20:30) – Praha (Sportovní hala ČSTV)\nBranky USA: 5:31 Clark Donatelli, 27:48 Tony Granato, 31:24 Clark Donatelli, 38:24 Mark Johnson\nBranky Kanady: 1:14 Rick Vaive, 18:32 Kirk Muller, 54:04 John Anderson\nRozhodčí: Lind (SWE) - Tatíček, Lipina (TCH)\nVyloučení: 5:5 (2:1)\nDiváků: 8 274\n\n21. dubna 1985 (13:30) – Praha (Sportovní hala ČSTV)\nBranky Švédska: 7:30 Ulf Samuelsson, 9:25 Kent Nilsson, 19:23 Bo Ericson, 27:30 Tommy Albelin, 35:44 Lars Molin, 39:38 Kent Nilsson, 43:36 Kent Nilsson, 45:04 Kent Johansson, 51:15 Tomas Sandström, 58:11 Mats Kihlström, 59. Michael Hjälm\nBranky NDR: nikdo\nRozhodčí: Kompalla (GER) - von de Fenn (GER), Prusov (URS)\nVyloučení: 5:1 (1:0)\nDiváků: 5 000\n\n21. dubna 1985 (17:00) – Praha (Sportovní hala ČSTV)\nBranky SSSR: 7:02 Igor Larionov, 9:52 Alexej Kasatonov, 11:18 Irek Gimajev, 11:54 Nikolaj Drozděckij, 12:30 Sergej Jašin, 17:18 Viktor Ťumeněv, 19:18 Vladimir Krutov, 22:35 Michail Vasiljev, 32:31 Sergej Světlov, 48:32 Michail Vasiljev\nBranky SRN: 36:00 Franz Reindl, 56:44 Georg Franz\nRozhodčí: Lind (SWE) - Caban, Tatíček (TCH)\nVyloučení: 5:6 (2:0)\nDiváků: 10 000\n\n21. dubna 1985 (17:00) – Praha (Zimní stadion Slavia)\nBranky Kanady: 10:12 Larry Murphy, 30:51 Kevin Dineen, 35:28 Rick Vaive, 36:20 Doug Lidster, 41:55 Dave Taylor\nBranky Finska: 14:26 Raimo Helminen, 22:50 Kari Suoraniemi\nRozhodčí: Faucette (USA) - Kluge (GDR), Kriška (TCH)\nVyloučení: 5:7 (1:0) + John Anderson - Christian Ruuttu 10 min.\nDiváků: 5 000\n\n21. dubna 1985 (20:30) – Praha (Sportovní hala ČSTV)\nBranky Československa: 32:00 Oldřich Válek\nBranky USA: 1:57 Joel Otto, 37:52 Tony Granato, 57:44 Corey Millen\nRozhodčí: Juhola – Vahnanen (FIN), Karlsson (SWE)\nVyloučení: 4:6 (0:1) + James Johnson na 10 min.\nDiváků: 14 000\n\nČSSR: Jiří Králík – Jaroslav Benák, Eduard Uvíra, Arnold Kadlec, Miloslav Hořava, Antonín Stavjaňa, František Musil – Vincent Lukáč, Dárius Rusnák, Igor Liba – Jiří Hrdina, Vladimír Růžička, Pavel Richter – Jiří Lála, Dušan Pašek, Jiří Šejba – Oldřich Válek, Vladimír Kameš, Michal Pivoňka.\n\nUSA: John Vanbiesbrouck – Maurice Mantha, James Johnson, Michael O'Connell, Gary Suter, Neil Sheehy, Mark Fusco – Paul Fenton, Corey Millen, Timothy Thomas – Robert Brooke, Mark Johnson, Aaron Broten – Tom Fergus, Joel Otto, Robert Miller – Clark Donatelli, Tony Granato, Kelly Miller.\n\n23. dubna 1985 (13:30) – Praha (Sportovní hala ČSTV)\nBranky NDR: 18:03 Friedhelm Bögalsack, 20:35 Reinhard Fengler, 53:13 Frank Proske, 56:28 Ralf Hantschke\nBranky Finska: 9:32 Hannu Järvenpää, 34:02 Anssi Melametsä, 42:40 Pekka Arbelius, 56:09 Raimo Helminen\nRozhodčí: Karandin (URS) - Caban, Kriška (TCH)\nVyloučení: 2:3\nDiváků: 7 212\n\n23. dubna 1985 (17:00) – Praha (Sportovní hala ČSTV)\nBranky Československa: 7:41 Vladimír Růžička, 18:32 Jiří Lála, 37:38 Miloslav Hořava, 45:27 Dušan Pašek\nBranky Kanady: 2:36 John Anderson, 15:25 Doug Halward, 30:28 Kirk Muller, 40:39 Anthony Tanti\nRozhodčí: Faucette (USA) – Prusov (URS), von de Fenn (GER)\nVyloučení: 5:3 (1:2) + Pavel Richter na 10 min.\nDiváků: 14 000\n\nČSSR: Jiří Králík – Radoslav Svoboda, Eduard Uvíra, Jaroslav Benák, Miloslav Hořava, Antonín Stavjaňa, František Musil – Jiří Lála, Dárius Rusnák, Igor Liba – Jiří Hrdina, Vladimír Růžička, Pavel Richter – Oldřich Válek, Vladimír Kameš, Michal Pivoňka – Dušan Pašek, Jiří Šejba.\n\nKanada: Stephen Weeks – Larry Murphy, Scott Stevens, Doug Halward, Doug Lidster, Jamie Macoun, Steve Konroyd – Dave Taylor, Mario Lemieux, Kirk Muller – Kevin Dineen, Steve Yzerman, Anthony Tanti – Rick Vaive, Ron Francis, John Anderson – Stanley Smyl, Bernie Nicholls, Brian MacLellan.\n\n23. dubna 1985 (20:30) – Praha (Zimní stadion Slavia)\nBranky USA: 19:03 Maurice Mantha, 19:59 Kelly Miller, 27:55 Mark Johnson, 51:42 Kelly Miller\nBranky SRN: 8:05 Dieter Hegen, 21:39 Franz Reindl, 33:15 Dieter Hegen\nRozhodčí: Šubrt - Lipina (TCH), Karlsson (SWE)\nVyloučení: 9:9 (0:1)\nDiváků: 3 500\n\n23. dubna 1985 (20:30) – Praha (Sportovní hala ČSTV)\nBranky SSSR: 0:15 Alexej Kasatonov, 24:17 Vladimir Krutov, 31:39 Sergej Makarov, 46:13 Nikolaj Drozděckij, 49:41 Vjačeslav Fetisov, 52:52 Vjačeslav Fetisov\nBranky Švédska: 8:39 Kent Nilsson, 53:40 Lars-Gunnar Pettersson.\nRozhodčí: Juhola - Vanhanen (FIN), Kluge (GDR)\nVyloučení: 3:8 (1:0) + Alexej Kasatonov - Ulf Samuelsson do konce utkání.\nDiváků: 10199\n\n24. dubna 1985 (17:00) – Praha (Sportovní hala ČSTV)\nBranky USA: 9:18 Robert Miller, 15:16 Joel Otto, 23:37 Paul Fenton, 35:33 Tom Fergus, 51:49 Tom Fergus\nBranky NDR: 17:08 Harald Bölke, 48:21 Friedhelm Bögalsack, 52:55 Ralf Hantschke, 53:38 Frank Proske, 56:24 Thomas Graul\nRozhodčí: Lind (SWE) od 41. min. Šubrt (TCH) - Karlsson (SWE), Vanhanen (FIN)\nVyloučení: 3:2 (0:1)\nDiváků: 7 500\n\n24. dubna 1985 (20:30) – Praha (Sportovní hala ČSTV)\nBranky SRN: 20:47 Georg Franz, 30:16 Erich Kühnhackl, 58:56 Dieter Hegen\nBranky Finska: 13:31 Hannu Järvenpää, 36:56 Mikko Mäkelä, 48:56 Kari Suoraniemi\nRozhodčí: Hood (CAN) - Tatíček, Lipina (TCH)\nVyloučení: 7:2 (0:1)\nDiváků: 9 115\n\n25. dubna 1985 (17:00) – Praha (Sportovní hala ČSTV)\nBranky Československa: 0:13 Dárius Rusnák, 1:53 Miloslav Hořava, 9:38 Jiří Lála, 27:06 Vladimír Růžička, 37:27 Pavel Richter, 49:20 Vincent Lukáč, 58:13 Vincent Lukáč\nBranky Švédska: 27:19 Per-Erik Eklund, 39:22 Anders Eldebrink\nRozhodčí: Karandin (URS) – Kluge (GDR), Vanhanen (FIN)\nVyloučení: 8:8 (3:1) + Lars-Gunnar Pettersson na 10 min.\nDiváků: 14 000\n\nČSSR: Jiří Králík – Jaroslav Benák, Eduard Uvíra, Arnold Kadlec, Miloslav Hořava, Antonín Stavjaňa, František Musil – Vincent Lukáč, Dárius Rusnák, Igor Liba – Jiří Hrdina, Vladimír Růžička, Pavel Richter – Jiří Lála, Dušan Pašek, Jiří Šejba – Oldřich Válek, Vladimír Kameš, Michal Pivoňka.\n\nŠvédsko: Peter Lindmark (10. Rolf Ridderwall) – Michael Thelvén, Anders Eldebrink, Mats Kihlström, Bo Ericson, Tommy Albelin, Mats Waltin – Peter Gradin, Per-Erik Eklund, Jens Öhling – Tomas Sandström, Kent Johansson, Kent Nilsson – Lars-Gunnar Pettersson, Michael Hjälm, Dan Labraaten – Matti Pauna, Hans Sarkijärvi, Hakan Södergren.\n\n25. dubna 1985 (20:30) – Praha (Sportovní hala ČSTV)\nBranky SSSR: 13:56 Nikolaj Drozděckij, 15:53 Andrej Chomutov, 17:17 Vjačeslav Fetisov, 18:33 Alexej Gusarov, 24:14 Sergej Jašin, 40:47 Igor Larionov, 42:37 Alexandr Skvorcov, 52:35 Michail Varnakov, 58:59 Vjačeslav Bykov\nBranky Kanady: 36:17 Dave Taylor\nRozhodčí: Faucette (USA) - Karlsson (SWE), von de Fenn (GER)\nVyloučení: 6:3 (1:0) + Irek Gimajev na 10 min.\nDiváků: 14 000\n\n26. dubna 1985 (17:00) – Praha (Sportovní hala ČSTV)\nBranky SRN: 5:44 Georg Franz, 19:04 Franz Reindl, 23:48 Manfred Wolf, 30:46 Axel Kammerer, 54:13 Horst Heckelsmüller, 57:01 Axel Kammerer\nBranky NDR: nikdo\nRozhodčí: Juhola (FIN) - Tatíček, Lipina (TCH)\nVyloučení: 6:5 (3:0)\nDiváků: 10 307\n\n26. dubna 1985 (20:30) – Praha (Sportovní hala ČSTV)\nBranky Finska: 3:20 Hannu Järvenpää, 15:50 Pekka Arbelius, 26:15 Hannu Järvenpää, 35:14 Harri Tuohimaa, 36:11 Pekka Arbelius, 44:47 Raimo Helminen, 54:09 Risto Jalo, 57:04 Hannu Järvenpää\nBranky USA: 14:03 Corey Millen, 21:54 Mark Johnson, 23:09 Daniel Dorian\nRozhodčí: Lind (SWE) - Caban, Kriška (TCH)\nVyloučení: 6:8 (4:2)\nDiváků: 9 800\n\n27. dubna 1985 (17:00) – Praha (Sportovní hala ČSTV)\nBranky Československa: 18:19 Jiří Lála\nBranky SSSR: 22:42 Sergej Makarov, 22:57 Vjačeslav Bykov, 26:50 Vjačeslav Bykov, 36:39 Sergej Makarov, 43:04 Viktor Ťumeněv\nRozhodčí: Kompalla (GER) – Karlsson (SWE), Vanhanen (FIN)\nVyloučení: 3:6 (0:1)\nDiváků: 14 000\n\nČSSR: Jaromír Šindel – Jaroslav Benák, Eduard Uvíra, Arnold Kadlec, Miloslav Hořava, Antonín Stavjaňa, František Musil – Jiří Lála, Dušan Pašek, Jiří Šejba – Jiří Hrdina, Vladimír Růžička, Pavel Richter – Oldřich Válek, Vladimír Kameš, Michal Pivoňka – Vincent Lukáč, Dárius Rusnák, Igor Liba.\n\nSSSR: Vladimir Myškin – Alexej Kasatonov, Vjačeslav Fetisov, Zinetula Biljaletdinov, Vasilij Pěrvuchin, Sergej Starikov, Alexej Gusarov – Sergej Makarov, Igor Larionov, Vladimir Krutov – Michail Vasiljev, Vjačeslav Bykov, Andrej Chomutov – Alexandr Skvorcov, Irek Gimajev, Sergej Světlov – Nikolaj Drozděckij, Viktor Ťumeněv, Michail Varnakov.\n\n27. dubna 1985 (20:30) – Praha (Sportovní hala ČSTV)\nBranky Kanady: 17:50 Kevin Dineen, 22:08 Kevin Dineen, 39:12 Steve Yzerman, 39:48 Ron Francis, 44:16 Larry Murphy, 45:08 Anthony Tanti\nBranky Švédska: 6:49 Tomas Sandström, 27:15 Hakan Södergren, 29:37 Per-Erik Eklund\nRozhodčí: Šubrt - Lipina (TCH), Kluge (GDR)\nVyloučení: 3:6 (3:0) + Anders Eldebrink na 10 min.\nDiváků: 12 000\n\n Československo - SSSR 2:1 (2:0, 0:0, 0:1)\n\n29. dubna 1985 (17:00) – Praha (Sportovní hala ČSTV)\nBranky Československa: 6:10 Vladimír Růžička, 11:27 Dušan Pašek\nBranky SSSR: 45:33 Andrej Chomutov\nRozhodčí: Kompalla (GER) – Karlsson (SWE), Vanhanen (FIN)\nVyloučení: 2:1\nDiváků: 14 000\n\nČSSR: Jiří Králík – Jaroslav Benák, Eduard Uvíra, Arnold Kadlec, Miloslav Hořava, Antonín Stavjaňa, František Musil – Jiří Lála, Dušan Pašek, Jiří Šejba – Oldřich Válek, Vladimír Kameš, Michal Pivoňka – Jiří Hrdina, Vladimír Růžička, Pavel Richter – Dárius Rusnák, Igor Liba, Vincent Lukáč.\n\nSSSR: Vladimir Myškin – Alexej Kasatonov, Vjačeslav Fetisov, Zinetula Biljaletdinov, Vasilij Pěrvuchin, Sergej Starikov, Alexej Gusarov – Sergej Makarov, Igor Larionov, Vladimir Krutov – Alexandr Skvorcov, Irek Gimajev, Sergej Světlov – Michail Vasiljev, Vjačeslav Bykov, Andrej Chomutov – Nikolaj Drozděckij, Viktor Ťumeněv, Michail Varnakov.\n\n29. dubna 1985 (20:30) – Praha (Sportovní hala ČSTV)\nBranky Kanady: 12:06 John Anderson, 38:44 Mario Lemieux, 41:02 Doug Lidster\nBranky USA: 28:29 Tony Granato, 54:06 Maurice Mantha\nRozhodčí: Faucette (USA) - Lipina, Tatíček (TCH)\nVyloučení: 10:10 (1:0)\nDiváků: 13 623\n\n1. května 1985 (17:00) – Praha (Sportovní hala ČSTV)\nBranky Československa: 25:32 František Musil, 26:37 Jiří Lála, 26:59 Vladimír Růžička, 32:34 Jiří Šejba, 40:09 Jiří Lála, 40:19 Vladimír Růžička, 43:06 Vladimír Růžička, 45:13 Jiří Lála, 45:40 Miloslav Hořava, 50:56 Vladimír Kameš, 57:34 Igor Liba\nBranky USA: 20:48 Michael O'Connell, 34:38 Tom Fergus.\nRozhodčí: Juhola (FIN) – Prusov (URS), von de Fenn (GER)\nVyloučení: 7:12 (2:1) + Clark Donatelli na 10 min.\nDiváků: 14 000\n\nČSSR: Jiří Králík – Jaroslav Benák, Eduard Uvíra, Arnold Kadlec, Miloslav Hořava, Antonín Stavjaňa, František Musil – Vincent Lukáč, Dárius Rusnák, Igor Liba – Jiří Hrdina, Vladimír Růžička, Pavel Richter – Jiří Lála, Dušan Pašek, Jiří Šejba – Oldřich Válek, Vladimír Kameš, Michal Pivoňka.\n\nUSA: John Vanbiesbrouck – Maurice Mantha, James Johnson, Michael O'Connell, Gary Suter, Neil Sheehy, Mark Fusco – Joel Otto, Mark Johnson, Aaron Broten – Clark Donatelli, Tony Granato, Kelly Miller – Robert Brooke, Tom Fergus, Robert Miller – Paul Fenton, Corey Millen, Timothy Thomas.\n\n1. května 1985 (20:30) – Praha (Sportovní hala ČSTV)\nBranky Kanady: 11:54 Mario Lemieux, 16:53 Stanley Smyl, 36:00 Mario Lemieux\nBranky SSSR: 47:31 Vladimir Krutov\nRozhodčí: Lind - Karlsson (SWE), Vanhanen (FIN)\nVyloučení: 4:3 (1:1)\nDiváků: 13 503\n\nKanada: Ringgin – Halward, Lidster, Murphy, Stevens, Macoun, Konroyd – Vaive, Nicholls, Anderson – Dineen, Yzerman, Tanti – Muller, Lemieux, Taylor – Smyl, Francis, Maloney.\n\nSSSR: Myškin – Kasatonov, Fetisov, Starikov, Gusarov, Biljaletdinov, Pervuchin – Makarov, Larionov, Krutov – Skvorcov, Bykov, Chomutov – Drozděckij, Ťumeněv, Varnakov – Světlov, Kovin, Gimajev.\n\n3. května 1985 (13:30) – Praha (Sportovní hala ČSTV)\nBranky Československa: 5:24 Jiří Šejba, 22:41 Jiří Šejba, 33:00 Jiří Šejba, 51:44 Dárius Rusnák, 58:47 Jiří Lála\nBranky Kanady: 20:45 Steve Yzerman, 26:34 Rick Vaive, 52:33 Scott Stevens\nRozhodčí: Juhola – Vanhanen (FIN), Karlsson (SWE)\nVyloučení: 4:8 (1:1, 1:0) + Anthony Tanti a Rick Vaive na 10 min.\nDiváků: 14 000\n\nČSSR: Jiří Králík – Jaroslav Benák, Eduard Uvíra, Arnold Kadlec, Miloslav Hořava, Stavjňa, František Musil – Vincent Lukáč, Dárius Rusnák, Igor Liba – Jiří Hrdina, Vladimír Růžička, Pavel Richter – Jiří Lála, Dušan Pašek, Jiří Šejba – Oldřich Válek, Vladimír Kameš, Michal Pivoňka.\n\nKanada: Patrick Riggin – Larry Murphy, Scott Stevens, Doug Halward, Doug Lidster, Jamie Macoun, Steve Konroyd – Kevin Dineen, Steve Yzerman, Anthony Tanti – Dave Taylor, Mario Lemieux, Kirk Muller – Stanley Smyl, Ron Francis, Donald Maloney – Rick Vaive, Nichols, John Anderson.\n\n3. května 1985 (17:00) – Praha (Sportovní hala ČSTV)\nBranky SSSR: 2:48 Alexej Kasatonov, 7:19 Michail Varnakov, 17:55 Viktor Ťumeněv, 21:59 Alexandr Skvorcov, 24:49 Alexej Kasatonov, 26:23 Vjačeslav Fetisov, 39:10 Vjačeslav Fetisov, 42:33 Sergej Světlov, 45:06 Michail Varnakov, 48:36 Michail Varnakov\nBranky USA: 45:19 Tom Fergus, 50:12 Gary Suter, 57:23 Tony Granato\nRozhodčí: Lind (SWE) - Lipina (TCH), Kluge (GER)\nVyloučení: 7:9 (2:1) + Vjačeslav Fetisov na 5 min, Irek Gimajev – Timothy Thomas do konce utkání.\nDiváků: 13 500\n\nSSSR: Myškin – Kasatonov, Fetisov, Biljaletdinov, Pervuchin, Starikov, Gusarov – Makarov, Larionov, Krutov – Drozděckij, Ťumeněv, Varnakov – Skvorcov, Bykov, Chomutov – Jašin, Gimajev, Světlov.\n\nUSA: Vanbiesbrouck – Sheehy, Fusco, Mantha, James Johnson, O’Connell, Suter – Donatelli, Granato, Kelly Miller – Brooke, Fergus, Robert Miller – Dorian, Millen, Thomas – Mark Johnson, Otto, Broten.\n\n Finsko - NDR 6:2 (2:0, 4:2, 0:0)\n\n28. dubna 1985 (17:00) – Praha (Sportovní hala ČSTV)\nBranky Finska: 9:45 Esa Tikkanen, 13:19 Esa Tikkanen, 21:23 Petri Skriko, 29:59 Anssi Melametsä, 31:44 Hannu Järvenpää, 33:23 Kari Makkonen\nBranky NDR: 27:40 Friedhelm Bögalsack, 27:50 Dieter Frenzel\nRozhodčí: Hood (CAN) - Prusov (URS), von de Fenn (GER)\nVyloučení: 8:3 (0:0, 1:0)\nDiváků: 9 441\n\n28. dubna 1985 (20:30) – Praha (Sportovní hala ČSTV)\nBranky Švédska: 20:43 Hakan Södergren, 21:10 Hakan Södergren, 33:52 Anders Eldebrink, 42:28 Peter Gradin, 53:17 Kent Johansson\nBranky SRN: 30:27 Roy Roedger, 49:16 Franz Reindl\nRozhodčí: Karandin (URS) - Caban, Kriška (TCH)\nVyloučení: 6:4 (1:0)\nDiváků: 11 300\n\n30. dubna 1985 (13:30) – Praha (Sportovní hala ČSTV)\nBranky Švédska: 5:28 Peter Gradin, 19:32 Jens Öhling, 20:11 Tomas Sandström, 23:28 Matti Pauna, 24:03 Dan Labraaten, 51:44 Dan Labraaten, 52:41 Hans Sarkijärvi\nBranky NDR: 33:21 Thomas Graul, 48:13 Reinhard Fengler\nRozhodčí: Šubrt - Caban, Kriška (TCH)\nVyloučení: 5:3\nDiváků: 8 791\n\n30. dubna 1985 (17:00) – Praha (Sportovní hala ČSTV)\nBranky SRN: 2:38 Markus Berwanger, 8:24 Dieter Hegen, 27:04 Erich Kühnhackl, 44:37 Dieter Hegen, 48:02 Erich Kühnhackl\nBranky Finska: 6:46 Mikko Mäkelä, 11:48 Pekka Arbelius, 22:48 Raimo Helminen, 46:27 Juha Huikari\nRozhodčí: Hood (CAN) - Tatíček, Lipina (TCH)\nVyloučení: 6:4 (0:1)\nDiváků: 9 898\n\n2. května 1985 (17:00) – Praha (Sportovní hala ČSTV)\nBranky SRN: 16:58 Michael Betz, 34:51 Uli Hiemer, 45:00 Harold Kreis, 48:45 Franz Reindl\nBranky NDR: 36:16 Detlev Radant\nRozhodčí: Hood (CAN) - Lipina, Caban (TCH)\nVyloučení: 7:5 (1:0)\nDiváků: 10 000\n\n2. května 1985 (20:30) – Praha (Sportovní hala ČSTV)\nBranky Finska: 1:03 Hannu Järvenpää, 10:44 Pekka Arbelius, 23:24 Esa Tikkanen, 26:52 Kari Suoraniemi, 37:39 Christian Ruuttu, 55:45 Hannu Järvenpää\nBranky Švédska: 8:48 Peter Gradin\nRozhodčí: Karandin (URS) - Tatíček, Kriška (TCH)\nVyloučení: 9:7 (1:0)\nDiváků: 10 000\n\n1. Československo\nBrankáři: Jiří Králík, Jaromír Šindel.\nObránci: Jaroslav Benák, Eduard Uvíra, Arnold Kadlec, Miloslav Hořava, Antonín Stavjaňa, František Musil, Radoslav Svoboda.\nÚtočníci: Vincent Lukáč, – Dárius Rusnák, Igor Liba, Jiří Hrdina, Vladimír Růžička, Pavel Richter, Jiří Lála, Dušan Pašek, Jiří Šejba, Oldřich Válek, Vladimír Kameš, Michal Pivoňka, Petr Rosol.\nTrenéři: Luděk Bukač, Stanislav Neveselý.\n\n2. Kanada\nBrankáři: Stephen Weeks, Patrick Riggin, Richard Warnsley.\nObránci: Doug Halward, Doug Lidster, Larry Murphy, Scott Stevens, Jamie Macoun, Steve Konroyd, Grant Ledyard.\nÚtočníci: Dave Taylor, Mario Lemieux, Kirk Muller, Rick Vaive, Ron Francis, John Anderson, Stanley Smyl, Bernie Nicholls, Donald Maloney, Kevin Dineen, Steve Yzerman, Anthony Tanti, Brian MacLellan.\nTrenér: Doug Carpenter, Ron Smith.\n\n3. SSSR\nBrankáři: Vladimir Myškin, Sergej Mylnikov.\nObránci: Alexej Kasatonov, Vjačeslav Fetisov, Zinetula Biljaletdinov, Vasilij Pěrvuchin, Sergej Starikov, Alexej Gusarov, Irek Gimajev.\nÚtočníci: Sergej Makarov, Igor Larionov, Vladimir Krutov, Michail Vasiljev, Vjačeslav Bykov, Andrej Chomutov, Nikolaj Drozděckij, Viktor Ťumeněv, Michail Varnakov, Sergej Světlov, Alexandr Skvorcov, Sergej Jašin, Vladimir Kovin.\nTrenéři: Viktor Tichonov, Vladimir Jurzinov.\n\n4. USA\nBrankáři: John Vanbiesbrouck, Chris Terreri.\nObránci: Neil Sheehy, Mark Fusco, Maurice Mantha, James Johnson, Michael O'Connell, Gary Suter, Gary Haight.\nÚtočníci: Clark Donatelli, Tony Granato, Kelly Miller, Paul Fenton, Corey Millen, Timothy Thomas, Robert Brooke, Mark Johnson, Aaron Broten, Robert Miller, Daniel Dorian, Joel Otto, Tom Fergus.\nTrenér: David Peterson, Jeff Sauer.\n\n5. Finsko\nBrankáři: Kari Takko, Jukka Tammi.\nObránci: Arto Ruotanen, Markus Lehto, Reijo Ruotsalainen, Juha Huikari, Ville Sirén, Jauko Narvanmaa, Timo Blomqvist, Kari Suoraniemi.\nÚtočníci: Petri Skriko, Risto Jalo, Anssi Melametsä, Esa Tikkanen, Christian Ruuttu, Kari Makkonen, Hannu Järvenpää, Pekka Järvelä, Pekka Arbelius, Mikko Mäkelä, Raimo Helminen, Harri Tuohimaa.\nTrenér: Alpo Suhonen, Pentti Matikainen.\n\n6. Švédsko\nBrankáři: Peter Lindmark, Rolf Ridderwall.\nObránci: Michael Thelvén, Anders Eldebrink, Tommy Albelin, Mats Waltin, Ulf Samuelsson, Bo Ericson, Mats Kihlström.\nÚtočníci: Peter Gradin, Per-Erik Eklund, Jens Öhling, Dan Labraaten, Kent Nilsson, Hakan Södergren, Lars-Gunnar Pettersson, Michael Hjälm, Tomas Sandström, Hans Sarkijärvi, Lars Molin, Kent Johansson, Matti Pauna.\nTrenér: Leif Boork, Curt Lindström.\n\n7. SRN\nBrankáři: Karl Friesen, Helmut de Raaf.\nObránci: Udo Kiessling, Uli Hiemer, Harold Kreis, Andreas Niederberger, Rainer Blum, Peter Scharf, Manfred Schuster.\nÚtočníci: Marcus Kuhl, Horst Heckelsmüller, Erich Kühnhackl, Dieter Hegen, Roy Roedger, Manfred Wolf, Michael Betz, Franz Reindl, Ernst Höfner, Georg Franz, Manfred Ahne, Markus Berwanger, Axel Kammerer.\nTrenér: Xaver Unsinn.\n\n8. NDR\nBrankáři: Rene Bielke, Egon Schmeisser.\nObránci: Gerd Vogel, Reinhard Fengler, Joachim Lempio, Dietmar Peters, Dieter Frenzel, Uwe Geisert, Detlev Mark.\nÚtočníci: Andreas Gebauer, Andreas Ludwig, Ralf Hantschke, Frank Proske, Harald Kuhnke, Detlev Radant, Thomas Graul, Roland Peters, Friedhelm Bögalsack, Rolf Nitz, Mario Naster, Harald Bölke, Eckhard Scholz.\nTrenér: Joachim Ziesche, Hartmut Nickel.\n\n Polsko - Itálie 7:1 (3:0, 0:1, 4:0)\n\n21. března 1985 – Fribourg\n\n21. března 1985 – Fribourg\n\n22. března 1985 – Fribourg\n\n22. března 1985 – Fribourg\n\n22. března 1985 – Fribourg\n\n23. března 1985 – Fribourg\n\n23. března 1985 – Fribourg\n\n24. března 1985 – Fribourg\n\n24. března 1985 – Fribourg\n\n24. března 1985 – Fribourg\n\n25. března 1985 – Fribourg\n\n25. března 1985 – Fribourg\n\n26. března 1985 – Fribourg\n\n26. března 1985 – Fribourg\n\n27. března 1985 – Fribourg\n\n27. března 1985 – Fribourg\n\n28. března 1985 – Fribourg\n\n28. března 1985 – Fribourg\n\n28. března 1985 – Fribourg\n\n28. března 1985 – Fribourg\n\n30. března 1985 – Fribourg\n\n30. března 1985 – Fribourg\n\n30. března 1985 – Fribourg\n\n30. března 1985 – Fribourg\n\n31. března 1985 – Fribourg\n\n31. března 1985 – Fribourg\n\n31. března 1985 – Fribourg\n\n31. března 1985 – Fribourg\n\n Rumunsko - Bulharsko 11:3 (3:0, 2:2, 6:1)\n\n14. března 1985 – Megève\n\n14. března 1985 – Saint-Gervais\n\n14. března 1985 – Megève\n\n14. března 1985 – Chamonix\n\n15. března 1985 – Chamonix\n\n15. března 1985 – Saint-Gervais\n\n15. března 1985 – Chamonix\n\n15. března 1985 – Megève\n\n17. března 1985 – Megève\n\n17. března 1985 – Saint-Gervais\n\n17. března 1985 – Megève\n\n17. března 1985 – Chamonix\n\n18. března 1985 – Megève\n\n18. března 1985 – Saint-Gervais\n\n18. března 1985 – Megève\n\n18. března 1985 – Chamonix\n\n20. března 1985 – Saint-Gervais\n\n20. března 1985 – Megève\n\n20. března 1985 – Saint-Gervais\n\n20. března 1985 – Chamonix\n\n22. března 1985 – Saint-Gervais\n\n22. března 1985 – Chamonix\n\n22. března 1985 – Saint-Gervais\n\n22. března 1985 – Megève\n\n23. března 1985 – Chamonix\n\n23. března 1985 – Saint-Gervais\n\n23. března 1985 – Chamonix\n\n23. března 1985 – Megève\n\n"}
{"id": "180206", "url": "https://cs.wikipedia.org/wiki?curid=180206", "title": "Stará Pohůrka", "text": "Stará Pohůrka\n\nStará Pohůrka (dříve Pucherka, ) je místní část obce Srubec v okrese České Budějovice. Leží pod obcí Srubec směrem na České Budějovice a rozkládá se mezi obcemi Staré Hodějovice a Dobrá Voda u Českých Budějovic. V roce 2011 zde trvale žilo 319 obyvatel. Obecní úřad pro Srubec i Starou Pohůrku sídlí ve Srubci na Ledenické ulici.\n\nPrvní písemná zmínka o vesnici pochází z roku 1387.\n"}
{"id": "180208", "url": "https://cs.wikipedia.org/wiki?curid=180208", "title": "Jean-Claude Pressac", "text": "Jean-Claude Pressac\n\nJean-Claude Pressac (1944 – 23. července 2003) byl francouzským chemikem a lékárníkem.\n\nPressac byl původně zastáncem tábora popírání holocaustu a věnoval se rozsáhlým rešerším s cílem, podložit tento revizionistický směr vědeckými argumenty. Pressac po desetiletí pracoval na své knize, zejména shromažďoval materiál o koncentračním táboře Auschwitz-Birkenau s tamějšími zařízeními hromadného zabíjení vězňů.\n\nBěhem své práce důrazně zrevidoval své názory, jeho práce \"Auschwitz: Technique and operation of the gas chambers\", která vyšla 1989, se stala naopak důležitým pramenem potvrzení plynových komor. Kniha obsahuje mnoho vědecky podložených poznatků o technice a organizaci hromadných vražd v době národního socialismu.\n\n\n"}
{"id": "180209", "url": "https://cs.wikipedia.org/wiki?curid=180209", "title": "Sfinx (rozcestník)", "text": "Sfinx (rozcestník)\n\nSfinx neboli sfinga může být:\n"}
{"id": "180213", "url": "https://cs.wikipedia.org/wiki?curid=180213", "title": "FAI (obrněné vozidlo)", "text": "FAI (obrněné vozidlo)\n\nRoku 1929 koupil Sovětský svaz v USA licence na výrobu osobního automobilu Ford AA a nákladního automobilu Ford AAA. Tyto automobily byly vyráběny v továrně v Gorkém jako GAZ AA a GAZ AAA. Rudá armáda si objednala výrobu obrněných automobilů na podvozcích těchto vynikajících vozidel. Bylo vyrobeno několik kusů modelů D-8 a D-12, které se dostaly do výzbroje. Jejich parametry však nebyly na požadované úrovni, a tak byly objednány konstrukční práce na novém modelu. V roce 1931 byly v továrně v Ižorsku vyrobeny dva prototypy stroje, nazvaného Ford A. Ižorsk (FAI). Tento obrněný automobil byl schválen do výroby, jeho sériová produkce začala roku 1933. Do roku 1936 bylo vyrobeno 676 kusů.\n\n\nObrněná vozidla byla užita ve Španělské občanské válce, poté v konfliktech s Japonci na Dálném východě, v Zimní válce, v útoku na Polsko roku 1939 a v počáteční fázi Velké vlastenecké války.\n\n"}
{"id": "180214", "url": "https://cs.wikipedia.org/wiki?curid=180214", "title": "Velevrub tupý", "text": "Velevrub tupý\n\nVelevrub tupý (\"Unio crassus\") je druh sladkovodního mlže. Má lasturu o délce 50-70 mm, výšce 30-40 mm. Tloušťka schránky činí 25-35 mm.\n\nJedná se o celosvětově ohrožený druh podle červeného seznamu IUCN. Je uveden také v příloze II a IV směrnice o stanovištích.\n\nStupeň ohrožení v českém červeném seznamu je taktéž „ohrožený“ (EN) Vyhláška 395/1992 Sb. ve znění vyhl. 175/2006 Sb. ho uvádí mezi druhy silně ohrožené (uveden pouze ve vyhlášce 175/2006 Sb.). Tento druh se v Česku vyskytuje většinou v nižších polohách v čistších potocích nebo i řekách či říčkách. Vyskytuje se v ČR např. v těchto lokalitách: PP Vlašimská Blanice, PP Bystřice, PP Lukavecký potok, PP Lužnice, EVL Rokytná, Nežárka, Sázava, Klíčava.\n\n"}
{"id": "180216", "url": "https://cs.wikipedia.org/wiki?curid=180216", "title": "Velká synagoga", "text": "Velká synagoga\n\nVelká synagoga se nachází nebo nacházela na více místech:\n\n"}
{"id": "180218", "url": "https://cs.wikipedia.org/wiki?curid=180218", "title": "Kyšperk (hrad, okres Ústí nad Orlicí)", "text": "Kyšperk (hrad, okres Ústí nad Orlicí)\n\nKyšperk () je zřícenina hradu, který stával nad městečkem Kyšperk, (dnes Letohrad), na návrší zvaném \"Hradisko.\"\n\nV historických pramenech o tomto hradu mnoho není, zmiňován však byl roku 1308 v souvislosti s Ješkem z Kyšperka. Někdy před rokem 1396 spojil Mikuláš Žampach z Potštejna panství hradu Kyšperk se žampašským panstvím, hrad přestal být obývaný a brzy zpustl. Součástí žampašského panství zůstal hrad Kyšperk až do roku 1568, kdy se opět stal centrem samostatného panství.\n\nKdyž byl v těsné blízkosti hradu vybudován zámek, hrad přestával mít svůj význam a tím začal jeho zánik. Ke konečné zkáze hradu přispělo jeho rozebrání na stavební materiál při stavbě poutní kaple Jana Nepomuckého, kterou v roce 1714 začal stavět tehdejší majitel kyšperského panství František Karel Libštejnský z Kolovrat. Zbytek hradu také rozebrali obyvatelé města. Koncem 60. let 19. století byla při stavbě železniční trati Kyšperk – Ústí nad Orlicí odlámána část hradního návrší a tím poškozeny zbytky opevnění na jihovýchodní straně.\n\nDnes zůstaly zachovány jen zbytky valů a příkopy.\n\n"}
{"id": "180221", "url": "https://cs.wikipedia.org/wiki?curid=180221", "title": "Nová synagoga", "text": "Nová synagoga\n\nNová synagoga se nachází na více místech:\n\n\nNěkdy takto bývají nazývány i následující stavby:\n\n"}
{"id": "180224", "url": "https://cs.wikipedia.org/wiki?curid=180224", "title": "Pařížská komuna", "text": "Pařížská komuna\n\nPařížská komuna ( \"La Commune de Paris\") bylo dočasné zřízení ve Francii od března do května roku 1871. Šlo o boj mezi buržoazií, která měla potřebu upevnit si moc, a socialisty, kteří už odmítali snášet neúnosné pracovní podmínky a život na hranici bídy. Bezprostředním důvodem vypuknutí povstání byla v té době zuřící Prusko-francouzská válka, která Francii velmi výrazně vyčerpávala, a která také skončila její drtivou porážkou.\n\nPovstání trvalo 72 dní (18. března až 28. května 1871). Komunardi si na svou obranu vytvořili ozbrojenou Národní gardu. Tu chtěla vláda 17-18. března zlikvidovat, proto povolala na pomoc vojsko. Vojáci však odmítli útočit proti vlastním krajanům, a proto nezasáhli. K dovršení všeho se vojsko spojilo s Národní gardou a 18. března byla vyhlášena Pařížská komuna. Vláda uprchla z Paříže do Versailles.\n\n26. března 1871 se konaly volby do rady Komuny – socialisté chtěli být legitimní vládou. Jejich program kromě jiného obsahoval tyto body:\n\n\nKomuny vznikají ve všech větších městech, jako je Lyon, Toulouse, Marseille, zatímco venkov se spíše distancuje. V dubnu 1871 se uprchnuvší vláda chystá znovu zaútočit, ovšem Paříž je obklíčena Prusy. V květnu se situace vyhrotila, což dokumentovala hromadná poprava, kterou revolucionáři uskutečnili 24. května 1871. Mezi 64 mrtvolami se nacházelo i tělo arcibiskupa Georgese Darboye. Když byla v květnu 1871 podepsána ve Versailles dohoda ohledně válečných reparací, které byly nejvyšší v dějinách válek, dohodla se versailleská vláda na spolupráci s Prusy a s jejich pomocí porazila Komunu 29. května. Francouzské oddíly od Versailles vedl budoucí prezident Mac-Mahon.\n\nByl zaveden teror proti komunardům, jehož výsledkem bylo 30 000 mrtvých. Poslední část komunardů byla popravena u zdi hřbitova Père Lachaise. Další tisíce lidí byly odsouzeny na galeje – nucené práce v koloniích.\n\nV době Pařížské komuny byl znovu zaveden Francouzský revoluční kalendář.\n\n\n"}
{"id": "180235", "url": "https://cs.wikipedia.org/wiki?curid=180235", "title": "Mykolajiv", "text": "Mykolajiv\n\nMykolajiv (, , \"Nikolajev\") historicky správně Nikolajev je průmyslové a přístavní město na jihu současné Ukrajiny. Od svého založení Ruskem sloužil jako hlavní loděnice ruské černomořské flotily v oblasti zvané Novorusko.\n\nJedná se o administrativní centrum Mykolajivské oblasti a zároveň okolního \"Mykolajivského\" a \"Žovtnevého\" rajónu. Město samo tvoří čtyři rajóny. Rozkládá se zhruba 65 km severně od Černého moře na soutoku řek Jižní Bug a Inhul. V roce 2008 zde žilo 505 900 obyvatel.\n\nMykolajiv byl založen jako ruská loděnice Nikolajev roku 1789 knížetem Grigorijem Potěmkinem, tehdejším ruským maršálem a vojevůdcem, milencem a guvernérem carevny Kateřiny II. Velký význam město získalo v Rusko-tureckých válkách; tehdy tu byly stavěny lodě. Loděnice mají v ekonomice města velký význam i v současné době. V provozu je tramvajová, trolejbusová a autobusová\ndoprava.\n\n\n\n"}
{"id": "180236", "url": "https://cs.wikipedia.org/wiki?curid=180236", "title": "Popperova synagoga", "text": "Popperova synagoga\n\nPopperova synagoga se nachází na více místech:\n\n"}
{"id": "180237", "url": "https://cs.wikipedia.org/wiki?curid=180237", "title": "Chrustalnyj", "text": "Chrustalnyj\n\nChrustalnyj (; do roku 1920 \"Kryndačivka\", ; v letech 1920 až 2016 Krasnyj Luč, , ) je město v Luhanské oblasti na východě Ukrajiny.\n\nCelé město tvoří z administrativního hlediska vlastní rajón. V současné době zde žije okolo 96 000 obyvatel (v roce 1993 to bylo však ještě 115 000). Založeno bylo pod názvem \"Krindačjovka\" na počátku 20. století; své jméno Krasnyj Luč získalo roku 1920. Za rozvoj vděčí těžbě černého uhlí; Chrustalnyj se stal jedním z nejvýznamnějších těžebních center v celé Doněcké pánvi. Po roce 1991 však nastal útlum, krize a také odliv obyvatelstva do více prosperujících měst.\n\nZdroj: 1923–1989:;\n2001–2013:\n"}
{"id": "180238", "url": "https://cs.wikipedia.org/wiki?curid=180238", "title": "Obrubník", "text": "Obrubník\n\nObrubník je zpevněný, zpravidla kamenný či betonový pás, který obvykle tvoří hranu mezi dvěma pásy pozemní komunikace, které jsou v rozdílné výšce, nebo odděluje pozemní komunikaci od sousedící plochy (například trávníku). Nejtypičtější použití je na hranici vozovky a chodníku, kde horní plocha obrubníku se nachází ve výškové rovině povrchu chodníku, zatímco svislá boční plocha vede až k nižší úrovni, v níž se nachází povrch vozovky. Zvýšení chodníku má význam jak ke zdůraznění jeho pěšího určení, tak i například pro snadnější odvodnění při dešti (voda odtéká zpravidla po silnici). Podobné typy obrubníků se používají i k oddělení zvýšeného tramvajového pásu od vozovky, na nástupních hranách nástupišť různých druhů dopravy, k ohraničení různých typů dopravních ostrůvků či dělicích pásů, k oddělení chodníku od trávníku (obrubník ztěžuje prorůstání zeleně do prostoru chodníku i splavování zeminy při dešti a zároveň viditelně vymezuje prostor určený pro chodce) atd.\n\nNejčastějším materiálem, který je využíván na stavbu, je stavební kámen (například žula), který je v současnosti velmi široce využíván převážně v oblastech, které mají reprezentovat. V moderním účelovém urbanizmu se ale využívá levnější a dostupnější beton, který se do požadovaných kvádrů snadněji vyrábí. Jednotlivé kusy jsou k sobě spojovány pojivem.\n\nV rozvinutějších částech Evropy v rámci rozšiřování bezbariérové přístupnosti probíhá snaha o snížení obrubníků v oblastech přechodů pro chodce. Naopak v místech nástupních hran vyšší obrubník usnadňuje nástup do vozidel: proto jsou v tramvajových zastávkách, kde se dosud nastupovalo z úrovně temene kolejnic, budována zvýšená nástupiště, zastávkové mysy nebo zvýšená vozovka a rovněž pro autobusové zastávky vyžaduje technická norma ČSN 73 6425 výši obrubníku v předepsaném rozmezí. Co nejtěsnější najetí vozidla k nástupní hraně má umožňovat tzv. kasselský obrubník.\n\n"}
{"id": "180239", "url": "https://cs.wikipedia.org/wiki?curid=180239", "title": "Geochronologie", "text": "Geochronologie\n\nGeochronologie je jedna ze základních metod, pomocí které se v geologii určuje stáří hornin, minerálů a dalších přírodních objektů. K určení stáří se využívá radioaktivního rozpadu některých přírodních prvků jako například izotopu U na stabilní izotop Pb, který je závislý na stanovení přesného poločasu rozpadu, respektive na rozpadové konstantě lambda.\n\nU geochronologie je nezbytný předpoklad, že rozpad je exponenciální a zcela nezávislý na změně chemických a fyzikálních podmínek a jejich změně. Stáří se určuje hlavně podle těžších radioizotopů, které mají dlouhý poločas rozpadu, jelikož stáří hornin často sahá až několik miliard let zpět. Nejvhodnější jsou pro geochronologii izotopy, které existují po celou dobu existence Země.\n\nK tomu, aby se dala geochronologie aktivně využívat, je nutné splnit některé základní podmínky, mezi které patří, že studované vzorky musí být stejného stáří, a sledované vzorky musí pocházet z uzavřeného systému, aby během jeho existence nedošlo k migraci izotopů. Experimentálně musí být dostatečně určena rozpadová konstanta. Sledovaný vzorek musí být dostatečně reprezentativní pro sledovanou oblast a použitá metodika musí být dobře známá a přesná.\n\nMezi nejčastěji využívané metody patří určování stáří pomocí několika rozpadových řad. Patří mezi ně:\n"}
{"id": "180240", "url": "https://cs.wikipedia.org/wiki?curid=180240", "title": "Izomorfie", "text": "Izomorfie\n\nIzomorfie je vzájemné zastupování atomů, iontů a skupin v krystalových mřížkách minerálů, což má za následek změny jejich chování, vystupování a vlastností. Izomorfie je velmi rozšířená mezi granáty.\n\nZjednodušeně řečeno se jedná o mineralogický jev, kdy se nerosty s obdobným chemickým vzorcem (CaCO, MgCO) shodují v krystalickém tvaru (struktuře).\n\nK tomu, aby mohlo k izomorfii docházet je potřeba, aby zaměňované částice splňovaly základní kritéria v podobnosti:\n\nIzomorfie může být \"izovalentní\", kdy se zastupují částice se stejným iontovým nábojem například Hf za Zr a nebo \"heterovalentní\", kdy dochází k valenční kompenzaci.\n\n"}
{"id": "180241", "url": "https://cs.wikipedia.org/wiki?curid=180241", "title": "Prattův model", "text": "Prattův model\n\nPrattův model je teoretický model používaný v deskové tektonice, který popisuje chování litosférických desek na plastické astenosféře. Model předpokládá, že zemská kůra je tvořena jednotlivými bloky, které mají různou hustotu, což ovlivňuje jejich „plavbu“ na podložní vrstvě. Bloky o nízké hustotě vystupují výše, než hustší bloky, které jsou ponořeny více. Méně husté bloky se podle tohoto modelu vyznačují vysokou topografií.\n\nAnalogicky se model často připodoňuje k chování špalků dřeva o různé hustotě ve vodě.\n\nPodle pozorování a simulací se zjistilo, že Prattův model není ojedinělým vysvětlením, jak se litosférické bloky chovají. Druhým model je Airyho, který ovlivňuje chování bloku z větší části, ale nikoliv však zcela dominantně.\n"}
{"id": "180242", "url": "https://cs.wikipedia.org/wiki?curid=180242", "title": "Airyho model", "text": "Airyho model\n\nAiryho model je teoretický model používaný v deskové tektonice, který popisuje chování litosférických desek na plastické astenosféře. Model předpokládá, že zemská kůra je tvořena jednotlivými bloky, které mají stejnou hustotu a plavou na hustším plášti (jako ledovce ve vodě). Dochází k tomu, že báze kůry tak inverzně odráží topografii.\n\nPodle pozorování a simulací se zjistilo, že Airyho model není ojedinělým vysvětlením, jak se litosférické bloky chovají. Druhým model je Prattův, který ovlivňuje chování bloku z menší části.\n"}
{"id": "180243", "url": "https://cs.wikipedia.org/wiki?curid=180243", "title": "Stratifikace Země", "text": "Stratifikace Země\n\nStratifikace Země je označení pro geologické členění Země, které vychází z rozdílných vlastností zemských částí a jejich chemických a fyzikálních vlastností.\n\nSvrchní obal Země, který je v přímé interakci s ostatními zemskými sférami jako je hydrosféra, atmosféra a biosféra. Je tvořena vulkanickými, metamorfovanými a sedimentárními horninami. Litosféra jako celek je tvořena litosférickými deskami, které jsou v pohybu a které se v čase mění.\n\nKontinentální (pevninská) kůra je částí zemské kůry, která je vyvinuta pod pevninami, její spodní hranicí je Conradova diskontinuita. Tato je však obtížně sledovatelná, neboť není souvisle vyvinutá a mívá i charakter pozvolného přechodu. Z fyzikálního hlediska je oblastí, ve které se podélné seizmické vlny šíří rychlostí nižší než 6,2 km/s. Podle metamorfního modelu zemské kůry patří ke k.k. též bazaltová nebo gabrová vrstva společně s metamorfity granulitové facie (s rychlostí šíření vln mezi 6,5-7,2 km/s). Při tomto pojetí je pak spodní hranicí Mohorovičičova diskontinuita. Kontinentální kůra má oproti oceánské kůře výrazně větší mocnost – průměrně 35 km, ale extrémy dosahují hodnot až 90 km.\n\nJedná se o horizontální plochu nespojitosti v zemské kůře, která odděluje tzv. granitickou vrstvu od bazaltické, tvoří tedy přechod mezi svrchní a spodní kůrou. Její hloubka je kolísavá v odlišných typech kůry mezi 5 až 30 km. Není však všude definována. Dochází na ní k změně rychlosti seismických P-vln (podélné, objemové vlny) z 5,6 km/s ve svrchní části kůry na 6,5 km/s ve spodní části. Termín pro tuto vrstvu byl poprvé použit rakouským seismologem a klimatologem Victorem Conradem (1876-1962) roku 1925 v díle „Laufzeitkurven der Tauernbebens von 28. Nov. 1923“ na základě jeho studií prováděných v oblasti východních Alp.\n\nOceánská kůra zabírá 73 % zemského povrchu, čímž se stává převládající složkou Země. Oproti kontinentální kůře má menší mocnost, která se v průměru pohybuje mezi 5–10 kilometry. Je ale hustší, což ji více „boří“ do plastické astenosféry. Její nejstarší části byly pomocí radiodatačních metod určeny na 600 miliónů let (Ma), což přímo souvisí s její neustálou obnovou na oceánských hřbetech, oproti kontinentální kůře se tak jedná o dynamickou složku.\n\nMohorovičićova diskontinuita (známá také pod zkratkou MOHO) je vrstva, která geologicky definuje přechod zemské kůry a svrchního pláště. Nachází se v rozmezí hloubek 20-90 kilometrů pod kontinenty a 10-20 kilometrů pod oceány.\n\nZemský plášť je jedna z vrstev Země, shora vymezená zemskou kůrou a zespodu zemským jádrem. Z geofyzikálního i geochemického hlediska může být rozdělen na svrchní a spodní plášť.\n\nSvrchní plášť je shora ohraničen Mohorovičićovou diskontinuitou (MOHO), která se rozkládá pod oceány do hloubky 0–20 km a pod kontinenty do hloubky 20-90 km. Spodní hranice svrchního pláště je přibližně v hloubce 650 km a souvisí s fázovým přechodem v hornině. Průměrná hustota této části pláště byla určena na 3,27 g/cm³, což umožňuje pohyb nadložních litosférických desek.\n\nSpodní plášť je alokován od hloubky 650 km až k zemskému jádru, tedy přibližně do hloubky 2 900 km, od něhož je oddělen Gutenbergovou diskontinuitou. Plášť je obohacen o prvky kobalt, hliník a titan. Hustota se pohybuje v rozmezí 4–6 g/cm³. Dochází zde k přeměně gama-spinelu a majoritu na perovskit. O spodním plášti je známo jen velmi málo údajů. Hlouběji do nitra Země se pak jeví spodní plášť jako chemicky homogenní těleso.\n\nGutenbergova diskontinuita je část zemského obalu, která je alokována v hloubce 2 900 kilometrů od zemské kůry, což představuje přechod mezi spodním pláštěm tvořeného silikátovou taveninou a polotekutým jádrem tvořeným polotekutými kovy (hlavně železo a nikl). Její mocnost se na základě měření pohybu seismických vln odhaduje na 300 kilometrů. Situována je přibližně do hloubky 2 900 kilometrů od povrchu Země.\n\nZemské jádro je geosféra nacházející se ve středu Země. Začíná zhruba v hloubce 2 900 km pod povrchem a zahrnuje zhruba 31 % hmotnosti Země, nejvyšší podíl v něm asi mají železo a nikl. Jádro je 2× těžší než zemský plášť.\n\nPolotekuté jádro je vyjma železa a niklu tvořeno nejspíše ještě kobaltem, sírou, křemíkem a kyslíkem, což mu dává polotekutou strukturu (silito-likvidní substrát). Jelikož je obal jádra tekutý, zabraňuje pronikání zemětřesných s-vln (sekundární vlny – příčné vlny) skrz tuto část, neboť tyto vlny nejsou schopny procházet skrz kapalinu.\n\nPevné vnitřní jádro zvané též jadérko je tvořeno pevným skupenstvím zmiňovaného železa a niklu. Jeho vznik je vysvětlován gravitační krystalizací původní taveniny. Do dnešního dne není přesně známo, zdali bylo jádro roztaveno zcela a nebo jenom jeho část, ale v současnosti se spíše předpokládá, že bylo roztaveno v období planetisimál celé. Jeho tvar neodpovídá kulovému, ale je zploštělé, odpovídá tedy spíše elipse. Pevné jádro se každoročně otočí o 1–3 stupně více než polotekutý obal a zbytek Země, což je nejspíše důvod, proč vzniká magnetické pole planety Země.\n\n"}
{"id": "180244", "url": "https://cs.wikipedia.org/wiki?curid=180244", "title": "Hyakinthos", "text": "Hyakinthos\n\nHyakinthos (starořecky \"Ὑάκινθος\", latinsky \"Hyacinthus\") je v řecké mytologii syn spartského krále Amykla a jeho manželky Diomédy. Některé zdroje uvádějí také jako jeho otce jiného spartského krále Oibala.\n\nByl proslulý svou krásou, nebylo tedy divu, že o jeho přízeň soupeřili hned dva bohové – bůh světla, věd a umění Apollón a bůh západního větru Zefyros. Zmiňován je také slavný řecký básník Thamyris, o němž se tvrdí, že to byl úplně první muž, který „se dvořil muži“. Toho však Apollón rychle vyřadil ze hry. Chlubivý Thamyris rozšiřoval, že by ve zpěvu lehce překonal Múzy. Stačilo, aby to Apollón škodolibě řekl Múzám a Thamyridův osud byl zpečetěn: v soutěži s Múzami samozřejmě neuspěl a ty ho potrestaly tím, že ho zbavily zraku, hlasu i paměti.\n\nHyakinthos si zvolil za přítele Apollóna, čímž urazil Zefyra, boha západního větru. Jednoho dne, kdy Apollón učil mladíka házet diskem, žárlivý Zefyros disk mrštil zpět a Hyakintha zabil.\n\nZ jeho krve pak vyrostla nová květina, která byla pojmenována hyacint. Podle moderních výzkumů se však jednalo o divoký kosatec.\n\nPo jeho smrti se ve Spartě každé léto konala slavnost \"hyakinthaea\", která trvala tři dny. První den se truchlilo nad Hyakinthovou smrtí a další dva dny se oslavovalo jeho znovuzrození v podobě květiny. Ačkoliv se nejednalo o boha, centrum jeho kultu bylo v Apollónově chrámu ve vesničce Amykles.\n\n\n"}
{"id": "180245", "url": "https://cs.wikipedia.org/wiki?curid=180245", "title": "Kandík", "text": "Kandík\n\nKandík (\"Erythronium\") je rod jednoděložných rostlin z čeledi liliovité v užším pojetí (\"Liliaceae\" s. str.).\n\nJedná o vytrvalé pozemní byliny, s cibulemi. Někdy jsou přítomny i vedlejší cibulky, které slouží k vegetativnímu rozmnožování. Jsou to rostliny jednodomé s oboupohlavnými květy. Listy jsou jen v přízemní růžici zpravidla 2, u nekvetoucích rostlin jen 1, jsou jednoduché, víceméně řapíkaté, s listovými pochvami. Čepele listů jsou celokrajné, většinou kopinaté až vejčité, žilnatina je souběžná, čepele jsou zelené,ale někdy s purpurovými či bílými skvrnami. Květy jsou oboupohlavné, jsou v květenstvích, zpravidla ve vrcholových hroznech (do 10 květů), někdy je přítomen pouze jeden vrcholový květ. Květy jsou nápadné, různých barev, okvětí se skládá z 6 okvětních lístků ve 2 přeslenech (3+3), které volné, vnitřní mají často ouška. Tyčinek je 6. Gyneceum je složeno ze 3 plodolistů, je synkarpní, semeník je svrchní. Plodem je tobolka.\n\nJe známo asi 27 druhů, které jsou rozšířeny převážně v Severní Americe, jen málo v Evropě a Asii.\n\nV ČR i v celé Evropě roste pouze jediný druh kandík psí zub (Erythronium dens-canis). Jedinými lokalitami v ČR jsou vrch Medník u obce Pikovice v Posázaví (Kubát et al. 2002) a Letohrad . Buď se jedná o izolovaný ostrůvek severně od souvislého areálu, nebo pravděpodobněji jde o pozůstatek staré kultury. Je řazen ke kriticky ohroženým druhům (C1). Jinde v ČR byl vysazován a občas na několika lokalitách zplaněl.\n\n\nKvětena ČR: 8 nebo 9 díl\n\n\n \n"}
{"id": "180250", "url": "https://cs.wikipedia.org/wiki?curid=180250", "title": "Kostel Panny Marie Bolestné", "text": "Kostel Panny Marie Bolestné\n\nKostel Panny Marie Bolestné může být:\n\na další…\n\n"}
{"id": "180251", "url": "https://cs.wikipedia.org/wiki?curid=180251", "title": "Douglas DC-3", "text": "Douglas DC-3\n\nDouglas DC-3 \"Dakota\" je dvoumotorový vrtulový dopravní letoun, jehož výkony způsobily ve 30. a 40. letech 20. století revoluci v letecké dopravě. Pro svůj dlouhodobý vliv na letecký průmysl i druhou světovou válku bývá považován za jeden z nejvýznamnějších transportních letounů, které kdy byly vyrobeny. \n\nByl vyvinut jako větší, vylepšená verze se 14 lůžky na spaní z typu Douglas DC-2. Jde o celokovový dolnoplošník s podvozkem s ocasním kolem, poháněný dvěma hvězdicovými motory Pratt & Whitney Twin Wasp o výkonu 1 200 koní (890 kW). Má cestovní rychlost 333 km/h (203 mph), kapacitu 21 až 32 cestujících nebo 2 700 kg (6 000 liber) nákladu, dolet 2 400 km (1 400 mil) a schopnost provozu z krátkých drah.\n\nPřed válkou byl průkopníkem na mnoha trasách, protože byl schopen přeletět kontinentální Spojené státy a dokázal, že jsou celosvětové lety možné, také poskytl cestujícím větší komfort, byl spolehlivý a snadný na údržbu. Je považován za první dopravní letadlo, které mohlo výnosně přepravovat pouze cestující. Po válce byl trh s letadly zaplaven přebytečnými vojenskými transportními letadly a Douglas nemohl letouny DC-3 kvůli nákladům vylepšovat. Na hlavních trasách ho pokročilejší typy jako Douglas DC-6 a Lockheed Constellation učinily zastaralým, ale jeho konstrukce se ukázala být adaptabilní a užitečnou.\n\nVýroba civilních letounů DC-3 skončila v roce 1942 s počtem 607 letadel. Vojenské verze včetně typu C-47 Skytrain, sovětských a japonských verzí dosáhly celkové produkce více než 16 000 letounů. Spousta z nich je nadále ve službě v různých specializovaných rolích: podle odhadů v roce 2013 stále létalo 2 000 letounů DC-3 a vojenských derivátů.\n\nLetoun DC-3 vznikl na požadavek techniků a obchodníků letecké společnosti American Airlines na lůžkovou úpravu typu Douglas DC-2, který by ve flotile dopravce nahradil na transkontinentálních linkách zastaralé dvouplošníky Curtiss AT-32 Condor. Prezident přepravce AA Cyrus R. Smith přesvědčil Donalda Douglase na zakázku a stavbu dvaceti kusů lůžkových DC-2.\n\nTechnický náměstek AA Bill Littlewood se svým zástupcem Kirchnerem navrhli po konzultaci s obchodníky základní požadavky na nový typ. Měl být rychlostí, nosností a doletem výkonnější než DC-2. Prostorností a komfortem měl odpovídat strojům Curtiss Condor. Za pohon byly vybrány hvězdicové motory Wright Cyclone SGR-1820-G5 o výkonu po 661 kW, které byly o 35% výkonnější, než dosavadní pohonné jednotky SGR-1820F. Trup měl být širší o 0,66 m a delší o jednu řadu sedadel. Celý projekt však zachovával 85% z původní konstrukce DC-2.\n\nNávrhu nového typu se ujal tým pod vedením Arthura Raymonda, do nějž patřil statik Lee Atwood a aerodynamici dr. Balley „Doc“ Oswald a A. L. Klein. Oproti DC-2 vzrostlo rozpětí, plocha i štíhlost křídla. Po testech v aerodynamickém tunelu byla provedena další aerodynamická zlepšení. Zvětšena byla kýlovka a směrové kormidlo, poskytující dostatečný vyrovnávací moment pro případný let na jeden motor, i vodorovné ocasní plochy.\n\nNa připomínky pilotů a uživatelů DC-2 se v novém typu objevilo plně zdvojené vybavení letovými přístroji a autopilot firmy Sperry. Přistávací reflektory se přestěhovaly z přídě trupu do náběžné hrany křídla, zvětšen byl také zdvih hydropneumatických tlumičů zesíleného podvozku.\n\nVnitřní vybavení kabiny pro cestující vzniklo, tak jako u typu Douglas DC-1, nejprve v maketě. Zvažovala se šířka sedadel a lůžek i umístění kuchyňky.\n\nPrvní prototyp (X14988) nového letounu, označeného \"DST\" (\"Douglas Sky-Sleeper Transport\"), poprvé vzlétl 17. prosince 1935 na letišti v Santa Monice. Za řízení usedl pilot Carl Cover, který před dvěma lety zalétával DC-1. V DST mohlo v noci cestovat celkem čtrnáct osob na sedmi párech patrových postelí. Ráno se horní lůžka sklopila ke stropu a ze spodních vznikla sedadla, která v případě denního provozu pojala až 28 pasažérů.\n\nVýroba DST pro American Airlines byla zahájena, avšak přepravce si již část první objednávky převzal v podobě čistě dopravní verze \"DC-3\" v počtu 12 kusů, jejíž výroba začala téměř souběžně s verzí DST. Interiér DC-3 standardně pojal 21 cestujících.\n\nProdukce prvních letounů zahrnovala také několik exemplářů \"DST-B\" pro 28 osob, s lůžky v přední části a běžnými sedadly vzadu. Verze \"DST-A\" byla poháněna dvojicí dvouhvězdicových pohonných jednotek Pratt & Whitney Twin Wasp. Navíc Douglas nabízel DC-3 jako luxusní ředitelskou variantu se čtrnácti otočnými klubovkovými křesly.\n\nVerze \"DC-3A\" měla instalované motory Twin Hornet, \"DC-3B\" byla určena pro dopravce TWA.\n\n10 655 ks bylo vyrobeno v Santa Monice a Long Beach v Kalifornii v civilních i armádních verzích. Přes 2000 ks bylo licenčně vyrobeno v SSSR jako Lisunov Li-2 (v kódu NATO: \"Cab\"). 485 ks bylo vyrobeno v Japonsku u firem Showa a Nakadžima jako \"L2D Typ 0\", ve spojeneckém kódu Tabby. Ještě v roce 1998 bylo ve službě přes 400 letounů DC-3.\n\nNázev \"\"Dakota\"\" letounu přidělila britská RAF když si objednala jejich vojenskou transportní verzi. V USA vojenská dopravní verze dostala jméno C-47 Skytrain, u US Navy a USMC \"R4D\".\n\nBěhem výroby bylo na Dakoty namontováno mnoho variant motorů, nejrozšířenější byly ale hvězdicové motory Pratt & Whitney R-1830 Double Wasp, Wright R-1820 Cyclone a Pratt & Whitney R-2000. Některé později modernizované Dakoty používaly turbovrtulové Rolls-Royce Dart nebo Armstrong Siddeley Mamba.\n\nPrvní americkou vojenskou verzí DC-3 byl jediný \"C-41\", dodaný USAAC jako štábní letoun v roce 1938.\nPodle kombinace motorů a vybavení nesly vojenské DC-3 u armádního letectva označení \"C-47\", \"C-48\", \"C-49\", \"C-50\", \"C-51\", \"C-52\", \"C-58\", \"C-84\", \"C-117\", nebo osobní a výsadková varianta \"C-53 Skytrooper\", a u námořnictva a námořní pěchoty \"R4D-5\", \"R4D-2\" a \"R4D-8\".\n\nPo válce postavila společnost Douglas dalších 28 kusů civilních \"DC-3D\". Byly to upravené draky nedodaných vojenských variant C-117, postavených v závodě v Oklahoma City. Dalších 21 kusů \"DC-3C\" vzniklo přestavbou vojenských strojů Douglas C-47 Skytrain, z nichž poslední převzala v březnu 1947 belgická Sabena.\n\nZ Dakoty byl odvozen letoun Basler BT-67. Jde o renovaci Dakot, kdy se jim prodlouží trup o 3 stopy, na vybraných místech zesílí drak a jsou opatřeny turbovrtulovými motory PT6.\n\nAmerican Airlines nasadily DST na pravidelné linky 25. června 1936 na trase New York-Chicago. Mezi první zahraniční zákazníky se již v roce 1936 zařadil SSSR, který prostřednictvím výsadní obchodní organizace Amtorg v USA odebral 20 DC-3, společně s dvěma nesestavenými draky jako vzor pro zahájení licenční výroby.\n\nFirma Fokker zprostředkovala prodej 63 letounů DC-3 a DC-3A do Evropy, mimo jiné i pro společnost ČLS. V roce 1938 převzala letouny OK-AIE, -AIF a -AIG, čtvrtý OK-AIH byl dodán těsně před okupací. Největším evropským uživatelem DC-3 se stala společnost KLM Royal Dutch Airlines s 22 letouny, následovaná Swissairem, ČLS a švédským dopravcem ABA se čtveřicí DC-3, na dalším místě používali po dvou strojích rumunský LARES a belgická Sabena.\n\n\n\n\n\n"}
{"id": "180252", "url": "https://cs.wikipedia.org/wiki?curid=180252", "title": "Dlouhé stráně", "text": "Dlouhé stráně\n\nDlouhé stráně jsou s výškou 1353 m nejvyšší hora Desenské hornatiny, okrsku pohoří Hrubý Jeseník. Vrchol se nachází 4 km jihovýchodně od Koutů nad Desnou a 5,5 km západně od svého mateřského vrcholu Pradědu.\n\nNa vrcholu se nachází horní nádrž přečerpávací vodní elektrárny Dlouhé stráně společnosti ČEZ. Jedná se o nejvýkonnější vodní elektrárnu v Česku – její instalovaný výkon je 2 × 325 MW.\n\nVrchol Dlouhých strání je přístupný buď po silničce od dolní nádrže přečerpávací elektrárny nebo po červeně značené cestě z Koutů nad Desnou, která se dá výrazně zkrátit použitím lanovky na Medvědí horu, od které je vrchol vzdálen necelé 3 km.\n"}
{"id": "180255", "url": "https://cs.wikipedia.org/wiki?curid=180255", "title": "Poledník (Jizerské hory)", "text": "Poledník (Jizerské hory)\n\nPoledník ( ) je hora o výšce 863,7 metrů, která je dominantou západní části Jizerských hor. Tento vrchol na západě Hejnického hřebene býval částí stejnojmenné státní přírodní rezervace, nejrozsáhlejší v celém pohoří (134,05 ha). Od konce dvacátého století je částí národní přírodní rezervace nazvané Jizerskohorské bučiny.\n"}
{"id": "180256", "url": "https://cs.wikipedia.org/wiki?curid=180256", "title": "Kostel svatého Klementa", "text": "Kostel svatého Klementa\n\nKostelů zasvěcených některému svatému Klementu (či Klimentu), nejčastěji papeži Klementovi I., je více:\n\n\n\n\n"}
{"id": "180258", "url": "https://cs.wikipedia.org/wiki?curid=180258", "title": "Luhansk", "text": "Luhansk\n\nLuhansk ( [luhans’k]) či Lugansk () je město ležící na východní Ukrajině na soutoku řek Vilchivka a Luhanka, které se nedaleko vlévají do Severního Donce. Luhansk je administrativním centrem průmyslové a převážně ruskojazyčné Luhanské oblasti a zároveň nejvýchodnějším oblastním centrem Ukrajiny. 28. dubna 2014 byla v Luhansku vyhlášena samostatná lidová republika.\n\nMěsto je druhým největším sídlem Donbasu a centrem 700tisícové aglomerace. Počet obyvatel samotného města v roce 2005 byl 453 000. V 90. letech 20. století se pohyboval okolo půlmilionové hranice, avšak poté s útlumem průmyslu a v důsledku válečných událostí od roku 2014, spojených s útěkem lidí do bezpečí, značně poklesl.\n\nHistorie města sahá do roku 1795, kdy zde britský průmyslník Charles Gascoigne založil železárny. Luhansk získal status města v roce 1882. Pro svou polohu se stal důležitým průmyslovým centrem východní Evropy, významným odvětvím se stala výroba lokomotiv.\n\nMěsto bylo v letech 1935–1958 a dále v letech 1970–1990 pojmenováno / (Ворошиловград) podle sovětského důstojníka a politika Klimenta Vorošilova, který odsud pocházel. V roce 2006 byl ohlášen nález eneolitického pohřebiště a svatyně, která byla používána ještě v době bronzové a která díky svému pyramidálnímu tvaru vyvolala nejrůznější spekulace o kultuře, která zde sídlila ve 4. tisíciletí př. n. l.\n\nLuhansk je průmyslové město a jedno z hlavních center strojírenství v zemi. Nachází se zde největší evropská lokomotivka \"Luhanskyj teplovozobudivnyj zavod\", jež zaměstnává přes 7000 osob; motorové i elektrické lokomotivy vyrobené v Luhansku jezdí po území celého bývalého Sovětského svazu. Funguje zde několik vysokých škol. Ve městě je zavedena tramvajová (1934) a trolejbusová doprava (1962), velkou část výkonů převzaly v poslední době maršrutky. Luhansk leží na hlavní trati spojující Donbas s jihozápadním Ruskem.\n\nPři sčítání lidu v roce 2001 udala téměř polovina obyvatel města ukrajinskou národnost (49,6%), zatímco k ruské národnosti se přihlásilo 47% obyvatel. Jako svůj mateřský jazyk však udala většina obyvatel Luhanska ruštinu, a to 85,3%, jen 13,7 % ukrajinštinu. Počty mluvčích jiných jazyků byly podstatně menší, arménsky hovoří 0,2% a bělorusky 0,1% obyvatel.\n\nBěhem ukrajinské krize docházelo na jihovýchodě Ukrajiny k proruským demonstracím a v Donbasu vypuklo ozbrojené povstání. Byly zde vyhlášeny státy Luhanská lidová republika (LLR) a Doněcká lidová republika (DLR). Město Luhansk je hlavním městem LLR.\n\n\n"}
{"id": "180261", "url": "https://cs.wikipedia.org/wiki?curid=180261", "title": "Ploštěnci", "text": "Ploštěnci\n\nPloštěnci, dříve občas \"ploší červi\" (kvůli jejich plochému tvaru), zastarale \"ploští červi\", (Platyhelminthes, též Plathelminthes) jsou kmen prvoústých živočichů. Je známo kolem 20 000 druhů. Žijí v moři a sladké vodě, na souši, jako paraziti ve vnitřních orgánech hostitelů.\n\nMají dvoustrannou tělní souměrnost a jedinou rovinu souměrnosti. Dvojstranná tělní souměrnost umožňuje rozeznat přední (paraziti - hlava s eskolexem) a zadní část těla. Jsou schizocelní (prostor mezi vnitřními orgány je vyplněn parenchymem se soustavou štěrbinek vyplněných tělní tekutinou). Na povrchu (tělní pokryv) mají jednovrstevný epitel ektodermálního původu. Dosahují velikosti od 0,15 mm do 17 m (některé tasemnice). Jsou to obvykle hermafrodité, jen vzácně gonochoristé. Mají ploché (dorzoventrálně zploštěné) dvoustranně souměrné tělo a slepě zakončenou trávicí soustavu. Cévní a dýchací soustava není vyvinutá, dýchají celým povrchem těla nebo anaerobně (endoparaziti). Vylučování zajišťují protonefridie, které jsou tvořeny plaménkovými buňkami. Nervovou soustavu tvoří objícnový prstenec a z něj vybíhající břišní provazce (většinou 6) spojené příčnými spojkami (komistrunami). Jejich vývoj je obvykle nepřímý, především parazité mají složité vývojové cykly.\n\nŽijí hlavně ve sladké vodě, v mořích již méně. Na souši žije jen několik zástupců. Jejich tělo je pokryto obrvením, které přihání čerstvou vodu s kyslíkem. Mohutná svalovina se skládá ze 3 vrstev svalů - podélné, okružní, šikmé. Trávicí soustava začíná vychlípitelným hltanem. V přední části těla se nacházejí jednoduchá očka. Rozmnožují se pohlavně i nepohlavně, a to příčným dělením. Vajíčka kladou do zvláštních schránek (\"kokonů\") a nedospělí jedinci žijí a živí se jako dospělci. Většina ploštěnek je dravých.\n\nZástupci: ploštěnka mléčná (\"Dendrocoelum lacteum\"), ploštěnka potoční (\"Dugesia gonocephala\"), ploštěnka kalužní (\"Dugesia lugubris)\"\n\nJednorodí jsou povětšinou vnější parazité ryb, obojživelníků a plazů. Na přední i zadní části těla jsou umístěny přísavky s drobnými háčky kterými se přichytávají na kůži svého hostitele. Vývojový cyklus není nijak složitý jelikož na rozdíl od většiny parazitujících ploštěnců jednorodí nestřídají hostitele. Zástupci: žábrohlíst ouškovaný (\"Dactylogyrus vastator\"), žábrohlíst dvojitý (\"Diplozoon paradoxum\")\n\nDospělci jsou vnitřními parazity ve střevech obratlovců. Mají anaerobní metabolismus. V důsledku jejich způsobu života u nich zanikla trávicí soustava (cévní ani dýchací vyvinuta nebyla), živiny jsou přijímány celým povrchem těla. Jsou to poměrně nebezpeční parazité způsobují vážná onemocnění člověka i zvířat a to tím že odebírají živiny a do organismu vylučují toxiny. Mohou způsobovat trávicí poruchy nebo poškozovat tkáně. Mají složitý vývojový cyklus, mohou se vyvíjet až přes tři hostitele. Zástupci: tasemnice bezbranná (\"Taeniarhynchus saginatus\"), tasemnice dlouhočlenná (\"Taenia solium\"), měchožil zhoubný (\"Echinococcus granulosus\"), řemenatka ptačí (\"Ligula intestinalis\"), škulovec široký (\"Diphyllobothrium latum\")\n\nMotolice nemají článkové tělo. Mají složité vývojové cykly. U jejich zástupců se střídá partenogeneze s pohlavním rozmnožováním. Jsou to až na některé výjimky hermafroditi. Zástupci: motolice jaterní (\"Fasciola hepatica\"), \"Fascioloides magna\", \"Paragonimus westermani\", motolice žlučová, krevnička močová\n\nModerní fylogenetická systematika se snaží respektovat příbuznost jednotlivých skupin a eliminovat polyfyletické a pokud možno i parafyletické taxony. Molekulárními analýzami byla odhalena nepřirozenost bývalé třídy ploštěnek (Turbellaria). Zbylé tradiční třídy všechny spadají do jediné přirozené skupiny Neodermata, vztahy na bázi vývojové větve ploštěnců jsou však složitější, což si vyžádalo zásadní revizi hierarchických úrovní systému (české názvy dle BioLibu):\n\nSoučasné (r. 2015) představy o příbuzenských vztazích mezi recentními skupinami zobrazuje následující schéma:\n"}
{"id": "180262", "url": "https://cs.wikipedia.org/wiki?curid=180262", "title": "Reinhard Wolters", "text": "Reinhard Wolters\n\nReinhard Wolters (* 14. března 1958 Duisburg) je německý historik starověku a klasický archeolog.\n\nReinhard Wolters vystudoval historii, germanistiku, publicistiku a katolickou teologii na univerzitách v Bochumi, Bonnu, Münsteru a ve Vídni. Roku 1987 obdržel doktorský titul v letech 1988 - 1989 získal postdoktorandské stipendium na \"Institutu pro numismatiku\" na Vídeňské univerzitě. Následně v letech 1989 až 1999 byl vysokoškolským asistentem pro starověkou historii na Technické univerzitě ve Vídni a na Technické univerzitě v Braunschweigu, kde v roce 1995 získal profesorskou habilitaci. V letech 2000 až 2010 byl ředitelem numismatické sbírky a numismatického pracoviště \"Institutu pro klasickou archeologii\" na Univerzitě Eberharda Karla v Tübingenu. Od roku 2010 působí jako profesor numismatiky a dějin peněžnictví na Vídeňské univerzitě.\n\nHlavní těžištěm jeho zájmu jsou historické a sociální vědy, antická geografie a etnologie, římská provinciální historie, především vztahy mezi Římany a Germány, a také pomocné vědy historické, především numismatika.\n\n\n"}
{"id": "180263", "url": "https://cs.wikipedia.org/wiki?curid=180263", "title": "Komuna", "text": "Komuna\n\nKomuna je označení různých druhů a způsobů samosprávy, obvykle města. Komuna obvykle spravuje majetek, který je v kolektivním vlastnictví jejích členů. V mnoha zemích je místní jazyková verze slova komuna synonymem pro obec. \n\n\n\n"}
{"id": "180266", "url": "https://cs.wikipedia.org/wiki?curid=180266", "title": "Honduraská lempira", "text": "Honduraská lempira\n\nLempira je zákonným platidlem středoamerického státu Honduras už od roku 1931. Jedna setina lempiry nese název \"centavo\". Mezinárodní ISO kód lempiry je HNL. Před lempirou se v Hondurasu používalo \"peso\". Lempira vycházela z pesa v paritním poměru 1:1, v podstatě šlo „pouze“ o přejmenování měny. \n\nNázev \"lempira\" je převzatý ze jména domorodého vládce národu Lenca. Jméno jejich panovníka- \"Lempira\"- v řeči tohoto národu znamená Pán hory. Tento muž je národním hrdinou pro své vůdcovství bojů indiánů proti španělským dobyvatelům- conquistadorům v období kolem roku 1535.\n\nV měsíci květnu 2009 se směnný kurz mezi českou korunou a honduraskou lempirou pohyboval okolo ekvivalentní hodnoty 1:1.\n\nMince v oběhu mají hodnoty 1, 2, 5, 10, 20 a 50 centavos. Všechny mince mají shodnou rubovou stranu, na které je vyobrazen státní znak a název státu Honduras. Na lícové straně mincí 20 a 50 centavos je podobizna Lempiry, na ostatních mincích je na lícové straně vavřínový věnec a nominální hodnota mince. \n\nBankovky mají nominální hodnoty 1, 2, 5, 10, 20, 50, 100 a 500 lempir.\n\n\n"}
{"id": "180268", "url": "https://cs.wikipedia.org/wiki?curid=180268", "title": "Zoufalé manželky", "text": "Zoufalé manželky\n\nZoufalé manželky (v anglickém originále Desperate Housewives) je americký komediální seriál vytvořený Marcem Cherry a společnosti ABC. V roce 2005 a 2006 Zoufalé manželky vyhrály Zlaté glóby v kategorii “Nejlepší Tv seriál – muzikál nebo komedie\" a v roce 2005 vyhrála Teri Hatcher Zlatý glóbus jako “nejlepší hlavní představitelka”.\n\nSeriál se odehrává v ulici \"Wisteria Lane\", na předměstí fiktivního amerického města \"Fairview\" v \"Eagle State\". Přináší humorný pohled na předměstí, kde intimní životy žen v domácnosti nejsou vždy takové, jaké se zdají na první pohled.\n\nPilotní díl byl odvysílán 3. října 2004 v USA a sledovalo ho 23 milionů diváků. Poslední díl seriálu byl odvysílán 13. května 2012. Seriál v České republice vysílala Prima a Prima Love.\n\nSeriál popisuje život skupiny žen, tak jak ho viděla jejich mrtvá sousedka, která se zastřelila v prvním díle. Děj nám ukazuje třináct let života 4 ústředních ženských postav a jejich rodin.\n\nKamarádky - známé:\nManželé - známí:\n\nObyvatelé:\n\nč. p. 4347 Greenbergová - Vedle manželů Solisových, na konci ulice.\n\nč. p. 4349 Solisovi - Největší a nejhonosnější dům se vždy upraveným trávníkem.\n\nč. p. 4350 Huberová - Naproti manželům Solisovým.\n\nč. p. 4352 Youngovi - Vedle p. Huberové.\n\nč. p. 4353 Mayerovi - Naproti manželům Youngovým.\n\nč. p. 4354 Van de Kampovi - Vedle Youngových.\n\nč. p. 4355 Scavovi - Vedle Mayerových.\n\nč. p. 4356 Delfino - Vedle Kampových.\n\nč. p. 4358 McCluskeyová - Vedle Delfina.\n\nč. p. 4362 Brittová - Vedle McCluskeyové.\n\nV průběhu seriálu:\n\nč. p. 4350 Tillmanová - 1. série.\n\nč. p. 4351 Applewhiteovi - 2. série vedle manželů Solisových.\n\nč. p. 4351 Hodgeovi - 3. série.\n\nč. p. 4356 Mayfairovi - 4. série.\n\nč. p. 4351 McDermott a Hunter - 4. série.\n\nč. p. 4350 Cominis a Van de Kamp - 5. série.\n\nč. p. 4352 Brittová a Williams - 5. série.\n\nč. p. 4347 Kinská - 6. série.\n\nč. p. 4352 Bolenovi - 6. série.\n\nč. p. 4362 Perryová - 7. série.\n\nč. p. 4356 Faulkner - 8. série.\n\n"}
{"id": "180270", "url": "https://cs.wikipedia.org/wiki?curid=180270", "title": "Derendingen", "text": "Derendingen\n\nDerendingen je část německého města Tübingen v Bádensku-Württembersku. Nachází se na okraji města, jižně od centra a má 6000 obyvatel (2005).\n\nPrvní písemná zmínka je z roku 1089. Nálezy ze 7. století, ale dokazují již dřívější, pravděpodobně alamanské, osídlení. Derendingen je známý jako místo působení slovinského reformátora Primože Trubara v 16. století. Roku 1934 byl připojen k Tübingenu.\n\n"}
{"id": "180273", "url": "https://cs.wikipedia.org/wiki?curid=180273", "title": "T-20 Komsomolec", "text": "T-20 Komsomolec\n\nTahač kanónů T-20 Komsomolec () vznikl na základě požadavku Rudé armády na tahač, který by byl schopen vléci protitankové a plukovní kanóny ráží 37 a 76,2 mm. Prvním z těchto strojů byl tahač Pioněr, kterého bylo vyrobeno kolem 50 kusů, ovšem tomuto typu chyběla odpovídající ochrana obsluhy. Roku 1937 byla zhotovena konstrukce pancéřového tahače, který byl založen na komponentech plovoucího tanku T-38. Tento tahač děl byl do výzbroje zařazen pod názvem T-20 a dostal bojové jméno \"Komsomolec\".\nPodvozek tahače sestával ze čtyř spárovaných pojezdových kol, předního hnacího a zadního napínacího kola a dvou kladek. Stroj poháněl benzínový motor GAZ-AA o výkonu 40 k, pozdější série měly modernější GAZ-M1 o výkonu 50 koní. Převodovka měla čtyři rychlosti vpřed a jednu vzad, tahač mohl vléci třítunový náklad rychlostí 2,5 km/h. Osádka se skládala ze dvou mužů – řidiče a velitele vozu, který byl zároveň střelcem. Za kabinou byl přepravní prostor, kde se mohlo přepravovat šest osob na sklopných sedačkách, případně mohl být tento prostor využit jako nákladový. Nad tímto prostorem se dala napnout plachta. Sériová výroba T-20 byla zahájena v listopadu 1937, přičemž docházelo k postupné modernizaci. Produkce bylo ukončena v létě 1941, celkem bylo vyrobeno 7780 kusů.\n\nNa podvozku T-20 vzniklo i samohybné dělo ZiS-30.\n\nTahače T-20 byly používané ve válkách s Japonci u jezera Chasan v roce 1938 a u řeky Chalchyn v roce 1939. Dále byly užity v Zimní válce, invazi do Polska a ve Velké vlastenecké válce.\n\n"}
{"id": "180275", "url": "https://cs.wikipedia.org/wiki?curid=180275", "title": "Lácar", "text": "Lácar\n\nLácar (: \"Lago Lácar\") je jezero ledovcového původu v provincii Neuquén v Argentině. Je sevřené řetězcem And, leží ve nadmořské výšce 630 m. Jezero má rozlohu 55 km² s průměrnou hloubkou 167 m a s maximem 277 m. Jeho povodí má plochu 1048 km².\n\nÚzemí v okolí jezera je téměř neobývané, výjimkou je malé město San Martín de los Andes na jeho severovýchodním pobřeží.\n\nJako jedno z mála argentinských jezer odvádí své vody prostřednictvím řeky Hua-Hum přes Chile do Tichého oceánu.\n\n"}
{"id": "180276", "url": "https://cs.wikipedia.org/wiki?curid=180276", "title": "Ploštěnky", "text": "Ploštěnky\n\nPloštěnky \"Turbellaria\" jsou živočišnou třídou kmene ploštěnců. Původně se jednalo o mořské živočichy, odkud velká část pronikla do sladkých vod i vlhkých biotopů. Často jsou dravé, výjimečně mohou vést parazitický způsob života. Vyhýbají se světlu - negativní fototropizmus.\nV ČR v současnosti známe asi 16 druhů vodních a 3 druhy půdních ploštěnek. Ploštěnky označujeme jako dvoustranně souměrné.\n\nMají nečlánkované, vejčité nebo podlouhlé tělo. Některé druhy ploštěnek postrádají střevo - potrava je přiváděna přímo do tělního parenchymu.Tráví pomocí trávicích šťáv. Jsou dravci, větší kořist mohou trávit mimotělně a potom vysát vychlípitelným hltanem. Mohou dlouhou dobu hladovět a vyživovat se z vlastních buněk, které při dostatku potravy nahradí díky dobré regenerační schopnosti. Ústa se nachází na břišní straně. Jejich trávicí dutina má slepá ramena a plní také funkci gastrovaskulární dutiny. Potravu vyhledávají pomocí reakce na chemické látky, které jejich kořist vylučuje. Mají vyvinutou hlavu, která nese smyslová ústrojí (pohárkovité oči, čichové jamky, ouškovité výběžky).\n\nDýchají celým povrchem těla. Jejich řasinkový epitel, podkožní vak jim zajišťuje pohyb.\n\nOdpadní látky vylučují z těla pomocí plaménkových buněk (protonefridií), které jsou umístěny po stranách těla ploštěnky.\n\nPloštěnky se můžou rozmnožovat buď pohlavně nebo nepohlavně. Nepohlavně se rozmnožují příčným dělením, při pohlavním rozmnožování vytvářejí kokony s vajíčky a přilepují je na kameny ve vodě. Sladkovodní druhy mají přímý vývoj a mořské druhy nepřímý vývoj přes Müllerovu larvu.\n\n\nDíky snadnému šíření a možnostem rozmnožování jsou ploštěnky rychlými kolonizátory nových biotopů a nevyžadují žádný vyšší stupeň ochrany. Přesto se u nás nachází pár druhů, které jsou ohrožené nebo zranitelné.\nOhrožené druhy (EN)\n\n\nZranitelné druhy (VU)\n\n\n\n"}
{"id": "180277", "url": "https://cs.wikipedia.org/wiki?curid=180277", "title": "Německý idealismus", "text": "Německý idealismus\n\nNěmecký idealismus (někdy také absolutní idealismus) byl významný filosofický směr v rámci západní metafyziky, činný zhruba v letech 1781–1831, tj. od vydání Kantovy \"Kritiky čistého rozumu\" po smrt Hegelovu. Začíná kritickou filosofií Immanuela Kanta a vrcholí v díle Hegelově, Fichtově a Schellingově. Přes všechnu rozmanitost jejich rozvrhů je spojuje snaha o celkové a systematické pochopení skutečnosti, jehož východiskem je myslící subjekt sám (Fichtovo „já“, Hegelův „Duch“) a jeho vlastní zkušenost, prostředkem kritický rozum a nástrojem pojmy. K užívání společného názvu „německý idealismus“ snad opravňuje existence rukopisného zlomku společného „programu“ z roku 1797, patrně z ruky Hegelovy.\n\nKantova kritická filosofie objevila, že lidské poznání není tak samozřejmé, jak se dosavadní myšlení domnívalo, nýbrž je různě podmíněno a omezeno. Předmětem transcendentální filosofie tak nemá nadále být zkoumání jednotlivých jsoucen, věcí a zkušeností, nýbrž nutných podmínek poznávání. Poznání je buď čistě rozumové (analytické, apriorní), anebo smyslové či zkušenostní (syntetické, aposteriorní). Každé poznání už předpokládá kategorie času a smyslové poznání navíc ještě prostoru, které nepocházejí ze zkušenosti, nýbrž naopak ji teprve umožňují.\n\nKant tak navázal na radikální metodickou pochybnost Descartovu, který si uvědomil, že o všech svých vnějších (smyslových) zkušenostech může pochybovat a jedinou jistotou je toto pochybování samo: „Myslím – tedy jsem.“ Z této sebejistoty subjektu vychází i německý idealismus, snaží se ji však rozvinout a využít v celé její šíři. Přítomnou zkušenost rozšiřuje Hegel ještě o její časový a dějinný rozměr: skutečnost není okamžitá ani v čase stálá, nýbrž se neustále mění a navíc nevratně vyvíjí. Skutečnost sama není jen soubor více méně samostatných „věcí“, jsoucen a podstat, nýbrž je to celek, provázaný nekonečně složitými vztahy – například subjektu k sobě, ke druhým lidem, ke světu přírody i mravnosti.\n\nIdealistické myšlení hájí:\n\nJeho hlavní nebezpečí spočívá v tom, že \n\nTak se i německý idealismus mohl stát půdou, z níž nakonec vyrostlo – i když s přímým popřením jeho vlastních základů, zejména ideje ducha a svobody – myšlení obou totalit 20. století. \n\n\n\n\n"}
{"id": "180281", "url": "https://cs.wikipedia.org/wiki?curid=180281", "title": "Kostel svatého Ducha", "text": "Kostel svatého Ducha\n\nKostelů zasvěcených svatému Duchu je více:\n\nNa Slovensku:\n\nv Maďarsku\n\nVe Španělsku:\n\nSvatému Duchu je i spoluzasvěcováno:\n\nSvatému Duchu se zasvěcují i kaple, viz Kaple svatého Ducha.\n\n"}
{"id": "180288", "url": "https://cs.wikipedia.org/wiki?curid=180288", "title": "Lomnice (okres Brno-venkov)", "text": "Lomnice (okres Brno-venkov)\n\nLomnice ( ) je městys v okrese Brno-venkov v Jihomoravském kraji. Rozkládá se na rozhraní Boskovické brázdy a Hornosvratecké vrchoviny, v přírodním parku Svratecká hornatina, přibližně 6 kilometrů severně od Tišnova. Žije zde obyvatel. Nedaleko historického jádra městyse se nachází také bývalá židovská čtvrť.\n\nPrvní písemná zmínka pochází z roku 1281, kdy jistý Tas, syn Vznaty z Lomnice, svědčí na listině Artleba Dubna (rodem z Deblína), který prodává klášteru v Tišnově vesnici Újezd u Pohořelic. Jde tu o první zmínku Lomnice jako obydleného místa, ale taky o první zmínku šlechtického rodu, který obýval lomnický hrad.\n\nV první polovině 30. let 12. století zakládají královna Konstancie, manželka Přemysla Otakara I., a její syn Přemysl, moravský markrabě a bratr Václava I., klášter blízko Tišnovic, dnešního Tišnova, který se jmenuje Porta Coeli (Brána nebeská). Byl to první ženský klášter cisterciáckého řádu na Moravě, založený královskou rodinou. Roku 1235 věnuje markrabě Přemysl tišnovskému klášteru ves Lomnici a ta byla později přejmenována na Lomničku.\n\nVedle kolonizace zeměpanské se v 1. polovině 13. století rozjíždí i kolonizace šlechtická. O blízkosti Lomnicka a zboží patřících příslušníkům rodu Tasovců, ze kterého pocházel Vznata, by se mohlo hovořit o listině z roku 1235, jež potvrzuje statky kláštera v Doubravníku dobře obdařeného pány z Medlova (později Pernštejnové), která mluví o \"Manow, Clococh, Racov, Borihnev et omnia novalia, que sunt illa parte aque usque ad terminos Thassonis\" (o Maňové, Klokočí, Rakově, Boříkově a o všech nově obdělaných polích (území), která jsou na té straně vody až k hranicím tohoto území a na ty má nárok Tas.\n\nHrad, kde pravděpodobně původně přebývali Tasovci, se nachází 2 km na jih od Osik, nad údolím potoka Besénku s kostelíkem sv. Stanislava v předpolí. O hradu Osiky není žádná písemná zmínka, není dokonce známo jeho pravé jméno. Ve třetí čtvrtině 13. století založili Tasovci hrad v Lomnici.\n\nPáni z Lomnice jako svůj erb měli černé křídlo ve stříbrném poli. V roce 1415 měl tento erb nejvyšší komoří soudního okrsku, Jan starší z Lomnice. Tasovou manželkou se stala Kateřina z Deblína, zakladatelka kláštera dominikánek na Starém Brně (nyní na tom místě stojí nemocnice u sv. Anny). Klášter se stal místem, kde lomničtí pánové mohli přebývat, když byli v Brně. V polovině 14. století patří rod pánů z Lomnice mezi staré rody a společně s pány z Lipé, Pernštejny, Kunštáty, Lichtenburky, Boskovici nebo Cimburky může být počítán mezi šlechtickou elitu Moravy.\n\nV blízkosti Lomnice byl hrad Louka, první zmínky v roce 1360 a vznikl nejspíš do konce 13. století (v roce 1416 prodán Janu Ozorovi z Boskovic), a hrad v Deblíně (dědictví po pánech z Deblína, z tohoto rodu pocházela Tasova manželka Kateřina), v roce 1415 prodán Artlebovi z Drahotuše.\n\nV 2. polovině 15. století se Lomnice stává městečkem, protože v roce 1504 je takto o ní zmiňováno. Posledním lomnickým pánem z Markvartovy strany, byl Jiřík z Lomnice. A pak v Lomnici přebýval Oldřich z Lomnice. Po několikerém vystřídání různých majitelů za třicetileté války koupil Lomnici v roce 1662 tehdejší moravský zemský hejtman hrabě Gabriel Serenyi a rodině Serényiů patřilo panství až do 20. století. Počátkem 18. století přišli na pozvání hraběte Serényiho do Lomnice Židé, kteří si severně od městečka vybudovali vlastní čtvrť. Za první republiky a okupace (1918–1945) byl posledním majitelem lomnického velkostatku Alois Serényi. V restituci byl veškerý majetek v roce 2018 vydán jeho nejmladší dceři Isabelle baronce Thienen-Adlerflycht.\n\nOd 10. října 2006 byl obci vrácen status městyse.\n\nPočet obyvatel místní části Lomnice až do 60. let 20. století klesal. Od té doby se zvyšuje.\n\n\nHistorické jádro městyse je od roku 1990 městskou památkovou zónou.\n\nNejvýznamnější památky:\n\n\n\n\n\nPřírodní hranici Lomnicka tvoří údolí řeky Svratky a údolí Chlébského potoka. Na východě je území ohraničeno katastry obcí, které patřily k lomnickému panství – Zhoře, Bukovice a Unína. Jižní hranice jde přes Jamné a Lomničku ke Štěpánovicím. Toto území má plochu přes 100 km².\n\nNejvyšším bodem oblasti je kopec Sýkoř (704 m n. m.), nejnižším pak potok Besének (270 m n. m.). Zdejší hora Sýkoř se jmenuje takto, protože v lesích bylo hodně sýkor. Kromě sýkor tu přebývají mlynaříci, králíčci obecní, taky tu je sojka obecná, holub hřivnáč, brhlík lesní, střízlík obecný, šoupálek dlouhoprstý, linduška lesní, budníček lesní aj.\n\nZ živočišstva zde dále žije srnec, daňci, prase divoké, mufloni v sýkořských lesích, kuna skalní, jezevec lesní, kuna lesní, veverka obecná a ježek východní.\n\nV Lomnici se nachází doubravy, bučiny, suťové lesy a skály, potoční a říční luhy, olšiny a prameniště, jehličnaté lesy, rozptýlená dřevinná vegetace, nejvíce křoviny, louky a pastviny, vlhké luky a mokřady, xerotermní lada a lemy. V roce 2010 získal červený buk v zámeckém parku 3. místo v celorepublikové soutěži Strom roku.\n\nLomnice se nachází v přírodním parku Svratecká hornatina. Na katastru městyse se nachází přírodní památky Klášterce, Luzichová, Veselský chlum, Veselská lada a Zámecký les v Lomnici.\n\n\n\n\n\n"}
{"id": "180293", "url": "https://cs.wikipedia.org/wiki?curid=180293", "title": "Ernst Jünger", "text": "Ernst Jünger\n\nErnst Jünger (29. března 1895 Heidelberg – 17. února 1998 Riedlingen) byl německý spisovatel, publicista, filozof a entomolog. Byl starším bratrem Friedricha Georga Jüngera.\n\nErnst Jünger vyrůstal v Hannoveru a v mládí byl členem hnutí Wandervogel. Po útěku z domova a působení ve Francouzské cizinecké legii se jako německý voják zúčastnil první světové války na západní frontě a byl vyznamenán nejvyšším německým vojenským vyznamenáním Pour le Mérite. Až do roku 1998 byl jeho posledním žijícím nositelem.\n\nPo první světové válce sloužil až do roku 1923 v armádě a vystudoval mořskou biologii, botaniku, zoologii a filosofii a stal se známým entomologem. V roce 1925 se oženil s Grethou von Jeinsen, se kterou měl dvě děti.\n\nJiž v roce 1920 vydal svou knihu \"In Stahlgewittern\", která popisuje jeho zkušenosti z první světové války. Krom beletristických děl později publikoval i díla filosoficky orientovaná, např. \"Der Arbeiter, Herrschaft und Gestalt\", a byl též činný publicisticky. Z pravicově nacionalistických pozic se ostře stavěl proti Výmarské republice, ale odmítal i Hitlerův národní socialismus.\n\nPo nástupu Hitlera k moci se jej nacisté pokoušeli získat na svou stranu, ale Jünger odmítl i předsednictví nacistickému svazu spisovatelů Der Reichsverband Deutscher Schriftsteller a od roku 1938 měl zákaz publikační činnosti. Během druhé světové války sloužil v hodnosti kapitána na administrativní pozici v Paříži, a to až do roku 1944.\n\nPo konci války dostal Jünger opět zákaz publikování, tentokráte od britské okupační správy, který trval po čtyři roky. Do konce svého dlouhého života se věnoval literární tvorbě, v roce 1981 byl oceněn cenou Prix mondial Cino Del Duca. V roce 1996 konvertoval ke katolickému vyznání. Zemřel o dva roky později, pochován byl ve Wilflingenu (Badensko-Württembersko).\n\n\n"}
{"id": "180295", "url": "https://cs.wikipedia.org/wiki?curid=180295", "title": "Glykemický index", "text": "Glykemický index\n\nGlykemický index (zkratka GI) je bezrozměrná veličina, která udává rychlost využití glukózy tělem z určité potraviny. Exaktně je GI definován jako plocha pod křivkou glykémií během dvou hodin po požití dané potraviny, vyjádřená jako procento plochy pod křivkou po požití stejného množství sacharidů ve formě čisté glukózy. Vychází se z toho, že glukóza má glykemický index roven 100. Například celozrnný chléb má GI = 65, tudíž glukóza obsažená v celozrnném chlebu je tělem využita za cca 2krát delší dobu než glukóza v čistém stavu. Glykemický index ovlivňuje mnoho faktorů, jako je obsah vlákniny, postup přípravy, délka vaření dané potraviny apod. Hodnotu GI potraviny nelze brát jako jediný faktor ovlivňující reakci glykémie. Protože rychlost vstřebávání glukózy do krve také ovlivňuje celkové množství tráveniny v žaludku (čím více potravy žaludek dostane, tím rychleji se tělo snaží potravu ze žaludku dostat pryč ⇒ trávení i vzestup glykémie je tudíž rychlejší). Pro praxi to znamená to, že z potravin s nižším GI dovede tělo lépe získat a využít glukózu, kterou tyto potraviny obsahují. Také potraviny s nízkým GI nezatěžují organismus velkými výkyvy hladiny glykémie, které mohou přispívat ke vzniku diabetu II.typu. Ač je někdy glykemický index užíván jako indikátor míry uvolňování inzulínu do krve, některé potraviny s nízkým glykemickým indexem uvolňují mnoho inzulínu; pro tento účel je lépe vzít v úvahu inzulinový index. Index byl vytvořen Dr. Davidem J. Jenkinsem a jeho kolegy v roce 1981 na Torontské univerzitě.\n\n\n\n\nPři redukčních dietách se doporučuje jíst potraviny s nízkým a středním GI, protože tyto potraviny díky vyššímu obsahu vlákniny vydrží déle v žaludku a navozují pocit sytosti. Pro redukční diety má GI význam, aby člověk neměl hlad, nemusel jíst více potravy a tím nesnědl nadměrné množství nežádoucích kalorií.\n\nObecně pro diabetiky jsou vhodné potraviny s co nejmenším GI, protože ovlivňují glykemickou křivku méně než potraviny s vysokým GI, což pozitivně ovlivňuje průběh glykémie. Není vhodné jíst potraviny s vysokým GI samotné. Například samotný bílý rohlík má velmi vysoký GI, avšak po namazání pomazánky, s plátkem sýru nebo šunky se GI razantně sníží. Je to způsobeno tím, že šunka a sýr obsahují tuky, které „brzdí“ rychlost trávení (na druhou stranu zvyšují celkovou energetickou hodnotu potraviny). Vhodnou potravinou může být také ovoce s vysokým obsahem vlákniny (ne však džusy). Velmi nevhodné jsou např. moučné dezerty a cukrářské výrobky, které se skládají především z mouky, cukru a tuku. Tráví se velmi rychle a způsobují nežádoucí projevy glykémie. Potraviny s vysokým GI jsou pro diabetiky vhodné pouze při akutní hypoglykémii.\n\nDiabetici II.typu léčení dietou by měli jíst pouze potraviny s nízkým GI, protože jejich slinivka sice produkuje dostatek inzulínu, ale buňky těla jsou k němu rezistentní a metabolismem vzniklou glukózu nespotřebují. To vede k vzestupu postprandiální glykémie. Diabetici I.typu nejsou omezeni výběrem potravin podle hodnoty GI. Pouze by měli znát přibližnou hodnotu GI všech potravin, aby mohli adekvátně zvýšit nebo snížit časový interval mezi podáním inzulínu a snědením potraviny s daným GI. Např. diabetik I.typu ví, že bude jíst sladké koláče. Dá si proto dávku inzulínu dvojnásobně delší dobu před jídlem, aby bylo maximum účinku inzulínu právě v době jezení koláčů. U diabetiků má význam znalosti GI v předcházení postprandiální hyperglykémie.\n\n"}
{"id": "180297", "url": "https://cs.wikipedia.org/wiki?curid=180297", "title": "Svatý Štěpán (Brumov-Bylnice)", "text": "Svatý Štěpán (Brumov-Bylnice)\n\nSvatý Štěpán je malá vesnice, patřící pod město Brumov-Bylnice. Nachází se v údolí řeky Vláry asi 3 km od Vlárského průsmyku, hranice se Slovenskem. Nadmořská výška: 325 m n. m. K 1. 1. 2000 měl Svatý Štěpán 390 obyvatel.\n\nNachází se zde kaple sv. Jana Nepomuckého postavená po roce 1815. Uvnitř socha sv. Jana Nepomuckého a zvonek s reliéfem Madony s dítětem z roku 1863.\n\nSvatý Štěpán byl pravděpodobně založen roku 1815, kdy majitel Brumovského panství, hrabě Štěpán Ilešházy (syn Jana Iléšházyho, zakladatele Sidonie) zde založil sklářskou huť, kterou pojmenoval Svatý Štěpán. Osada tehdy čítala 146 obyvatel. V roce 1935 vyhlásil nájemce Vincenc Schreiber na huť konkurs, v roce 1936 byla výroba v huti důsledkem hospodářské krize zastavena. Od roku 1947 je v areálu bývalé sklárny dřevozpracující výroba. K 1. lednu 1954 se obec osamostatnila od Bylnice, v roce 1976 se připojila zpět k Brumovu-Bylnici.\n\n"}
{"id": "180300", "url": "https://cs.wikipedia.org/wiki?curid=180300", "title": "Dracula (muzikál)", "text": "Dracula (muzikál)\n\nMuzikál Dracula z autorské dílny Karla Svobody, Zdeňka Borovce a Richarda Hese měl premiéru 13. října 1995 v pražském Kongresovém centru (dříve Palác kultury) a téměř okamžitě byl nazván českým muzikálem století. Muzikál vznikl na námět Stokerova románu Drákula, jejž se však drží jen velmi volně.\n\nMuzikál se hrál velmi úspěšně mezi léty 1995 a 1998 a poté znovu od roku 2003, tentokrát však již ne tolik slavně, neboť nadělal spoustu dluhů. Od 5. února 2009 do 28. května 2011 byl muzikál uváděn ve zcela novém nastudování v pražském divadle Hybernia. Režisérem původního i nového nastudování je Jozef Bednárik.\n\nMuzikál lze také slyšet na několika nahrávkách. V roce 1995 vyšlo první výběrové CD, na kterém ještě zpíval Draculu Daniel Landa, který z muzikálu krátce po premiéře odstoupil. V roce 1997 vyšla kompletní nahrávka muzikálu na 2CD. Kromě těchto nahrávek vyšlo například ještě karaoke album nebo remixový singl. V roce 2003 vyšla výběrové CD s Danielem Hůlkou, Ivetou Bartošovou (Adriana/Sandra) a Leonou Machálkovou (Lorraine) v hlavních rolí. Z nejnovějšího uvedení v roce 2009 v Divadle Hybernia vyšlo jak nové výběrové CD, tak 2DVD s kompletním záznamem muzikálu.\n\nOd roku 2015 u příležitosti 20 let od premiéry je Dracula uváděn v Hudebním divadle Karlín tato verze vychází z verze uváděné v roce 2009, která byla částečně upravena avšak největší novinkou oproti předešlým uváděním je že Dracula je poprvé doprovázen výhradně živým orchestrem.\n\nDracula se prosadil také na zahraničních scénách, vidět ho mohli například diváci v Německu, Koreji nebo Belgii. Z belgického uvedení (rok 2005) vyšla také CD a DVD nahrávka, ze které je patrné, že byl muzikál pro tamější uvedení značně přepracován.\nDěj se odehrává v patnáctém století, v devatenáctém století a v neurčité blízké budoucnosti. \n\n\n\n\n\nKamila Nývltová odehrála 2 představení jako Lorraine.\n\nKrvinky: Tomáš Böhm, Jurij Kolva, Kateřina Matyášová\n\n\n\n\n\n"}
{"id": "180302", "url": "https://cs.wikipedia.org/wiki?curid=180302", "title": "Most Mezichuchelské ulice", "text": "Most Mezichuchelské ulice\n\nMost Mezichuchelské ulice přes Strakonickou ulici v Malé Chuchli, vybudovaný jako stavba \"MÚK I/4 Strakonická – Malá Chuchle, most přes Strakonickou ulici\", stojí od roku 2005 jižně od zástavby Malé Chuchle, spadající do městské části Praha-Velká Chuchle), a mimoúrovňově napojuje oblast Malé i Velké Chuchle k východnímu jízdnímu pásu Strakonické ulice (umožňuje odbočení od Zbraslavi do Chuchle a nájezd od Chuchle k centru Prahy). Na jižní (v oblouku vnější) straně mostu je i chodník. 29. května 2007 dostala nová komunikace včetně mostu název Mezichuchelská.\n\nMost byl budován od listopadu 2004 a uveden do provozu 15. prosince 2005. Projektoval jej Pontex s. r. o. (zodpovědný projektant Ing. Martin Vavřena), zhotovitelem byla společnost SMP CZ a. s.\n\nDůvodem k výstavbě mostu byla nebezpečnost odbočování a vjíždění přes západní jízdní pás Strakonické ulice. První příprava projektů probíhala již v osmdesátých letech. Podle původních plánů měly tři pilíře být v řece Vltavě, asi 3 metry od břehové čáry. Nakonec bylo zvoleno řešení na břehu řeky, vynucený menší poloměr oblouku je kompenzován snížením povolené rychlosti a nadstandardním zdrsněním povrchu vozovky.\n\nNa most navazuje nově vybudovaná komunikace Mezichuchelská, propojující Malou a Velkou Chuchli podél železniční trati bez nutnosti použití Strakonické ulice. Připravuje se i navazující komunikace z Velké Chuchle do Slivence s novým přemostěním železniční trati. Do Malé Chuchle se lze z Mezichuchelské ulice dostat ulicemi Paroplavební a Podjezd. Ulice Mezichuchelská i Paroplavební byly pojmenovány v roce 2007, přičemž název Mezichuchelská vzešel z ankety mezi žáky místní základní školy Charlotty Masarykové.\n\nZ technického hlediska je most tvořen dvěma na sebe navazujícími mosty, trámovým mostem délky 124 metrů se čtyřmi poli překlenující Strakonickou ulici a deskovým mostem o délce 135 m tvořícím oblouk napojujícím první most na Strakonickou ulici. Poloměr oblouku se ve stísněných poměrech snižuje od 68 metrů až k 26 metrům. Maximálního rozpětí 35 m dosahuje most ve třetím poli, nad Strakonickou ulicí.\n\nŠířka mostu se mění od 11,05 m v rovném úseku až k 15,75 m v místě nejostřejšího oblouku, volná šířka mezi svodidly od 8,00 m až k 12,70 m. Most má jeden jízdní pruh v každém směru s pravostranným chodníkem šířky 2,25 m.\n\nMístní komunikace (MK) začíná v přímé, která po přechodu ul. Strakonické přechází do přechodnice, oblouku o R=56m, přechodnice a nad opěrou 11 opět do oblouku tentokrát o R=25m. Šířkovým uspořádáním odpovídá kategorii MS 9/50 s pravostranným chodníkem. V oblouku jsou jízdní pruhy patřičně rozšířeny. Před a za mostem přechází silnice na násyp výšky cca 7.5 resp. 6.0m.\nVýškové řešení na mostě respektuje výškové řešení MK a je určeno jedním vrcholovým obloukem (R=1600m) s vrcholem mezi pilíři P4, P5. Sklony spádů jsou +5.50% a -5.30% po směru staničení.\n\nOpěry jsou tvořeny základem, dříkem, úložnými prahy, závěrnými zídkami, zavěšenými křídly a přechodovými deskami. Opěry jsou založeny hlubinně na velkoprůměrových pilotách. Základy opěry jsou vybetonovány na vrstvu z podkladního betonu C 8/10 X0 tl. 0,20m, vyztužených jednou vrstvou KARI sítě. Základy jsou provedeny z betonu C30/37 XF3. Dříky opěr jsou z betonu C30/37 XF4.\n\nPilíře s ohledem na pohledově exponované umístění na vjezdu do Prahy od Strakonic jsou navrženy s architektonicky ztvárněnými hlavicemi. Pilíře jsou navrženy železobetonové monolitické. Pilíře jsou tvořeny základem, dříkem a dvěma úložnými bloky pod ložiska. Základy pilířů jsou vybetonovány na vrstvu z podkladního betonu C 8/10 X0 tl. 0,20m. Základ pilířů je rozměru 6,00 x 6,00m výšky 2,00 m z betonu C30/37 XF3. Dřík (C30/37 XF4) je půdorysného rozměru o průměru 2,00 m (pilíře P5 a P8 o průměru 2,50 m). Na vrcholu pilíře jsou navrženy hlavice výšky 2,75 m s bloky pod ložiska (C30/37 XF4).\nJednotlivé hlavice pilířů jsou ve vrcholu příčně předepnuty 4 kusy předpínacích tyčí Dywidag prof. 36 hladké 1080/1230 MPa.\nDříky pilířů P5 až P10 jsou v dolní části do úrovně kóty 191,44 m n. m. zpevněny kamenným obkladem.\n\nPřechodový pilíř 5 podporující současně oba koncové průřezy deskového a trámového mostu nahrazuje společnou opěru. Z estetických důvodů je vytvarován podobně jako ostatní pilíře. Jeho dřík je silnější a nese hlavici, která je vytvarována dle okolních hlavic.\n\nMost 1 a 2 je opatřen na vnitřních a vnějších římsách ocelovými svodidly typu ZSNH4/H2, na vnější římse ocelovým zábradlím se svislou výplní z otevřených profilů. Zábradlí je zakotveno pomocí patní desky a kotevních šroubů. Zábradlí je bez sloupkové typu „Orlík“.\n\n\n"}
{"id": "180303", "url": "https://cs.wikipedia.org/wiki?curid=180303", "title": "Dědice (hrad)", "text": "Dědice (hrad)\n\nDědice je zřícenina hradu, která leží v okrese Vyškov v místní části města Vyškov Hamiltonech. Od roku 1970 je chráněn jako kulturní památka.\n\nHrad byl postaven ve 2. polovině 13. století Milotou z Dědic, který se po hradu uvádí roku 1278. Ve 14. století je nazýván \"\"Starým Hradem\"\" náležícím Šternberkům, zatímco \"\"Novým hradem\"\" je nazýván nově zbudovaný hrad Stagnov. Ještě roku 1372 měli páni ze Šternberka na hradě svého purkrabího. Roku 1381 nechal zapsat na dědickém panství věno své ženě Anně Petr ze Šternberka. Podle archeologických nálezů hrad zanikl v samém počátku 15. století, tedy v době, kdy na Moravě doznívaly nepokoje z markraběcích válek. Zbytky hradu byly použity kolem roku 1770 na výstavbu nové osady Hamiltony. Z hradu se tak do dnešní doby zachovaly pouze pozůstatky v podobě velkého valu a zbytků zdiva v okolí.\n\n"}
{"id": "180308", "url": "https://cs.wikipedia.org/wiki?curid=180308", "title": "Šupina", "text": "Šupina\n\nŠupina je:\n"}
{"id": "180312", "url": "https://cs.wikipedia.org/wiki?curid=180312", "title": "Rohozec (okres Brno-venkov)", "text": "Rohozec (okres Brno-venkov)\n\nRohozec je obec v okrese Brno-venkov v Jihomoravském kraji. Rozkládá se v Boskovické brázdě, přibližně 6 kilometrů severovýchodně od Tišnova, v katastrálním území Rohozec u Tišnova. Žije zde obyvatel.\n\nPrvní zmínka o obci pochází z roku 1240.\n\n\n\n"}
{"id": "180313", "url": "https://cs.wikipedia.org/wiki?curid=180313", "title": "Pražská smlouva", "text": "Pražská smlouva\n\nPražská smlouva je označení pro \"Smlouvu o vzájemných vztazích mezi Československou socialistickou republikou a Spolkovou republikou Německa\" ( \"Vertrag über die gegenseitigen Beziehungen zwischen der Tschechoslowakischen Sozialistischen Republik und der Bundesrepublik Deutschland\"). Smlouva byla podepsána 11. prosince 1973 v Praze, v platnost vstoupila 19. července 1974 a vyšla ve Sbírce zákonů ČSSR pod č. 94/1974 Sb.\n\nPražská smlouva byla pokračováním tzv. německé východní politiky a navazovala na již dříve uzavřené smlouvy Německa se SSSR a Polskem. Hlavním sporným bodem smlouvy bylo označení Mnichovské dohody z roku 1938. Německo uznávalo její \"neplatnost\", zatímco Československo trvalo na formulaci \"neplatnost od samého počátku\".\n\nProtože se však Německo v případě druhé formulace obávalo následků státoprávního i soukromoprávního charakteru, byla ve výsledném textu prosazena německá „měkčí“ varianta, uznávající Mnichovskou dohodu za neplatnou. Z takovéto formulace nevyplývaly žádné negativní právní důsledky pro žádnou ze stran ani materiální nároky Československa. Dalšími významnými body smlouvy je zřeknutí se násilí a uznání nedotknutelnosti hranic. Tyto formulace musely být přizpůsobeny Varšavské smlouvě.\n\nPodpisu smlouvy se zúčastnily hlavy vlád obou zemí Willy Brandt a Lubomír Štrougal a ministři zahraničí Walter Scheel a Bohuslav Chňoupek. Smlouvou byly znovu navázány diplomatické styky mezi Československem a Spolkovou republikou Německo.\n\n"}
{"id": "180315", "url": "https://cs.wikipedia.org/wiki?curid=180315", "title": "Derek Walcott", "text": "Derek Walcott\n\nDerek Alton Walcott (23. ledna 1930 – 17. března 2017) byl rodák z ostrovního státu Svatá Lucie, spisovatel, dramatik a básník, nositel Nobelovy ceny za literaturu za rok 1992. Psal především v angličtině.\n\nKaribský básník, dramatik a vizuální umělec Derek Walcott, se narodil roku 1930 v Castries na ostrově Santa Lucia v Západní Indii. Seamus Heaney o tomto obdivuhodném básníkovi řekl: „Walcottova řeč je darem Shakespeara a Bible – téměř hydraulické síle jeho slov lze stěží odolat.“\n\nV básních Dereka Walcotta, ovlivněných historií evropské kolonializace západoindické kultury i rodinnou minulostí potomka někdejších otroků, se prolínají odkazy k anglické básnické tradici se symbolikou a imaginací, jež čerpají z vnitřního umělcova světa i jeho karibských kořenů. V roce 1992 byla Dereku Walcottovi udělena Nobelova cena „za poetické dílo neobyčejné zářivosti opírající se o historickou vizi, jež vychází z multikulturní angažovanosti“.\n\nNapsal řadu sbírek poezie, mimo jiné \"V zelené noci, Mořské hrozny, Věštec, Bílé volavky,\" či \"Rozmařilec\". Jeho nejznámějším dílem je epická báseň \"Omeros\", která čerpá z Homéra.\n\n„Derek Walcott dokázal přetvořit rodnou kulturu, historii a společnost v mýtus dnešní doby, epos, který se stal nedílnou součástí dějin západní literatury.“\n\nWalcott žil na ostrově Santa Lucia a v New Yorku.\n\n"}
{"id": "180317", "url": "https://cs.wikipedia.org/wiki?curid=180317", "title": "Emil Theodor Kocher", "text": "Emil Theodor Kocher\n\nEmil Theodor Kocher (25. srpna 1841, Bern – 27. července 1917) byl švýcarský lékař, nositel Nobelovy ceny za fyziologii a medicínu z roku 1909 za výzkum štítné žlázy. \n"}
{"id": "180319", "url": "https://cs.wikipedia.org/wiki?curid=180319", "title": "Tour Montparnasse", "text": "Tour Montparnasse\n\nTour Montparnasse, též Tour Maine-Montparnasse je 210 m vysoký mrakodrap v centru Paříže (15. obvod, u stanice metra Montparnasse – Bienvenüe). Po jeho dokončení v roce 1973 se stal nejvyšší budovou ve městě, ale o toto prvenství přišel v roce 2011, kdy jej překonal nově zrekonstruovaný mrakodrap Tour First. Nejvyšší stavbou je samozřejmě Eiffelova věž.\n\nBudova má především administrativní využití; v jejích 58 patrech sídlí většinou kanceláře. Dvě nejvyšší poschodí pak slouží pro veřejnost, dostupná je vyhlídková plošina a restaurace. Ve své době se jednalo o nejvyšší budovu v Evropě. Z věže je viditelnost až do 40km vzdálenosti; za jasného dne je vidět i provoz na vzdáleném letišti Orly. Střechu stavby lze přebudovat během několika minut tak, aby zde mohl přistát vrtulník.\n\nTour Montparnasse vzhledem ke svému unikátnímu postavení v centru města (na rozdíl od jiných mrakodrapů, které byly vybudovány na La Défense) bývá často terčem kritiky za narušení historického rázu města. Dva roky po otevření stavby byla například městskými úřady stavba dalších podobně vysokých budov v centru města zastavena.\n\n"}
{"id": "180323", "url": "https://cs.wikipedia.org/wiki?curid=180323", "title": "Česko-německá deklarace", "text": "Česko-německá deklarace\n\nČesko-německá deklarace je zkrácený název pro Česko-německou deklaraci o vzájemných vztazích a jejich budoucím rozvoji, podepsanou 21. ledna 1997. Za Česko deklaraci podepsal předseda vlády Václav Klaus a ministr zahraničních věcí Josef Zieleniec, za Německo spolkový kancléř Helmut Kohl a spolkový ministr zahraničí Klaus Kinkel. Cílem deklarace bylo zlepšit vztahy mezi oběma zeměmi a zmírnit napětí mající příčiny ještě ve druhé světové válce.\n\nDeklarace má úvod a osm oddílů. \nV úvodu se obě strany odkazují na bohaté kulturní dědictví a odmítají řešení starých křivd pomocí křivd nových. V prvním oddílu prohlašují, že sdílejí stejné demokratické hodnoty a potřebu se jasně postavit k minulosti.\nV druhém oddílu Německo přiznává svou odpovědnost za následky, které přinesla politika nacistického Německa. V třetím oddílu Česká strana lituje, že poválečným vyháněním, jakož i nuceným vysídlením sudetských Němců z tehdejšího Československa, vyvlastňováním a odnímáním občanství bylo způsobeno mnoho utrpení a křivd (v německé verzi Unrecht – bezpráví) nevinným lidem, a Česká strana lituje nepotrestání excesů, které při vysídlování proběhly.\n\nVe čtvrtém oddílu obě strany prohlašují spáchané křivdy za problém minulosti a přiznávají druhé straně mít právo na odlišný názor na události v minulosti. Tato pasáž, přestože je dílem kompromisu, patří v obou zemích mezi nejkontroverznější – německá strana totiž odmítla přistoupit na český požadavek a neprohlásila Mnichovskou dohodu za neplatnou od samého počátku (jako to již dříve učinila Francie a Itálie), nicméně přiznává České republice právo dohodu za neplatnou od počátku považovat. Mezi sudetoněmeckými organizacemi, usilujícími o další odškodnění za odsun, naopak vyvolala ostrý nesouhlas věta, že \"křivdy patří minulosti\".\n\nPodle pátého oddílu budou obě strany i nadále podporovat menšiny druhých národů na svých územích. \nV šestém oddílu obě strany vyjadřují přesvědčení, že členství Česka v EU povede k dalšímu sblížení obou zemí, a slibují, že při posuzování žádostí o pobyt a pracovní povolení budou brát na zřetel humanitární důvody. \nSedmý oddíl se věnuje zřízení společného česko-německého fondu budoucnosti, který má být ku prospěchu zejména obětem nacistického Německa. \nV posledním osmém oddílu se obě strany shodují, že společné dějiny je třeba zkoumat společně, a slibují, že zřídí česko-německé diskuzní fórum, v němž se bude pěstovat česko-německý dialog.\n\n\n"}
{"id": "180325", "url": "https://cs.wikipedia.org/wiki?curid=180325", "title": "Cook County (Illinois)", "text": "Cook County (Illinois)\n\nCook County je okres v severovýchodní části amerického státu Illinois. Má přes 5 milionů obyvatel. Sídlem je město Chicago. Cook County je srdcem metropolitní oblasti Chicaga.\n\nPodle sčítání lidu z roku 2010 zde žilo 5 194 675 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 24,0 % populace.\n"}
{"id": "180326", "url": "https://cs.wikipedia.org/wiki?curid=180326", "title": "Hispaniola", "text": "Hispaniola\n\nHispaniola (ze španělského \"La Española\" („španělská“), v koloniálním období též španělsky Santo Domingo, francouzsky Saint-Domingue či anglicky San Domingo), je druhý největší ostrov v Karibském moři, který spolu s ostrovy Kuba, Portoriko a Jamajka tvoří souostroví Velké Antily. Hispaniola byla první evropskou kolonií v Novém světě, založenou Kryštofem Kolumbem na jeho plavbách v letech 1492 a 1493. Dnes se zde nacházejí dva samostatné státy: Haiti na západě a Dominikánská republika na východě.\n\nV roce 1492 se na ostrově vylodila výprava Kryštofa Kolumba, která zde založila první evropskou kolonii na americkém kontinentě nazvanou \"Santo Domingo\". Původní indiánské obyvatelstvo bylo zotročeno a posléze úplně vyhlazeno. Jako náhradní pracovní síla byli na ostrov dovezeni afričtí otroci. V roce 1667 ovládli západní část ostrova francouzští korzáři.\n\nPod vlivem Velké francouzské revoluce došlo na území dnešního státu Haiti roku 1791 k haitské revoluci, masivnímu povstání černých otroků, kteří roku 1801 vyhlásili první svobodný černošský stát na západní polokouli. Francouzskému vojsku se sice nejprve podařilo toto povstání vedené Toussaintem Louverturem potlačit, avšak odboj proti napoleonským vojskům pokračoval dál. Jean-Jacques Dessalines kolonizátory vyhranou bitvou u Vertières v roce 1803 definitivně donutil k odchodu. Dne 1. ledna 1804 pak Dessalines prohlásil Haiti první nezávislou černošskou zemí mimo Afriku.\n\nHispaniola je s rozlohou 76 480 km² druhý největší ostrov v Karibiku, 7. v Americe a 22. největší na světě. Co do lidnatosti (asi 20 milionů obyvatel) je v Americe první a na světě kolem 10. místa.\nOstrov je horizontálně i vertikálně velmi členitý. Prochází jím několik paralelních horských hřebenů (zhruba západovýchodního směru, nejvyšší z nich je Cordillera Central), mezi nimiž jsou hluboká riftová údolí. Nejvyšší bod, Pico Duarte (3 087 m), je zároveň nejvyšší horou celých Antil, a nejnižší bod, hladina jezera Enriquillo, leží 39 m pod úrovní moře - jedná se o nejhlubší proláklinu na jakémkoli ostrově na světě. Klima je tropické a vlhké, s častými hurikány, které zejména na Haiti způsobují kvůli odlesnění velké ztráty na životech. Oblast je také seismicky aktivní, což znamená vysoké riziko zemětřesení.\n\n\n"}
{"id": "180327", "url": "https://cs.wikipedia.org/wiki?curid=180327", "title": "Poledník (rozcestník)", "text": "Poledník (rozcestník)\n\nPojem poledník může označovat:\n\n\n\n"}
{"id": "180328", "url": "https://cs.wikipedia.org/wiki?curid=180328", "title": "Los Angeles County", "text": "Los Angeles County\n\nLos Angeles County je okres v jihozápadní části amerického státu Kalifornie. Má téměř 10 milionů obyvatel. Je nejlidnatějším okresem v USA. Sídlem okresu je město Los Angeles. V LA County se nachází 88 měst (např. Los Angeles, Long Beach, Inglewood, Torrance, Santa Monica, Compton, atd.) a velké množství tzv. nevčleněných oblastí (např. East Los Angeles). Los Angeles se také někdy hovorově zkracuje na L.A.\n\nPodle sčítání lidu z roku 2010 zde žilo 9 818 605 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 47,7% populace.\n\nDopravu v celém okresu obstarává společnost Los Angeles County Metropolitian Authority (LACMTA) ve formě autobusů, dvou linek metra a tří linek rychlodrážních tramvají (tzv. Light Rail). Centrum celé sítě leží v downtownu města Los Angeles.\n\nV okrese je rozsáhlá síť dálnic, s postupem času je však doprava na nich pomalejší. Je to zejména kvůli velkému nárůstu populace v celém regionu.\n"}
{"id": "180329", "url": "https://cs.wikipedia.org/wiki?curid=180329", "title": "Pavěleckaja (stanice metra v Moskvě)", "text": "Pavěleckaja (stanice metra v Moskvě)\n\nPavěleckaja ( ) je stanice moskevského metra. Jedná se o přestupní stanici; kříží se zde Zamoskvorecká a Kolcevská linka metra.\n\nJedná se o přestupní stanici, která sestává z dvou částí; dvou nástupišť, které jsou propojené pomocí přestupní chodby. Ty vycházejí z prostředku obou nástupišť pod jejich úroveň. Starší část stanice je sloupová, trojlodní ražená založená 33,5 m hluboko pod povrchem, novější založena pak ještě hlouběji – 40 m pod zemí. Na okružní lince je nástupiště též trojlodní a ražené; podpírají jej však masivní pilíře. Výstupy na povrch vedou eskalátorovými tunely do vestibulu, který je součástí přízemí budovy na Pavěleckém náměstí.\n\nPrvní část stanice byla otevřena 20. listopadu 1943, 1. ledna 1950 pak byla dobudována i druhá část. V roce 1987 zasáhl starší část stanice požár; nebyly však žádné škody na životech a nikdo nebyl zraněn. Při rekonstrukci stanice však bylo změněno její architektonické ztvárnění. Stalinistické ornamenty však zůstaly ponechány. Dnes Pavěleckou využije okolo devadesáti tisíc lidí.\n\n"}
{"id": "180331", "url": "https://cs.wikipedia.org/wiki?curid=180331", "title": "Lei", "text": "Lei\n\nLei může být:\n\nZkratka LEI může označovat:\n"}
{"id": "180332", "url": "https://cs.wikipedia.org/wiki?curid=180332", "title": "Dermatologie", "text": "Dermatologie\n\nDermatologie (z řeckého \"δερμα\", kůže a \"λόγος\", slovo, přeneseně věda) neboli kožní lékařství je obor medicíny zabývající se kůží a jejími deriváty (vlasy, nehty, potní žlázy, atd.) a chorobami kůže. Za zakladatele moderní dermatologie je považován rakouský lékař moravského původu, brněnský rodák Ferdinand von Hebra (1816-1880).\n\nLékař kožního lékařství - dermatolog - se specializuje na diagnózu a léčbu chorob kůže a kožních derivátů včetně nádorových onemocnění kůže. Je atestován v oboru dermatovenerologie, tedy chorob kožních (dermatologie) a pohlavních (venerologie).\n\nChirurg-dermatolog (v ČR obvykle označován jako korektivní dermatolog) provádí operace kožních nádorů metodami zahrnujícími i Mohsovu mikrochirurgickou metodu, operace za pomoci laseru, fotodynamickou terapii (PDT) a kosmetické metody s použitím botulotoxinu, skleroterapie, liposukce a augmentace (\"zesílení\") měkkých tkání.\n\nDermatopatologové mikroskopicky vyhodnocují vzorky tkání (histopatologie).\n\nDětští dermatologové (dermatologové pediatři) se specializují na diagnózu a léčbu chorob kůže u dětí.\n\nKůže je největší a nejvíce viditelný lidský orgán. Ačkoliv mnoho nemocí kůží se vyskytuje samostatně, některé z nich jsou projevem vnitřního onemocnění. Z tohoto důvodu jsou dermatologové vzděláváni i v oborech jako chirurgie, revmatologie (mnoho revmatologických onemocnění se může projevovat příznaky a změnami na kůži), imunologie, neurologie (tzv. “neurokutánní syndromy” jako neurofibromatóza a tuberózní skleróza), infekční nemoci a endokrinologie. Na významu získává i genetika.\n\nVenerologie je sesterský obor dermatologie, který diagnostikuje a léčí pohlavně přenosné choroby. Provázanost s dermatologií je dána především historicky tím, že řada pohlavně přenosných chorob se projevuje právě na kůži.\n\nFlebologie je podobor, který se zabývá problémy povrchového žilního systému. Dermatologie zde ve své působnosti hraničí s chirurgií.\n\nKorektivní dermatologie byla po dlouhou dobu důležitou součástí oboru dermatologie. Na počátku dvacátého století kožní lékaři využívali dermabrazi k vyhlazení jizev po akné a metoda mikropřenosu tuku byla používána k vyplnění kožních defektů.\nDermatologové specializující se v korektivní dermatologii typicky používají k potlačení známek stárnutí neinvazivní metody. Botox se používá od té doby, co ho americký Úřad pro léčiva a potraviny schválil pro ošetření (léčbu) vrásek. Botox se používá k minimalizování vrásek jako čelní vrásky a vějířků vrásek kolem očí. Vyplní se jím linky na obličeji a minimalizuje se objevování nových vrásek. K ošetření kůže se používají i metody využívající záření (lasery, intenzivní pulzní světlo, radiofrekvence, infračervené zážení, ultrafialové záření, rentgenové záření a fotodynamická terapie).\n\nMetody a techniky, které má chirurg-dermatolog k dispozici, zahrnují lasery, tradiční chirurgii, elektrochirurgii, kryochirurgii, fotodynamickou terapii (PDT), liposukci, blefaroplastika (kosmetická operace očních víček), minimálně invazivní plastické operace obličeje (např. “S-lift”) a různé lokální a injekční prostředky jako kožní výplně (např. přenos tuku a kyselina hylauronová). Někteří speciálně vyškolení chirurgové-dermatologové provádějí i Mohsovu mikrochirurgickou metodu, která může být účinná v boji s opakovanými výskyty rakoviny kůže nebo jejími neurčitými nebo těžkými formami.\n\nDermatologické vyšetření se obvykle skládá z:\n\nKůže je maximálně přístupná pro lokální terapii. Antibiotické masti mohou pomoci eliminovat infekce, zatímco zánětlivé kožní choroby jako ekzém a psoriáza (lupénka) často reagují na masti s obsahem kortikoidů.\n\n\n\nPomocí lokální terapie se ošetřuje mnoho kožních nemocí, dermatologové však využívají i celkové (systémové) podání léků. Pro léčbu kožních nemocí se používají antibiotikum a léky k potlačení imunity nebo naopak prostředky ke zvýšení imunity. Isotretinoin se používá při vážných případech cystického akné vulgaris a často způsobuje celoživotní zmírnění příznaků tohoto hyzdícího onemocnění.\n\nChirurgický zákrok provedený chirurgem-dermatologem může být nevyhnutelný, například při léčbě křečových žil nebo rakoviny kůže. Křečové žíly mohou být ošetřeny metodou zvanou skleroterapie (injekční aplikace prostředku, který žíly vyhladí) nebo laserem s dlouhými pulsy Nd:YAG. Nádory kůže mohou být odstraněny vyříznutím, kryochirurgií, rentgenovými paprsky nebo prostředkem zvaným imiquimod. Do péče dermatologa se může dostat i pacient s bércovými vředy (v ČR spadá péče o bércové vředy dermatologům nebo všeobecným chirurgům podle volby pacienta)\n\nPsychodermatologie a hypnodermatologie zahrnují využití hypnózy v kombinaci s jinými psychologickými terapiemi k léčbě nemocí kůže.\n\n\nZa první vědecký traktát o dermatologii je považována práce Geronima Mercurialiho \"De morbis cutaneis\" (\"“O nemocích kůže”\") z roku 1572. O jednu z prvních fotografických dokumentací kožních nemocí se prvním desetiletí devatenáctého století zasloužili Balmanno Squire, Dr. Alfred Hardy, Dr. A. de Montméja, Dr. Howard Franklin Damon, Dr. George Henry Fox a Dr. Oscar G. Mason.\n\nVyhláška MZd. č. 185/2009 Sb. byla nahrazena realističtějšími požadavky pro řadu oborů. K 4.6.2011 však stále není známa náplň atestačního vzdělávání v oboru dermatovenerologie.\n\nDermatovenerologie byla zařazena mezi obory navazující na dvouletý interní nebo chirurgický kmen, teprve poté měla následovat tříletá specializační příprava. Toto zařazení vyvolalo silnou kritiku Ministerstva zdravotnictví vedeného Danou Juráskovou, dermatovenerologie se spolu s neurologií staly obory, na kterých se nejvíce poukazovalo na nerealistický a s odbornými společnostmi nekonzultovaný postup ministerstva při tvorbě vzdělávacích programů.\n\nÚplné postgraduální (tj. po promoci na lékařské fakultě) vzdělání dermatolovenerologa trvá v ČR minimálně 5 let. Kromě práce pod dozorem zkušených lékařů na dermatologických pracovištích musí lékař v předatestační přípravě absolvovat stáž na interně, chirurgii (ideálně plastické chrurgii nebo i na korektivní dermatologii), na oddělení infekčního lékařství, v mikrobiologické laboratoři a na gynekologii.\n\nV Austrálii musí budoucí dermatolog absolvovat čtyři až šest let na lékařské fakultě, jeden rok praxe a nakonec alespoň jeden rok všeobecné nebo chirurgické služby v systému státních nemocnic. Potom se stane způsobilým pro atestaci v oboru dermatologie. Proces výběru je přísný a průhledný - kandidáti musí složit zkoušky z dermatologie a farmakologie a podstoupit sledovaný a hodnocený praktický výcvik ve všech aspektech lékařské a chirurgické dermatologie. Na konci pětileté atestace dělají účastníci kurzu celostátní písemnou zkoušku, která trvá dva dny. Úspěšní kandidáti potom postupují k praktické ústní zkoušce, která také trvá dva dny. Úspěšní kandidáti potom mohou u Australasian College of Dermatologists (Australasijská akademie dermatologů) požádat o status vědeckého pracovníka.\n\nV Indii je k získání postu dermatologa potřeba po absolvování lékařské školy nebo nemocniční praxe absolvovat ještě minimálně dvouletý (kvůli diplomu) nebo tříletý (pro MD – diplom z dermatologie, venerologie a leprologie) výcvik. Tato doba zahrnuje výcvik ve všech oblastech všeobecné dermatologie, korektivní dermatologie, dermatopatologie, dermatochirurgie, pohlavních chorob (včetně HIV) a leprologie. Na konci výcviku musí budoucí lékař úspěšně napsat testy a projít klinickými zkouškami. Absolventi postgraduálního studia obdrží diplom DVD (diplom z venerologie a dermatologie) a MD (dermatologie, venerologie a lepra). Mnoho odborných lékařů také usiluje o certifikát vydávaný národním výborem (pro ocenění „diplomovaného pracovníka národního výboru“). Jedním z největších dermatologických sdružení na světě je Indický svaz dermatologů, venerologů a leprologů (IADVL).\n\n\n"}
{"id": "180337", "url": "https://cs.wikipedia.org/wiki?curid=180337", "title": "Přímá demokracie", "text": "Přímá demokracie\n\nPřímá demokracie označuje demokratickou formu vlády, ve které je vůle lidu přímo přenášena do procesu politického rozhodování. V přímé závislosti na systémovém modelu užití může v praxi zahrnout prvky, jako jsou: přímé tvoření zákonů lidem, losování do státních úřadů, přímou volbu, referenda, odvolatelnost úředníků a politiků či konečnou kontrolu politického rozhodování. Dvě hlavní formy přímé demokracie jsou participativní demokracie a deliberativní demokracie.\n\nV současnosti je v politologické teorii tento termín definován jako typ demokracie, který vzniká rozlišením dle výkonu vlády lidu a je typický tím, že lid vykonává svou moc bez zástupců.\n\nV teoretickém pojetí politologů (a dříve politických filosofů) tento pojem v klasickém období popisoval státní zřízení antické polis jako byly především starověké Athény. V tomto klasickém teoretickém pojetí jde o protipól zastupitelské demokracie. V moderním pojetí termínu je zahrnut celý soubor „přímých doplňků“ k zastupitelské demokracii, kterými je volič vtažen do procesu politického spolurozhodování. Popsání typů demokracie a jejich fungování se věnovala řada myslitelů politické teorie – například Jean-Jacques Rousseau (viz Rousseauovo pojetí přímé demokracie), John Stuart Mill, John Locke, Alexis de Tocqueville, Josef Alois Schumpeter, Hannah Arendtová, Cornelius Castoriadis či Benjamin Constant) – ale i současní politologové jako např. Vít Hloušek, Wilfried Marxer, Zoltán Tibor Pállinger či Helge Batt a řada dalších (viz \"Literatura\").\n\nWilfried Marxer například poukázal na skutečnost, že ryzí přímá demokracie tak, jak vznikla ve starověkých Athénách, je realizovatelná jen ve státě s relativně malým počtem obyvatel. Marxer ve spolupráci s Pállingerem dále vysledovali funkcionální deficit zastupitelské demokracie (pasivita občanů, lobby zájmových skupin), a vyřkli tezi, že ho lze odstranit přijetím prvků přímé demokracie (jako referendum, přímá volba) při zachování existence zastupitelské demokracie. Stejného názoru je i Helge Batt.\n\nWolf Linder, který se zabýval prvky přímé demokracie na modelu švýcarské polopřímé demokracie, stanovil její tři efekty, a to za prvé začlenění témat, které vycházejí z požadavků lidu, do politické diskuse, za druhé mohou lidové iniciativy zrychlovat politický rozhodovací proces a za třetí funguje jako efektivní vyjádření nespokojenosti se současným politickým stavem.\n\nAndreas Gross o přímé demokracii ve švýcarské praxi píše, že její přednosti jsou nepopiratelné – vzdálenost mezi občany a politickou třídou je podstatně menší než jinde, identifikace a spokojenost občanů se státem větší, zastupitelská demokracie je reprezentativnější, politické systémy jsou otevřenější, návrhům zespodu a zvenku přístupnější, politická kultura je komunikativnější, není možné nařizovat, zato ale naslouchat, diskutovat a přesvědčovat, různorodá společnost se dá lépe integrovat, všichni se musí naučit respektovat ostatní názory a pohledy na věc. To všechno jsou nároky, které moderní, stejně dobře vzdělaní jako informovaní občané více než kdy jindy dnes na politiku kladou. A i proto mohou tyto zkušenosti inspirovat další vyspělé země, jako např. Německo, k jejím zavedení. Což by umožnilo sociální, občanské znalosti dát k dispozici k prospěchu všech. A právě to, že tyto schopnosti dnes leží ladem je zdrojem frustrace tolika občanů.\n\nBruno S. Frey, Reiner Eichenberger, Marcel Kucher a Alois Stutzer (vycházející z IEW Univerzity Curych a působící v dalších institutech) zkoumají, měří a porovnávají souvislosti mezi ekonomikou a prosperitou \"(economy)\", mírou participace a přímé demokracie \"(institutions)\" a spokojeností \"(happiness)\". Dokládají, že čím větší participace a přímá demokracie (jako i snadnější přístup k iniciativám a referendům) tím větší prosperita a spokojenost.\n\nK tematice \"Happiness, Economy and Institutions\" např. Eichenberger a Stadelmann píší, že ekonomické úspěchy jsou výsledkem dobré hospodářské a finanční politiky, která je výsledkem angažmá řady příslušných politiků. A to je zase formováno politickými institucemi. Tak například Švýcarsko je jedna z nejbohatších zemí s vysoce spokojenými obyvateli, prostě proto, že má velmi dobré politické instituce, rozvinutý federalismus vycházející ze silných malých jednotek (obcí, kantonů), navzájem dobře spolupracujícími, a přímou demokracii (vysokou participaci). Ale také např. Němci, Američané, Skandinávci jsou na tom dobře, pokud dbají na odpovídající podmínky, nebo si je (v potřebném rozsahu) vytvářejí. Ve všech těch pozitivních případech hraje (v politice) rozhodnou roli decentralizace a s ní spojená otevřená politická soutěž mezi obcemi, regiony, jednotlivými členskými státy a nezávislými zeměmi. Z pohledu moderní ekonomie tyto podmínky vytvářejí, díky federalistické konkurenci a skutečné lokální odpovědnosti, prosperitu a růst. Umožňují efektivně využívat omezené veřejné zdroje, vysokou daňovou morálkou občanů, malý ale zato kompetentní státní aparát/správu a dávat politikům podněty k rozumné regulaci ekonomiky. Decentralizace také odlehčuje spolkovou/ústřední vládu, která se tak může zaměřit na své skutečné úkoly. Tyto podmínky také napomáhají vzniku nových efektivních institucí – tak například byly dluhový strop nebo nový, dále vyvinutý systém finanční kompenzace (probíhající především mezi kantony, obcemi) vyvinuty na kantonální úrovni a pak přeneseny na federální úroveň Švýcarska. A navíc decentralizace umožňuje dobře fungující politickou soutěž, vycházející z lokální a národní úrovně. Ve federativních, spolkových zemích existuje řada politiků s poměrně dobře viditelným a kontrolovatelným výkazem práce. Proto se tam i volební kampaně a politický diskurs vyznačují věcnou tematikou a mnohem méně dutými sliby.\n\nNa konferenci \"Přímá demokracie, ale jak?\", v březnu 2011 v Berlíně představil Reiner Eichenberger začátek práce na projektu srovnávajícím dvě evropské země, dvě z těch s nejvyšší spokojeností, a prosperitou, na světě – Dánsko a Švýcarsko – jejíž příčiny on a jeho team Univerzity Freiburg/Fribourg předpokládají ve vysokém stupni participace v obou zemích. Přičemž Dánsko nezná ty instrumenty přímé demokracie, které jsou ve Švýcarsku běžné (jako lidové iniciativy a referenda).\n\nPočátek přímé demokracie je možné datovat do 6. století př. n. l., kdy archont Solón zavedl reformy vedoucí k demokratizaci systému. Politické pravomoci byly postupně rozděleny mezi Radu pěti set, Lidový sněm a Porotní soudy. Vrchol athénské demokracie nastal za vlády Perikla v 5. století př. n. l. Athénská přímá demokracie byla vysoce exkluzivní. Na věcech veřejných se podíleli jen svobodní občané mužského pohlaví a určitého věku. Ze čtvrt milionu obyvatel Athén se na politickém rozhodování podílela sotva čtvrtina. Systém athénské přímé demokracie si vynucoval několik podmínek: za prvé existenci otroků, kteří zajišťovali volný čas občanům, kteří ho věnovali věcem veřejným, za druhé odlišné chápání svobody, jíž chápali jako svobodu kolektivní, na rozdíl od současného chápání individuální svobody a za třetí vysokou vzdělanost občanů v oboru správy věcí veřejných, rétoriky apod. Lidový sněm byl vrcholem procesu tvorby politiky, účastnili se ho všichni svobodní občané a drželi určitou míru zákonodárné, výkonné i soudní moci. Rada pěti set fungovala jako procedurální a přípravný výbor sněmu. K ochraně demokracie sloužil tzv. ostrakismus, ve kterém občané rozhodovali, zda nějaký demagog neohrožuje demokracii. Ostatní soudní záležitosti spravovali Porotní soudy, jež tvořili svobodní občané vybráni losem.\n\nV moderních státních zřízeních jde o doplnění zastupitelské demokracie o prvky přímé demokracie.\n\n\nTato zkušenost se ale týká ještě nevyvinutých demokracií – tak právě naopak (než Hloušek uvádí), i právo na odvolání, mimo dalších politických práv, vedlo (např.) ve Švýcarsku k rozvoji demokracie, a sice tak, že toto právo dnes již není nutné používat.\"\n\n\nElektronická (přímá) demokracie je považována za jednu z forem (přímé) demokracie, pro sběr hlasů využívající telekomunikační techniku. Související pojmy jsou \"open source governance\" a \"collaborative governance\".\n\nNa internetu je dostupná spousta aplikací pro podporu elektronické přímé demokracie, některé z nich jsou sdruženy např. v komunitě metagovernment, další z řady komunit, sloužících pro sdílení standardů a dalších informací o projektech. Dále např. Piráti používají \"LiquidDemocracy\" a \"LiquidFeedback\".\n\nIdeál elektronické demokracie (e-demokracie) vznikl při rozvoji internetu, který nabízí levnou a rychlou informovanost a možnost podpory participace občanů a současně by měl zprostředkovávat komunikaci s poslanci. Nicméně má i řadu kritiků, kteří upozorňují na nebezpečí populismu a manipulace. Přímá e-demokracie „nabízí možnost navrácení athénské formy“, nicméně nepřináší výše zmíněné nutné podmínky pro její fungování.\n\nNezbytné je spojení e-demokracie s demokratickou praxí, která je (pokud už je), zaručena politickými právy občanů – aby „forma neodvedla od podstaty věci“.\n\nElektronická, polopřímá demokracie (prvky zastupitelské i přímé demokracie současně) byla rozpracována ve formě projektu zadání internetového volebního programu IVP&R na stránkách www.ivpr.cz.\n\nV Evropě, vyjma Švýcarska, proběhlo v letech 1945 až 1995 tři sta celostátních referend. Častými jsou referenda v Itálii, Irsku a samozřejmě především ve Švýcarsku, kde probíhají lidová hlasování pravidelně každý třetí měsíc, dnes převážně tzv. „korespondenční formou“.\n\nV současnosti neexistuje žádný stát s, pohledu teorie ostře vykládanou, přímou demokracií. V praxi, teoreticky viděno, existuje jen kombinace přímé a zastupitelské demokracie s větší převahou přímých prvků v podobě „polopřímé demokracie“, a to zejména ve Švýcarsku, jež je ovšem specifickým výsledkem kontinuity staletého vývoje, čímž jeho zkušenosti někteří autoři, jako např. Vít Hloušek, považují za „prakticky nepřenositelné“.\n\nModerní demokracie Švýcarska se vyvíjí od poloviny 19. století, kdy se – po poslední válce, občanské v roce 1847 – Švýcaři rozhodli, neúčastnit se jakýchkoliv válek, ani jiných násilných konfliktů. Praxe moderní švýcarské demokracie je nejen předmětem řady vědeckých rozborů a činnosti renomovaných institutů, i jimi inspirovaných vědců jako např. v ČR Petr Chmelík (MU Brno), tak zejména i inspiruje řadů hnutí, která se zasazují o více demokracie, včetně demokracie přímé, na lokální a státní úrovní, ale i na úrovni tzv. transnacionální.\n\nNapř. podle názoru Jiřího Poláka a jeho skupiny \"Direct Democracy Euro-Vision (DDEV)\" by „polopřímá demokracie“ měla mít charakter následujících 8 podmínek:\n\nPožadavky pracovní skupiny hnutí \"Mehr Demokratie\"\nna kvalitu přímé (polopřímé), participativní, kooperativní demokracie:\n\n\n\nPostupným dosažením, uskutečněním a větší kvalitou jednotlivých podmínek a procesů stoupá i kvalita celková. Účelem tohoto návrhu je najít, zejména i pro praxi, jasná kritéria a dobrý způsob, jak posuzovat (= analytická, examinační, metrická část) a porovnávat (= komparativní část) konkrétní procesy a/nebo projekty (= empirická část) a tak identifikovat možnosti jejich zlepšení a dalšího vývoje (= akční, evolutivní, procesní část).\n\n\n\n\n\n"}
{"id": "180340", "url": "https://cs.wikipedia.org/wiki?curid=180340", "title": "Primátor Berlína", "text": "Primátor Berlína\n\nÚředním titulem primátora (podle české terminologie) v Berlíně je vládnoucí starosta (\"Regierender Bürgermeister\"). Tento titul platí pro hlavu sjednoceného Berlína, nyní hlavního města Spolkové republiky Německo a zároveň jedné ze 16 spolkových zemí, od roku 1991. Zněl tak již od roku 1948 v Západním Berlíně. Do roku 1948 měla hlava hlavního města Berlína úřední titul vrchní starosta (\"Oberbürgermeister\"). Tento titul platil i ve Východním Berlíně v letech 1948 až 1991.\n\nMimo níže uvedených primátorů pro celé město existuje v každém z dvanácti berlínských obvodů (\"Bezirk\") ještě obvodní starosta (\"Bezirksbürgermeister\").\n\n\n30. listopadu 1948 instalovala sovětská okupační moc ve Východním Berlíně vlastního vrchního starostu; tím došlo k faktickému rozdělení města.\n\n\n\nPrvní vládnoucí starosta sjednoceného města byl zvolen až v lednu 1991.\n\n\n"}
{"id": "180342", "url": "https://cs.wikipedia.org/wiki?curid=180342", "title": "Čeněk Zíbrt", "text": "Čeněk Zíbrt\n\nČeněk Zíbrt, vlastním jménem Vincenc Jan Zíbrt (12. října 1864 Kostelec nad Vltavou – 14. února 1932 Praha), byl český kulturní historik, folklorista a etnograf, profesor Karlovy univerzity. Někdy vystupoval pod pseudonymem E. Horský.\n\nVincenc (Čeněk) Zíbrt byl český kulturní historik a bibliograf. Studoval na gymnáziu v Písku a později na filozofické fakultě Univerzity Karlovy v Praze, kde byl roku 1888 promován na doktora filozofie. Ve studiu pokračoval na univerzitách v Mnichově, Berlíně, Krakově, Lvově, Varšavě a v Petrohradu. Podnikl několik studijních cest do Norimberka, do Paříže, Ženevy a Basileje. Roku 1891 se stal docentem všeobecné kulturní historie na české Filozofické fakultě se specializací na Rakousko-Uhersko a zároveň byl přijat za písaře knihovny Muzea království českého. Roku 1901 byl mu udělen titul mimořádného profesora a začal přednášet o kulturní historii. Psal o „Kulturní historii“ do Ottova slovníku naučného. Zároveň působil v Muzeu království českého a roku 1904 po odchodu knihovníka Adolfa Patery do výslužby byl jmenován na jeho místo.\n\nZíbrt patřil mezi nejplodnější české spisovatele. Literárně činný byl od roku 1884, napřed v časopisech, pak řadou samostatných děl a studií z oboru kulturní historie a folkloru. Věnoval se totiž vedle prací o všeobecné historii hlavně studiu lidu československého a chtěje porozumět jeho minulé historii, přirozeným postupem vydal se na studie o nynější lidové tradici v životě lidovém, kdežto Zikmund Winter obírá se hlavně dějinami měst českých a August Sedláček dějinami šlechty. Tím dán jest rozvrh Zíbrtových prací. Jsou to jednak teoretické úvahy o studiu kulturní historie a rozpravy v oboru hlavně dějin středověkých, jednak jsou to obrazy z kulturních dějin českých, jednak srovnávací studie o českém lidu v celém jeho vývoji až po dnešní dobu. Úřad knihovníka dal Zíbrtovi kromě toho podnět k několika pracím na poli knihovědy a pomohl při provádění jeho životního monumentálního díla \"Bibliografie české historie\", jejíž vydávání svěřila mu Česká akademie (I. třída). Roku 1900 vyšel I. díl, r. 1902 II., a pak usneseno, aby každý rok byl vydán svazek o 15 arších, a tři svazky aby tvořily vždy další díl. Díl III., vydaný roku 1906, dospěl k válce třicetileté, ve IV. dílu 1. svazek (vyd. 1907) k defenestraci roku 1618. Publikace tato jest jedno z největších děl podobného druhu ve světových literaturách.\n\nTrvalou zásluhu má Zíbrt o soustavné vědecké pěstění národopisného studia u nás, jehož stal se téměř zakladatelem a vůdcem jakožto redaktor kulturněhistorického a národopisného sborníku Český lid, který založil a vydával společně s Luborem Niederlem roku 1892 a od ročníku V. 1895 samostatně řídil. Sedmnáct dosavadních ročníků Českého Lidu tvoří dnes nepřebernou pokladnici vědomostí všeho druhu o minulosti i přítomnosti lidu českého, slovem i obrazem, a lví podíl mezi spolupracovníky má sám redaktor, ukládaje v každém ročníku směrodatné studie, otiskuje materiály a podávaje přehled o ruchu vědeckém doma i v cizině. Od roku 1899 Zíbrt řídil jako spoluredaktor nejstarší vědecký časopis český Časopis Musea království Českého a od r. 1905 svěřena mu byla úplně redakce tohoto důležitého orgánu muzejního. Veliké zásluhy má Zíbrt i o bibliotéku Musea království Českého. Nejen že ji věnoval svou bohatou knihovnu soukromou, nýbrž získal jí četnými osobními styky, zejména se slavisty přicházejícími do Prahy, množství důležitých publikací slovanských.\n\nZa svou činnost vědeckou byl Zíbrt poctěn členstvím a hodnostmi učených korporací domácích i v cizině, od České akademie a Královské české společnosti nauk, od antropologické komise při akademii věd v Krakově, od Císařské společnosti etnografů v Moskvě, od společnosti \"Towarzystwo ludoznawcze\" ve Lvově, od c. k. ústřední kommisse pro výzkum a zachování uměleckých a historických památek ve Vídni, od \"Société belge de folklore\" v Bruselu. Roku 1893 byl zvolen zahraničním členem poradního sboru při světovém kongresu folkloristickém v Kolumbově výstavě v Chicagu a zvolen čestným místopředsedou (pro Evropu) vědeckého sdružení \"The International Folk-Lore Association\" v Chicagu. České odborné a muzejní krajinské spolky udělily mu čestné členství atd.\n\nVýběr statí dostupných on-line na Academia.edu\n\n\n\nŽivotopisy: Jan Neruda, \"Humoristické listy\" 1891, č. 29.; T. Hrubý, \"Studentské Album\", 1895, str. 98; Flajšhans, Písemnictví české, 1901, str. 739; Ivan Franko, „Folklorni praci dra Č. Zíbrta“ (čas. Žite i slovo II, Lvov 1894, str. 312—320); \"Český Lid\" VI, 1897, str. 294—320; \"Illustrovaný Svět\" IV., 1904; \"Národní Album Vilímkovo\", str. 89; Přem. Ot. Plaček, „Bibliografický přehled kulturně-historických a lidovědných prací dra Č. Zíbrta“ (Táborský Kraj, 1905).\n\n\n"}
{"id": "180351", "url": "https://cs.wikipedia.org/wiki?curid=180351", "title": "Řebčík", "text": "Řebčík\n\nŘebčík (\"Fritillaria\") je rod jednoděložných rostlin z čeledi liliovité v užším pojetí (\"Liliaceae\" s. str.). Někteří autoři (např. Dostál 1989) z něho vydělují menší rod \"Petilium\" J. St.-Hill., česky komonka. Tento článek pojednává o rodu řebčík v širším pojetí (\"Fritillaria\" s.l.) včetně rodu \"Petilium\".\n\nJedná o vytrvalé pozemní byliny, s cibulemi. Někdy jsou přítomny i vedlejší cibulky. Jsou to rostliny jednodomé s oboupohlavnými květy. Listy jsou střídavé, někdy vytvářejí přeslen, u nekvetoucích rostlin je list jen 1, jsou jednoduché, přisedlé, s listovými pochvami. Čepele listů jsou celokrajné, většinou čárkovité, kopinaté až vejčité, žilnatina je souběžná. Květy jsou oboupohlavné, jsou v květenstvích, zpravidla řídkých hroznech, někdy je přítomen pouze jeden květ. Květy jsou nápadné, ve tvaru zvonku či číšky, různých barev, okvětí se skládá z 6 okvětních lístků ve 2 přeslenech (3+3), které volné. Tyčinek je 6 (3+3). Gyneceum je složeno ze 3 plodolistů, je synkarpní, semeník je svrchní. Plodem je tobolka.\n\nJe známo asi 100-130 druhů, které jsou rozšířeny převážně v Evropě, Asii a v Severní Americe, nejvíce ve Středomoří a ve střední Asii.\n\nV ČR není žádný druh původní. Řebčík kostkovaný (\"Frittilaria meleagris\") je původní v jižní Evropě a jeho přirozený výskyt zasahuje s jistotou až na jižní Slovensko. Existují i staré údaje z Čech, zda se jednalo o původní výskyt či nikoliv je sporné. V současnosti tyto lokality už zanikly, ale druh je pěstován a občas zplaňuje. Hojně je pěstován a vzácně zplaňuje také řebčík královský neboli komonka královská (\"Fritillaria imperialis\", syn.: \"Petilium imperiale\"), původní je ve střední Asii.\n\n\nŘebčík je poměrně často využíván ve výzkumu dědičného materiálu, neboť má extrémně velké chromozomy. U druhu \"Fritillaria uva-vulpis\" dosahuje jedna sada jeho genetické informace velikosti 12,5×10 párů bází.\n\nKvětena ČR: 8 nebo 9 díl\n\n"}
{"id": "180356", "url": "https://cs.wikipedia.org/wiki?curid=180356", "title": "Anna Nicole Smith", "text": "Anna Nicole Smith\n\nAnna Nicole Smith, vlastním jménem Vicki Lynn Marshall (28. listopadu 1967 Houston, Texas – 8. února 2007 Hollywood, Florida), byla americká filmová herečka, modelka a celebrita.\n\nProslavila se jako Playmate, ale největší publicity se dočkala, když uzavřela sňatek s miliardářem J. Howardem Marshallem, který zemřel čtrnáct měsíců po svatbě ve věku devadesáti let. Od té chvíle vedla vleklé soudní spory o majetek s nevlastními dětmi.\n\nHrála menší role ve filmech \"Záskok\" (1994), \"\" (1994, za svůj výkon obdržela Zlatou malinu pro nejhorší debutantku) a \"Buď v klidu\" (2005), hlavní hrdinku ztvárnila v akčním thrilleru \"Do krajnosti\" (1995).\n\nDne 8. února 2007 ji našli v hotelovém pokoji v bezvědomí, nepodařilo se ji přivést k životu. Nad tím, jak zemřela, se vznášela řada otazníků. Nakonec se zjistilo, že zemřela na předávkování léky.\n\nSkladatel Mark Anthony Turnage a libretista Richard Thomas na námět jejího života napsali operu \"Anna Nicole\", která měla premiéru 17. února 2011 v Royal Opera House v Londýně. Režisérka Mary Harronová o ní v roce 2013 natočila životopisný film \"Anna Nicole\".\n\n"}
{"id": "180359", "url": "https://cs.wikipedia.org/wiki?curid=180359", "title": "Mr. Lordi", "text": "Mr. Lordi\n\nTomi Petteri Putaansuu známý jako Mr. Lordi (* 15. února 1974 Rovaniemi) je finský zpěvák a frontman hard rockockové a heavy metalové skupiny Lordi.\n\nV mládí vystudoval filmovou akademii. Byl prvním členem skupiny, kterou založil v roce 1991. Skupina neměla žádné další členy a tak jako její vznik se uvádí až rok 1996, kdy do skupiny přišel Amen a G-Stealer. Od počátku měl v úmyslu vystupovat v maskách a při koncertech využívat pyrotechnické prvky. Kromě zpěvu pro skupinu navrhuje také kostýmy. Byl tvůrcem prvního videoklipu k písni \"Would you Love a Monsterman\". Graficky ztvárnil všechny přední obaly alb nebo singlů a k tomu vytvořil nebo se podílel na textu a hudbě ke každé ze zatím vydaných písní. Jako frontman skupinu zastupuje při rozhovorech a oficiálních příležitostech.\n"}
{"id": "180362", "url": "https://cs.wikipedia.org/wiki?curid=180362", "title": "Tramvajová doprava v Linci", "text": "Tramvajová doprava v Linci\n\nTramvajová doprava v Linci v Rakousku tvoří páteř zdejší MHD. Síť je protáhlého severo-jižního tvaru, v centru města se nachází jeden podpovrchový úsek (délka 1,9 km). Zvláštností sítě je úzký rozchod kolejí, který činí pouhých 900 mm. Tramvajová doprava má v Linci dlouhou historii; koňka zde jezdila již od roku 1880, elektrická tramvaj pak od roku 1897. Velký rozvoj tramvají kromě konce 19. století probíhal také v 70. letech století dvacátého.\n\nV současné době jezdí hned několik typů tramvají, z nichž nejmodernější jsou kloubové sedmičlánkové typu Cityrunner.\n\n\n"}
{"id": "180366", "url": "https://cs.wikipedia.org/wiki?curid=180366", "title": "Sázavský klášter", "text": "Sázavský klášter\n\nSázavský klášter je rozsáhlý areál bývalého benediktinského kláštera. Leží v městečku Sázava nad stejnojmennou řekou. V 11. století jej založil svatý Prokop a stal se centrem slovanské liturgie. Od konce 11. století zde sídlili mniši latinského ritu, klášter byl nově postaven goticky a přestavěn barokně. Klášter byl zrušen na konci 18. století a přestavěn na zámek.\n\nKlášter spravuje Národní památkový ústav, klášterní kostel sv. Prokopa a faru užívá místní římskokatolická farnost. V klášteře je expozice historie kláštera a prostor pro kulturní aktivity. Klášter je chráněn jako kulturní památka a v roce 1962 byl zařazen mezi národní kulturní památky.\n\nNejstarší zmínky o klášteru sahají do roku 1032. U jeho zrodu stáli kníže Oldřich, pražský biskup Šebíř a (tehdy ještě poustevník) Prokop, kolem něhož se zde tvořila skupina následovníků již asi od roku 1009. Kníže Oldřich v roce 1032 tuto komunitu povýšil na benediktinský klášter. Sázavský klášter je považován za středisko slovanské vzdělanosti. Jeho zakladatel, Prokop, se snažil rozvíjet a uchovat cyrilometodějskou tradici. Hovoří o něm latinská Legenda o svatém Prokopu, v níž se objevuje téma zápasu české a německé kultury. Významnou roli hrály styky Sázavského kláštera s Kyjevskou Rusí. Podle legendy, která hovoří o založení kláštera na Sázavě, Prokop nabídl knížeti Oldřichovi vodu, která se proměnila ve víno. Za tento čin pomohl kníže Prokopovi založit klášter.\n\nV 11. století byl klášter středem staroslověnské liturgie, ale již v roce 1096 byli mniši ze Sázavského kláštera definitivně vyhnáni a jejich knihy a veškeré spisy zničeny. Klášter byl poté natrvalo předán benediktinům z Břevnova a pěstovala se zde nadále pouze latinská liturgie. Stavební rozmach je spojen se jménem opata Sylvestra (†1161), který byl krátce též pražským biskupem. Sázavský opat Sylvestr vynikl jako hospodář a položil základy klášterního komplexu v románském slohu. \nKrátce po své korunovaci v roce 1203 se Přemysl Otakar I. snažil přesvědčit papeže Inocence III. o povýšení pražského biskupství na arcibiskupství a prohlášení Prokopa za svatého. Zatímco povýšení biskupství nebylo vyslyšeno, kanonizace svatého Prokopa proběhla v roce 1204. Počátkem 14. století za opata Matyáše byl rozestavěn nový kostel i klášter v gotickém slohu, stavba však byla přerušena husitskými válkami, kdy byli mniši dočasně vyhnáni (1420–1437) a část klášterního majetku přešla do rukou šlechty. Ke konsolidaci majetku a postavení kláštera došlo až v době rekatolizace Čech v 17. století. Za opatů J. P. Mannera a D. I. Nigrina proběhly stavební úpravy, které vyvrcholily v době Václava Košína. Během 17. a 18. století byl presbytář kostela přestavěn na nový barokní kostel a barokně přestavěny i klášterní budovy. Klášter byl zrušen roku 1785, kostel se stal farním a budovy kláštera proměněny na zámek, upravený do roku 1870 novorenesančně. Dnes se zde nachází expozice historie kláštera.<br>\nKlášter byl roku 1951 zestátněn. Správcem areálu se stala Národní kulturní komise. Roku 2013 byl klášter navrácen Římskokatolické farnosti Sázava - Černé boudy a Benediktinskému opatství Panny Marie a sv. Jana Křtitele v pražských Emauzích. Benediktíni se ale o část kláštera nezvládají starat, proto se stát na jaře roku 2018 rozhodl jejich podíl odkoupit, aby cennou památku zachránil.\n\nAreál kláštera je rozdělen do dvou přiléhajících ohrazených částí, severní, kde stály první stavby kláštera, a jižní, kde byly od konce 11. století hlavní, postupně přestavované budovy kostela sv. Prokopa (původně Panny Marie a sv. Jana Křtitele), kláštera, fary a hospodářských budov.\n\nV severní části se nachází odkryté základy a nízká část nadzemního zdiva nejstarších budov – kostela sv. Kříže vysvěceného roku 1070. Šlo o terakonchu, tj. centrální, čtvercovou stavbu se čtyřmi apsidami.\nArcheologický průzkum započal roku 1949 páter Karel Method Klement, roku 1950 zahájil systematický archeologický výzkum Archeologický ústav ČSAV, a to Ivan Borkovský. V letech 1960 - 1979 výzkum vedla Květoslava Reichertová, v letech 1980 - 1995 v něm pokračoval a dokončil jej Petr Sommer.\n\nDnešní uspořádání kostela a přiléhajícího čtvercového kláštera v jižní části vychází ze staveb budovaných již slovanskými mnichy v 11. století, dokončené po roce 1096 břevnovskými mnichy. Dnešní stavby pocházejí v jádru z gotické přestavby ze 14. století, viditelně zachované jen v podobě západní věže a jižní lodi nedokončeného chrámu. Chór kostela byl barokně přestavěn a vyzdoben do podoby dnešního kostela, stejně jako klášterní budovy, které byly ještě upraveny pro šlechtickou rezidenci ve stylu novorenesance. Užíval ji například Jan Norbert z Neuberka nebo Vilém Tiegel z Lindenkronu. Z 1. poloviny 19. století pochází figurální náhrobek rodiny Tiegelů z Lindenkronu od Václava Prachnera ve výklenku severně od kostela.\nMezi nejvzácnější středověké prostory uvnitř kláštera patří kapitulní síň s gotickými freskami mariánského cyklu z 1. třetiny 14. století, mimo jiné unikátní Sázavská madona, výjev Kristova dětství, na němž matka vede za ruku a kárá malého Ježíše.\n\nNa třech stranách dodnes fungující zvonice je jedna cihla s vytesanou hvězdou. Kdo najde všechny tři, tomu se prý splní přání.\n\nJeden kilometr severovýchodně od kláštera se nachází údolí zvané Čertova (Prokopova) brázda. Jeho dolní úsek lemuje jednoduchá a prostá křížová cesta, kterou vybudovali po roce 2000 členové řádu svatého Bazila Velkého. Zastavení tvoří dřevěné kříže s připevněným obrázkem.\n\n\n\n\n"}
{"id": "180369", "url": "https://cs.wikipedia.org/wiki?curid=180369", "title": "Seznam klubů v nejvyšších fotbalových soutěžích zemí CONCACAF", "text": "Seznam klubů v nejvyšších fotbalových soutěžích zemí CONCACAF\n\nToto je seznam klubů, které hrají v nejvyšších fotbalových soutěžích zemí, které patří ke CONCACAF. Patří sem tedy všechny státy ze Severní a Střední Ameriky a z karibské oblasti, dále sem také patří Guyana, Surinam a Francouzská Guyana z Jižní Ameriky. Členy CONCACAF (ale ne členy FIFA) jsou i francouzské zaoceánské departmenty jako jsou Guadeloupe, Martinik a již zmiňovaná Francouzská Guyana, a také Saint-Martin a Sint Maarten (francouzská a nizozemská část ostrova Saint Martin). Naopak do CONCACAF nepatří ostrov Grónsko (který politicky patří Dánsku, ale zeměpisně k Severní Americe) a francouzské území u kanadského ostrova Newfoundland, Saint Pierre a Miquelon, které nejsou členy ani žádné jiné fotbalové federace.\n\n\n\"Sezóna 2006/2007:\"\n\nSt. Croix Soccer League:\nSt. Thomas Soccer League:\n\n\"Sezóna 2005/2006:\"\n\n\n\"Sezóna 2006/2007:\"\n\n\n\"Sezóna 2006/2007:\"\n\n\n\"Sezóna 2007:\"\n\nAbaco Football League\nGrand Bahama Football League\nNew Providence Football League\n\"pozn.: Bahamská fotbalová asociace pořádá tři fotbalové ligy, které jsou na stejné úrovni a každý rok pořádá tzv. Finále bahamského národního šampionátu, ve kterém o celkový titul soupeří vítězové každé ligy.\"\n\n\n\"Sezóna 2007:\"\n\n\n\"Sezóna 2006/2007:\"\n\n\n\"Sezóna 2006/2007:\"\n\n\n\"Sezóna 2006:\"\n\nThe Earl Wilson Memorial League:\n\"Sezóna 2005:\"\n\nTortola League:\npozn.: \"Kvůli rekonstrukci jediného fotbalového stadionu na ostrově Tortola byla Tortola League v sezóně 2005 přerušena a nedohrána a v roce 2006 se neuskutečnila. Proto tým Wolves hrál v sezóně 2006 The Earl Wilson Memorial League.\"\n\n\n\"Sezóna 2006-2007:\"\n\n\n\"Sezóna 2005-2006:\"\n\n\n\"Sezóna 2006-2007:\"\n\n\n\"Sezóna 2006:\"\n\n\n\"Sezóna 2006:\"\n\n\n\"Sezóna 2006-2007:\"\n\n\npozn.: \"V Guyaně neexistuje žádná národní liga a fotbal se hraje na regionální úrovni. V sezóně 2000/2001 byla odehrána poslední národní liga.\"\n\n\"Sezóna 2006:\"\n\nBartica Football Association Banks Milk Stout Division One\nBerbice Football Association Banks Milk Stout League\nEast Bank Football Union Splashmin's Senior Football League\nEast Coast Demerara League\nEPFA Banks DIH Milk Stout League\nGeorgetown Football League\nUpper Demerara Super League\n\n\"Sezóna 2006-2007:\"\n\n\n\"Sezóna 2006-2007:\"\n\n\n\"Sezóna 2006-2007:\"\n\n\n\"Sezóna 2006-2007:\"\n\nEastern Zone:\nWestern Zone:\n\n\"Sezóna 2006:\"\n\nNational Division:\nInternational Division:\n\n\"Sezóna 2006-2007:\"\n\n\n\"Sezóna 2006-2007:\"\n\n\n\"Sezóna 2006-2007:\"\n\n\n\"Sezóna 2006-2007:\"\n\n\n\"Sezóna 2003-2004:\"\n\npozn.: \"O této soutěži neexistují žádná jiná novější data.\"\n\n\n\"Sezóna 2006-2007:\"\n\n\npozn.: \"Vítězové obou lig hrají zápas o konečné prvenství.\"\n\n\"Sezóna 2006-2007:\"\n\nBonaire League\nCuraçao League\n\n\n\"Sezóna 2006:\"\n\n\n\"Sezóna 2006-2007:\"\n\n\n\"Sezóna 2004-2005:\" Saint-Martin Première Division\n\n\"Sezóna 2005-2006:\" Saint-Barthélemy League\n\n\n\"Sezóna 2006-2007:\"\n\n\n\"Sezóna 2005-2006:\"\n\npozn.: \"V seznamu jsou uvedeny pouze první tři týmy, podle RSSSF.\"\n\n\n\"Sezóna 2006-2007:\"\n\n\"Sezóna 2006-2007:\"\n\n\n\"Sezóna 2006-2007:\"\n\n\n\"Sezóna 2006-2007:\"\n\n\n\"Sezóna 2006:\"\n\n\n\"Sezóna 2006-2007:\"\n\n\n\"Sezóna 2007:\"\n"}
{"id": "180373", "url": "https://cs.wikipedia.org/wiki?curid=180373", "title": "Scipio Aemilianus", "text": "Scipio Aemilianus\n\nPublius Cornelius Scipio Aemilianus Africanus Numantinus (185 př. n. l. – 129 př. n. l.), častěji nazývaný Scipio Africanus mladší nebo Scipio Aemilianus, byl významným vojevůdcem a politikem v dobách vrcholné římské republiky, který velel vojsku, jež v roce 146 př. n. l. dobylo a vypálilo Kartágo. Později se stal vůdcem protigracchovské opozice v římském senátu.\n\nNarodil se jako druhý syn Lucia Aemilia Paulla Macedonica, dobyvatele Makedonie. V sedmnácti letech bojoval po otcově boku v bitvě u Pydny, která rozhodla o osudu makedonského království. Byl adoptován Publiem Corneliem Scipionem, nejstarším synem Publia Cornelia Scipiona Africana, načež přijal nové jméno Publius Cornelius Scipio Aemilianus.\n\nNa konci padesátých let, v době kdy Římany v Hispánii stíhala jedna pohroma za druhou, Scipio Aemilianus dobrovolně nabídl své služby v této provincii, přičemž využil vlivu, jenž mezi místními domorodými kmeny získal jeho adoptivní děd během svého působení v Hispánii před bezmála šedesáti lety. Krátce na to byl pověřen úkolem vystupovat jako rozhodce ve sporech Kartaginců a numidského krále Massinissy, který s podporou části římského senátu podnikal neustálé vpády na kartaginské území. V roce 149 př. n. l. vyhlásili Římané na naléhání Catona staršího Kartágu válku a vyslali armádu do severní Afriky.\n\nTřebaže počáteční vojenské operace nevyznívaly příliš ve prospěch Římanů, Scipio Aemilianus, který zde tehdy sloužil jako nižší důstojník, se v bojích opakovaně vyznamenal a v roce 147 př. n. l. byl proto zvolen konzulem navzdory tomu, že dosud nedosáhl věku potřebného k zastávání velitelské pozice. Po téměř roce zuřivých bojů plných výjimečných hrdinských činů na straně útočníků i obránců Římané Kartágo dobyli. Senát poté vydal příkaz srovnat město se zemí. Během návratu do Říma oslavil Scipio Aemilianus velkolepý triumf a senát mu přiznal nárok užívat čestné \"agnomen\" \"Africanus\".\n\nV roce 142 př. n. l. vykonával úřad cenzora a pokoušel se zamezit vzrůstajícímu přepychu a morálnímu úpadku v římské společnosti. O tři roky později byl Scipio Aemilianus neúspěšně obviněn z vlastizrady jistým občanem, kterého vyloučil ze senátu. Řeči pronesené Aemilianem na svou obhajobu (dnes již ztracené) byly jeho současníky pokládány za vskutku vynikající ukázku rétorského umění.\n\nV roce 134 př. n. l. opět zastával konzulát. Senát ho poslal do Hispánie, kde se demoralizované římské vojsko marně pokoušelo dobýt město Numantii, ležící na řece Duero, a ukončit tak numantskou válku. Po svém příchodu navrátil během několika měsíců vojákům jejich upadající sebedůvěru a obnovil disciplínu ve vojsku. Následně sevřel Numantii neprodyšným obležením a po dalších několika měsících dobývání a vyhladovění se Numantie v roce 133 př. n. l. vzdala, čímž byl definitivně zlomen odpor Keltiberů. Většina Hispánie se od tohoto okamžiku stala víceméně stabilní římskou provincií. Za tyto zásluhy obdržel další čestnou přezdívku – \"Numantinus\".\n\nAčkoliv Scipio Aemilianus nepatřil právě k horlivým stoupencům konzervativních kruhů v senátu, rozhodně vystoupil proti reformním snahám Gracchů. Když se doslechl o násilné smrti Tiberia Graccha (jehož sestru Sempronii pojal kdysi za manželku), měl prý odcitovat verš z Odyssey: „Tak zahynou všichni, kdož se pokusí o totéž.“\n\nPo svém návratu do Říma byl tribunem lidu Gaiem Papiriem Carbonem veřejně vyzván, aby vyjádřil, co si myslí o okolnostech Gracchovy smrti, načež Aemilianus odvětil, že byl zabit zcela po právu. Dav vyslechnuvší tento komentář zahrnul senátora urážkami a rozhořčeným pokřikem, na což Aemilianus ihned zareagoval slovy: „Nikdy jsem neprojevil bázeň tváří v tvář nepříteli. Měl bych snad být nyní vystrašen vaším křikem, vy nevlastní synové Itálie?“ Tím si vysloužil upřímnou nenávist populárů, kteří byli od nynějška vedeni jeho nejzarytějšími nepřáteli.\n\nBrzy poté, v roce 129 př. n. l., byl nalezen mrtvý ve své posteli v den, kdy zamýšlel učinit projev týkající se agrárních reforem Gracchů. Záhada obestírající jeho smrt nebyla nikdy vyřešena a třebaže se nikdy neprokázaly politické příčiny jeho skonu, existuje silná domněnka, že byl zavražděn nějakým stoupencem Gracchů. Cicero v souvislosti s tímto zločinem výslovně obviňuje Carbona.\n\nScipio Aemilianus, výjimečný muž a vojevůdce, bude navždy spojován se zničením Kartága. Ačkoliv svědomitě vyplnil vůli senátu, zděšení z toho, že jednou stihne stejný osud i jeho město, vypovídá o jeho humánnosti. Byl velice kultivovaným a kulturním člověkem, který se rád zdržoval v přítomnosti takových jedinců, jakými byli řecký historik Polybios, filozof Panaitios, básníci Gaius Lucilius a Terentius. Podle Polybia a Cicerona disponoval Scipio Aemilianus všemi ctnostmi starých Římanů. Jeho naprosto unikátní výmluvnosti se zcela vyrovnaly jeho velitelské schopnosti a mimořádná odvaha, jíž projevoval jako voják. Vyjadřoval se pozoruhodně vytříbenou latinou, kterou dával na odiv ve vážných, intelektuálních rozpravách.\n\nPo dobytí Kartága vrátil řeckým obcím na Sicílii mnohá umělecká díla, o která je Kartaginci oloupili během staletí vzájemných konfliktů. Sám nikdy nevyužil jediné z nesčetných příležitostí k vlastnímu obohacení. Přestože byl politickým oponentem Gracchů, nedá se o něm říci, že by byl nepřítelem zájmů lidu. Ve skutečnosti byl umírněným mužem, který dával přednost smírným řešením sporů před násilím, ovšem jak už se to často umírněným politikům v radikálních časech stává, nakonec se ocitl v nepřízni obou znepřátelených táborů.\n\nI přes jeho mírnost se jeho řečnické umění vyznačovalo břitkým až sžíravým humorem. Jeho kousavé komentáře byly nepochybně oceňovány davem, současně mu ale z jeho politických oponentů vytvářely rozhodné nepřátele. Jeho opakované projevy nerespektování zákonů navíc předznamenávaly dobu občanských válek posledního století římské republiky.\n\n\n"}
{"id": "180376", "url": "https://cs.wikipedia.org/wiki?curid=180376", "title": "Muflon", "text": "Muflon\n\nMuflon (\"Ovis orientalis musimon\" Pallas, 1811) je jediný volně žijící zástupce rodu ovce v evropské i české přírodě. Muflon je lovným druhem, jehož odstřel je v Česku povolen v posledních pěti měsících roku. Muflon se vyskytuje ve Stebně.\n\n\nMuflon může být dlouhý 100 až 125cm, v kohoutku dosahuje výšky až 75 cm. Ocas měří 10 cm. Starší berani dosahují váhy 50 kg, ovce kolem 35 kg. Mufloní zvěř má na hlavě rohy, myslivecky označované jako toulce. Mufloní toulce se liší od paroží jelenovitých tím, že jsou duté, nevětvené, zvěř je neshazuje, a také svým původem. Jsou produktem kůže jako srst či spárky a nemají charakter kosti. Velké, silně vyvinuté rohy nosí pouze berani, kteří je používají při soubojích. Bývají dlouhé až 80 cm. Muflonky jsou buďto bezrohé, nebo nosí malé růžky, dlouhé nejvýše 16 cm. Povrch toulců je vrubován a podle vrubů lze poznat věk muflona.\n\nV prehistorických dobách žili mufloni na evropské pevnině, jak dosvědčují archeologické nálezy kostí a lebek. V době historické, po poslední ledové době žili už pouze na ostrovech Sardinie a Korsiky. Muflon i jeho nejbližší příbuzný ovce mufloní neboli kruhorohá (\"Ovis orientalis\") byli dávno v pravěku domestikováni a stali se základem chovu domácích ovcí.\n\nPodle jiné, dnes převažující teorie je však muflon potomkem domácí neolitické ovce a na Korsiku i Sardinii byl v 8.–6. tisíciletí př. n. l. dovezen lidmi. Teprve zde pak zpětně zdivočel. Prokázat skutečný původ muflona je značně problematické. Na rozdíl od koz, kde je spolehlivým vodítkem tvar rohů, je u ovcí téměř nemožné podle kosterních pozůstatků rozlišit divoké ovce od zvířat v raném stadiu domestikace.\n\nZ Korsiky a Sardinie se muflon již v historickém období začal šířit po celém Středomoří. Patrně ho znali již staří Řekové, zcela jistě ho chovali staří Římané, kteří jeho maso podávali na hostinách. Používali ho i při hrách v cirku. Z Itálie se mufloni později dostali do Rakouska a Německa. Již na konci 17. století byli mufloni chováni v císařské oboře u Vídně, odkud se zřejmě dostali i na české území. Zprávy o chovu divokých ovcí na českém území pocházejí už ze 16. a 17. století, není však jisté, jestli šlo o muflony nebo nějaký asijský druh (ovce mufloní, ovce stepní argali). Teprve u zpráv z 2. pol. 19. století není pochyb o tom, že se jednalo skutečně o muflony. Nejprve byli vysazeni do Staré obory u Hluboké nad Vltavou, odtud se postupně rozšířili do dalších oblastí. Nejlépe se jim daří na skalách a kamenité půdě, kde si mohou dobře obrušovat neustále dorůstající kopýtka – spárky. U muflonů chovaných na měkkém podkladě spárky přerůstají a způsobují kulhání zvířat. V současné době je Česko světovou špičkou v chovu muflonů. Z lesního závodu v Židlochovicích u Brna například pochází 8 z 10 největších mufloních trofejí na světě. I když přesné světové počty muflonů nejsou známy, v Česku žije zhruba 35,8 % světové mufloní populace. Mufloni se v Česku loví od 1. 8. do 31. 12., většinou na čekané, roční odstřel zde činí asi 7500 jedinců a mírně se zvyšuje. To, že se v Česku muflonovi tak daří, má i své stinné stránky. Mufloní zvěř je v mnoha lokalitách několikanásobně přemnožena a působí značné škody na lesním porostu i přízemní vegetaci. Trofejí z muflona jsou rohy - toulce, trofej se většinou upravuje jako celá preparovaná hlava, nikoli jako lebka. Výtečná mufloní zvěřina se chutí podobá jehněčímu masu, avšak zvěřina z beranů ulovených v době říje silně páchne.\n\nMuflon nepatří mezi vybíravé druhy a spásá i kyselé a tvrdé trávy. V celkovém objemu přijímané potravy tvoří trávy asi 70 %, listí stromů a keřů asi 15 % a polokeře okolo 10 %. Pokud nenajde dostatek a vhodné složení potravy, ohryzává kořenové náběhy lesních dřevin, případně kmeny. Dostal se tedy do rozporu s ekonomickými zájmy člověka. V mnoha oblastech došlo k výrazné redukci nebo dokonce likvidaci muflonů. Muflon je opakem srnčí zvěře, a to nejen z hlediska složení potravy.\n\nJe to typický stádový druh a celý rok žije v různě četných stádech rozdělených podle pohlaví, pouze starší berani žijí raději samotářsky. Základem je rodinné stádo, které vodí stará a zkušená muflonka. Tato muflonka je dobře rozeznatelná podle bílé hlavy. Stádo hlídá s velkou obezřetností a v nebezpečí varuje ostrým syknutím.\n\nDoba námluv probíhá v listopadu, někdy i v prosinci. Muflončata se rodí asi po 22 týdnech, většinou po jednom, někdy po dvou mláďatech. Mláďata se rodí nejen všem dospělým muflonkám, ale dokonce i silným muflonkám starým pouze jeden rok. Muflončata se rodí již počátkem března a samičky během jara a léta tak fyzicky vyspějí, že koncem roku již přichází do říje. Tyto muflonky pak přivádějí na svět mláďata koncem června. Hlas mufloní zvěře je podobný hlasu ovcí, je to krátké bečení, které již z dálky označuje táhnoucí či pasoucí se tlupu. Varovným signálem při vzrušení je ostré syknutí.\n\n"}
{"id": "180379", "url": "https://cs.wikipedia.org/wiki?curid=180379", "title": "Ratibořice (Česká Skalice)", "text": "Ratibořice (Česká Skalice)\n\nRatibořice () je místní část města Česká Skalice v turistickém regionu Kladské pomezí. Leží v údolí Úpy a je známá zejména díky spisovatelce Boženě Němcové, která zde prožila své dětství. To ovlivnilo její budoucí tvorbu a její nejznámější dílo, Babička, je místem zasazeno právě do Ratibořic. Zdejší zámek, Staré bělidlo či Rudrův mlýn (někdy chybně označován jako Ludrův) jsou zejména v létě častým cílem turistů. Při sčítání lidu z roku 2001 žilo v Ratibořicích v 8 domech 22 stálých obyvatel.\n\nPrvní zmínka o Ratibořicích je z roku 1388, kdy zde stávala tvrz Vaňka ze Žampachu. V roce 1582 koupil tvrz Ratibořice spolu s panstvím Jaroslav ze Smiřic a přípojil je k panství náchodskému. Spolu s náchodským panstvím se Ratibořice roku 1634 dostaly do majetku rodu Piccolominiů. Zájem Piccolominiů se soustředil na náchodský zámek a teprve Vavřinec Piccolomini dal v letech 1702 - 1712 postavit barokní zámeček s kaplí a přízemním lokajským křídlem. Zámek měl po dokončení v zásadě stejnou podobu i vnitřní rozvrh, jako má dnes, a to včetně střešního altánu.\n\nV roce 1792 koupil náchodské panství vévoda Petr Biron a po něm na začátku 19. století zdědila náchodské panství Kateřina Vilemína Zaháňská. Ta si zámek oblíbila a zvolila si jej za letní sídlo, zatímco zimní měsíce trávila ve Vídni. V letech 1825 - 26 si nechala barokní zámek upravit v duchu pozdního empíru. Interiéry byly nově vyřešeny, vytapetovány a přepychově vybaveny. V přízemí zámku byla zřízena bohatá knihovna, kam měla v dívčím věku přístup také Barunka Panklová. Zámek sloužil pouze potřebám panstva. Pro četné hosty z diplomatických, uměleckých i vědeckých kruhů bylo postaveno samostatné stavení, tzv. \"Kavalierhaus\", spolu s rozlehlými stájemi a seníkem. Úpravy se však neomezovaly pouze na zámek. Celé údolí od České Skalice po Rýzmburk bylo v duchu osvícenského romantismu přeměněno v malebný krajinný park se vzácnými dřevinami, jezírkem a loveckým zámečkem. Podoba krajiny a jednotlivých objektů se nezměnila ani za dalších vlastníků, kterými byl rod Schaumburg-Lippe. Adaptace v roce 1862 se omezila spíše na interiérové úpravy a nástavbu prvního patra lokajského křídla.\n\nObrázky v galerii jsou řazeny ve směru procházky Ratibořicemi od kostela Nanebevzetí P. Marie v České Skalici. Nejprve projdeme vilovou čtvrtí k Úpě a po jejím břehu jdeme parkem až k Viktorčinu splavu, případně až na Rýzmburk. Kavalierhaus stojí v blízkosti zámku, ale mimo zámecký park, při příjezdové silnici z České Skalice do Ratibořic. Byt Panklů byl vždy v přízemí velké hospodářské budovy za skleníkem. Byly to jen dvě nevelké místnosti a chodba. Ještě za Piccolominiů byl pro Panklovy postaven domek na levém břehu Úpy (při pohledu od mlýna za řekou ve stráni), ale tento domek nikdy neobývali. Stejně tak nikdy neobývali Staré bělidlo. To je jen roztomilá fabulace Boženy Němcové. V domku bydlel hrázný, který reguloval množství vody na mlýn. Ještě dnes je nedaleko bělidla směrem k Viktorčinu splavu stavidlo, kterým se reguluje množství vody na mlýn; nadbytečná voda se odpouští zpět do Úpy. Bělidlo skutečně fungovalo jako bělidlo. Prádelna, či spíše bělírna, byla v onom vyšším domě stojícím vedle Starého bělidla. Horní žaluziová okna v patře jsou od sušárny. Mandl u Rudrova mlýna je novější stavba. Mechanický mandl byl poháněn vodním kolem jako mlýn, vodou ze stejného náhonu. Koryto náhonu je těsně před mlýnem rozdvojeno.\n\n\n"}
{"id": "180386", "url": "https://cs.wikipedia.org/wiki?curid=180386", "title": "Excess All Areas (DVD)", "text": "Excess All Areas (DVD)\n\nExcess All Areas je druhé DVD německé skupiny Scooter. Je to 2 DVD a bylo vydáno roku 2006. První DVD je záznam koncertu, který se uskutečnil v německém Hamburku (ve sportovní hale Alsterdorfer) v rámci turné ke kompilaci \"Who's Got The Last Laugh Now?\". Obsahuje 18 skladeb, záznam ze zákulisí, rozhovory s fanoušky a u vybraných skladeb je možno volit mezi pohledy z různých úhlů. Druhé DVD obsahuje videoklipy od Hyper Hyper do Apache Rocks The Bottom, komentáře skupiny ke všem videoklipům a u vybraných i dokument o jejich natáčení. Jako bonus ještě obsahuje videoklip One (Always Hardcore) Rick J. Jordan`s Director`s Cut. Součástí DVD je také plakát k turné.\n"}
{"id": "180392", "url": "https://cs.wikipedia.org/wiki?curid=180392", "title": "Ground Proximity Warning System", "text": "Ground Proximity Warning System\n\nGPWS () je systém navržený tak, aby varoval piloty, je-li jejich letadlo v bezprostředním nebezpečí nárazu do země. Další známý název pro takovýto systém je \"Ground-Collision Warning System\" (GCWS).\n\nSystém kontroluje výšku letadla nad zemí, jak mu udává radarový výškoměr. Počítač pak sleduje dráhu těchto měření, vypočítává sklon a bude varovat pilota vizuálními a zvukovými výstrahami, jestliže bude letadlo v určitých definovaných letových konfiguracích (módech).\n\n\nVynález systému GPWS se připisuje kanadskému inženýrovi Donu Batemanovi. Na konci 60. let 20. století po několika haváriích způsobených řízeným letem do terénu, kdy bylo zabito několik set lidí, odstartoval tento projekt pod jeho vedením. Ročně bylo takovýchto nehod průměrně 3,5. Poté co byl vynalezen GPWS, toto číslo kleslo v polovině 70. let na 2 nehody ročně. Od roku 1974 kdy Federal Aviation Administration (FAA) vyžaduje, aby každé větší letadlo mělo na palubě takovéto zařízení, nebyla žádná takováto podobná nehoda proudového letadla ve Spojených státech zaznamenána. V roce 2000 FAA rozšířila tuto povinnost i na menší vnitrostátní letadla.\n\nTradiční GPWS má jednu slabinu. Jelikož může shromažďovat data jen bezprostředně pod letadlem, musí předvídat budoucí rysy krajiny. Jestliže se výrazně změní terén, jako je strmý sráz, GPWS zjistí tuto odchylku až když může být příliš pozdě na úhybný manévr.\n\nNová technologie nazvaná „Rozšířený systém varování před srážkou se zemí“ (\"Enhanced Ground Proximity Warning system\", \"EGPWS\") řeší tento problém kombinováním celosvětové digitální databáze povrchu a systému navigování na dlouhou vzdálenost, jako je např. GPS, INS (Inertial Navigation System), radiově závislé navigační systémy nebo kombinováním těchto systémů. Počítače na palubě mohou porovnávat svoji současnou pozici s databází povrchu země. Piloti dostanou výstrahy a varování před překážkami na trati častěji.\n"}
{"id": "180394", "url": "https://cs.wikipedia.org/wiki?curid=180394", "title": "Seznam měst v Lotyšsku", "text": "Seznam měst v Lotyšsku\n\nNa území Lotyšska se nachází celkem 76 měst. Devět z nich – Riga, Daugavpils, Liepāja, Jelgava, Jūrmala, Ventspils, Rēzekne, Valmiera a Jēkabpils – má zvláštní status \"republikového města\" ( ), tvořícího samosprávný celek nejvyšší úrovně. Zbylých 67 měst ( ) je začleněno do 109 krajů ( ), zahrnujících vedle samotného města i okolní obce. Většina měst představuje správní centrum některého z těchto krajů.\n\n"}
{"id": "180396", "url": "https://cs.wikipedia.org/wiki?curid=180396", "title": "Písmoznalectví", "text": "Písmoznalectví\n\nPísmoznalectví neboli grafognózie nebo také expertiza ručního písma je znalecký obor zabývající se zkoumáním a porovnáváním písemných projevů za účelem potvrzení nebo vyvrácení identity pisatele. Je jednou z nejstarších forenzních disciplín. Ty představují aplikace širokého spektra vědních oborů k zodpovězení otázek kladených v řízeních před státními orgány (zejména soudy), a to v rámci trestních i civilních řízení. Jde také o jeden ze základních oborů v systému členění znaleckých oborů v České republice.\n\nV zahraničí se tato forenzní disciplína nazývá anglicky „“ a německy „“, což v překladu znamená soudní zkoumání ručního písma.\nPísmoznalectví je třeba odlišovat od jiné disciplíny, která se také zabývá ručním písmem, a to grafologie. Mezi těmito dvěma obory je významný rozdíl: Ač jde v obou případech o znalecké obory soudního znalectví, písmoznalectví se zabývá identifikací pisatele ručně psaného textu, zatímco grafologie se zajímá o povahu pisatele. Posudky týkající se určení autorství podpisu ručně nebo psaného textu jsou oprávněni vypracovávat pouze písmoznalci, nikoli grafologové.\n\nOtázky řešené písmoznaleckým zkoumáním se týkají především pravosti podpisů a identifikace pisatele ručně psaného písma. Slovo „ruční“ v tomto případě označuje nejčastější kostrosvalový aparát (ruku), který se na psaní podílí. Z praxe jsou ale známy případy úrazů, po kterých se pisatelé naučili psát např. pomocí úst nebo dolních končetin. I takové písemné projevy bývají validní pro písmoznalecké zkoumání.\n\nIdentifikaci umožňují individuální odchylky rukopisu každého člověka od předlohy vyučované ve školách. Osborn (1929: 230) uvádí, že matematická pravděpodobnost výskytu dvou zcela shodných rukopisů je v poměru 1:68 trilionům. Vlastní proces psaní je řízen dynamickými stereotypy, které jsou tvořeny pro každého pisatele jedinečnými řetězci podmíněných reflexů a které vznikají a upevňují se v průběhu zdokonalování písařských dovedností. Protože si pisatel nemůže osvojit dynamický stereotyp cizí osoby a nedokáže ho ani v odpovídající kvalitě napodobit, je možné odlišit pravé objekty od padělaných.\n\nDynamické stereotypy jsou dále využívány např. ve forenzní identifikaci osob podle chůze, ve sportovním tréninku nebo při učení se psaní na stroji.\n\nKe zkoumání jsou předkládány sporné objekty (podpisy nebo písmo, jejichž pisatel není znám) a srovnávací (referenční) materiál konkrétního známého pisatele. Je důležité, aby předkládané materiály byly v originále, protože kopírováním zpravidla dochází ke ztrátě některých důležitých informací. To ale neznamená, že by bylo zkoumání kopií vyloučené, jen je třeba počítat s omezeními, které práce s nimi obnáší.\n\nKe zkoumání jsou využívány zejména kvalitativní metody, protože individualita rukopisu každého člověka nedovoluje většinu pozorovaných znaků hodnotit kvantitativně.\n\nKromě bezchybného zraku se ke zkoumání využívají zejména lupy, stereomikroskopy, pravítka a úhloměry. V dnešní době je pochopitelně k vypracování znaleckého posudku využíván i hardware a software pro zpracování obrazové dokumentace.\n\n\n\n"}
{"id": "180399", "url": "https://cs.wikipedia.org/wiki?curid=180399", "title": "Seznam klubů v nejvyšších fotbalových soutěžích zemí CONMEBOL", "text": "Seznam klubů v nejvyšších fotbalových soutěžích zemí CONMEBOL\n\nToto je seznam klubů, které hrají v nejvyšších fotbalových soutěžích zemí, které patří ke CONMEBOL. Patří sem tedy všechny státy z Jižní Ameriky, kromě Francouzské Guyany, Guyany a Surinamu, kteří jsou členy CONCACAF a kromě Falklandských ostrovů, které nejsou členem žádné jiné fotbalové organizace.\n\n\n\"Sezóna 2006-2007:\"\n\n\n\"Sezóna 2007:\"\n\n\n\"Sezóna 2007:\"\n\n\n\"Sezóna 2007:\"\n\n\n\"Sezóna 2007:\"\n\n\n\"Sezóna 2007:\"\n\n\n\"Sezóna 2007:\"\n\n\n\"Sezóna 2007:\"\n\n\n\"Sezóna 2006-2007:\"\n\n\n\"Sezóna 2006-2007:\"\n"}
{"id": "180402", "url": "https://cs.wikipedia.org/wiki?curid=180402", "title": "Lisa Nowaková", "text": "Lisa Nowaková\n\nLisa Marie Nowaková, rozená Caputo (* 10. května 1963 ve Washingtonu D.C.) je bývalá americká kosmonautka. V NASA pracovala od 1996 a dosáhla kvalifikace letové specialistky na robotiku. Nowaková vzlétla poprvé do vesmíru na palubě raketoplánu během mise STS-121 6. července 2006. Strávila ve vesmíru 13 dní.\n\nJejí rodina pochází z Itálie. Nowaková sama je členkou \"Národní organizace italsko-amerických žen\".\nNowaková se provdala v roce 1988 za Richarda Nowaka. Je matkou tří dětí. Syn se narodil v roce 1992 a dvě dcery- dvojčata, v roce 2001. V lednu 2007 se její manželství ocitlo v troskách.\n\n5. února, 2007 byla v Orlandu na Floridě zatčena. Police obvinila Nowakovou z pokusu o vraždu její sokyně v lásce Colleen Shipmanové. Nowaková byla propuštěna na kauci.\n"}
{"id": "180404", "url": "https://cs.wikipedia.org/wiki?curid=180404", "title": "Seznam klubů v nejvyšších fotbalových soutěžích zemí, které nejsou členy FIFA", "text": "Seznam klubů v nejvyšších fotbalových soutěžích zemí, které nejsou členy FIFA\n\nToto je seznam klubů, které nejsou členy FIFA ani jiné fotbalové federace, ale hrají svou vlastní fotbalovou soutěž. \n\n\n\n\"Sezóna 2005:\"\n\n\n\"Sezóna 2007/2008:\"\n\n\n"}
{"id": "180405", "url": "https://cs.wikipedia.org/wiki?curid=180405", "title": "Sovětské válečné zločiny", "text": "Sovětské válečné zločiny\n\nVálečné zločiny a zločiny proti lidskosti spáchané Sovětským svazem mezi lety 1919–91 zahrnují akce Rudé armády, NKVD či vnitřních vojsk. Řada válečných zločinů (například Katyňský masakr) byla spáchána na přímý rozkaz Josefa Stalina. V mnoha případech byly zločiny spáchány bez rozkazů pravidelných vojenských jednotek proti civilistům nebo vojenskému personálu zemí (např. Německa), které byly v ozbrojeného konfliktu s SSSR nebo během partyzánské války. Sovětští představitelé nebyli za tyto zločiny souzeni, což je považováno za příklad spravedlnosti vítězů.\n\nSovětský svaz neuznal závazný podpis Haagských úmluv z let 1899 a 1907 carským Ruskem a odmítal jej uznat až do roku 1955. Tím pádem vznikla situace, v níž byly válečné zločiny sovětských ozbrojených sil nakonec racionalizovány. To, že Sovětský svaz odmítl uznat Haagské úmluvy, také dalo nacistickému Německu důvody k nelidskému zacházení se zajatým sovětským vojenským personálem. Sovětští vojáci sami často neměli ani ponětí, že takové smlouvy a zákony existují.\n\nNěkolik historiků odhaduje počet poprav v průběhu rudého teroru, které prováděla Čeka, předchůdce NKVD, na asi 250 000. Někteří věří, že bylo Čekou zavražděno možná více lidí, než kolik zemřelo v boji.\n\nV letech 1921 a 1922 vedl Michail Tuchačevskij, vojenský vůdce a budoucí oběť Stalinovy velké čistky, kampaň Rudé armády proti selskému povstání v Tambovské oblasti. Tuchačevskij nechal rutinně popravovat zajaté rukojmí bez soudu a neváhal používat bojový plyn proti civilním cílům. Z těchto důvodů Simon Sebag Montefiore Tuchačevského viní \"tak nemilosrdného, jako žádného bolševika.\"\n\nVe vedení komunistického hnutí a v sovětském vedení působilo mnoho lidí s židovským původem jako Trockij nebo Kaganovič a první sovětští vůdci veřejně antisemitismus odsuzovali. psáno Williamem Koreyem: Protižidovská diskriminace se stala nedílnou součástí sovětské státní politiky už od konce třicátých let. \"Úsilí vynaložené sovětskými autoritami obsahovalo protižidovský náboženský fanatismus, zejména během případů ruské občanské války, kdy jednotky Rudé armády páchaly pogromy, stejně jako např. během sovětsko–polské války v letech 1919–1920 v Baranoviči. Rudé armádě je připisován pouze malý počet pogromů, drtivou většinu páchaly v rámci \"kolektivního násilí\" antikomunistické a nacionalistické síly.\n\nPogromy vrchní velení Rudé armády odsuzovalo a jednotky, kteří se pogromů dopustily, byly odzbrojeny, přičemž jednotlivci byli postaveni před vojenský soud. Při prokázání viny docházelo k popravám. Ačkoli pogromy prováděné ukrajinskými jednotkami Rudé armády trvály dále, Židé považovali Rudou armády jako jedinou sílou ochrannou sílu.\n\nOdhaduje se, že 3 450 Židů či 2,3 procenta židovských obětí bylo během ruské občanské války zabito bolševickými silami. Ve srovnání podle Morgenthauovy zprávy přišlo o život asi 300 Židů ve všech incidentech, které zahrnují polskou odpovědnost. Komise rovněž zjistila, že polské vojenské a civilní orgány dělaly co mohly, aby se takovým incidentům zabránilo a také jejich opakování do budoucna. Ve zprávě Morgenthau uvedl, že některé formy diskriminace Židů byly spíše politické než antisemitské povahy a zvláště se vyhýbá užívání termínu \"pogrom\". Také poznamenal, že se termín vztahoval na široké spektrum excesů a neměl žádnou specifickou definici.\n\nBěhem postupu Rudé armády v Poláky držených územích byla nasazena Čeka, aby uplatňovala sovětskou doktrínu mimo SSSR a běžně hromadně popravovala jako „nepřátele lidu“ zajaté důstojníky, duchovní a členy šlechty nebo kohokoliv podezřelého. Čeka také vybízela sovětský vojenský personál páchat násilí proti šlechtický rodinám, včetně zabavování, rabování a demolování jejich majetku, znásilňování a vražd.\n\n6. února 1922 byla Čeka nahrazena státní politickou správou či později \"OGPU\", úsek NKVD. Deklarovaná funkce NKVD bylo chránit bezpečnost státu Sovětského svazu, což bylo prováděno ve velkém měřítku politickými perzekucemi „třídních nepřátel“. Rudá armáda často NKVD při provádění politických represí podporovala. Jako vnitřní bezpečnostní síla a vězeňská stráž Gulagů byla vnitřní vojska zapojena do represí politických disidentů a podílela se na válečných zločinech během bojových akcí po celou sovětskou historii. Byli zvlášť odpovědni za chod politického režimu v Gulagu, vedení masových deportací a nuceného vysídlování, což bylo zamířeno na řadu etnických skupin, které se sovětským úřadům jevily jako nepřátelské vůči sovětské politice a byly podezřelé ze spolupráce s nepřítelem, včetně Čečenců, krymských Tatarů a Korejců.\n\nBěhem druhé světové války byla spáchána sovětskou NKVD série masových poprav válečných zajatců ve východní Evropě, především v Polsku, Pobaltí, Rumunsku, na Ukrajině a dalších částech, která SSSR obsadil. Celkový počet obětí se odhaduje na zhruba 100 000.\n\nJak Rudá armáda po německém útoku roku 1941 ustupovala, objevily se četné zprávy o válečných zločinech spáchaných sovětskými ozbrojenými silami proti zajatým vojákům Wehrmachtu a Luftwaffe už od samého začátku bojových akcí popsané v tisících souborů z „Úřadu pro vyšetřování válečných zločinů“ (\"Wehrmacht-Untersuchungsstelle\"), který byl založen 4. září 1939, aby prošetřoval porušování ženevských a haagských úmluv nepřátel Německa. Mezi lépe zdokumentované sovětské masakry jsou ty z Broniki na Ukrajině (červen 1941), Feodosije (prosinec 1941) a Grišina (1943). Vnitřní vojska NKVD byla zapojena po boku Rudé armády do boje a jednotky NKVD byly použity k zajištění bezpečnosti oblastí v zádi jako blokační jednotky.\n\nV okupovaném, či nově obsazených územích, která SSSR hodlal připojit ke svému území, území prováděla NKVD masové zatýkání, deportace, popravy; vraždila nepohodlné lidi. Cíle zahrnovaly kolaboranty s Německem a členy antikomunistického odboje jako Ukrajinská povstalecká armáda (která se mj. podílela na masakru 50 000 Poláků a Čechů ve Volyni během tzv. Volyňského masakru). Mezi další hnutí, které Sověti pronásledovali, patřili Lesní bratři v Estonsku, Lotyšsku a Litvě. Pod záminkou likvidace pronacistických band likvidovali i teoreticky spojeneckou polskou Zemskou armádu.\n\nSovětský svaz se vojensky zapojil do druhé světové války 17. září 1939 přepadením Polska, kdy chtěl navrátit ztracená území z dob občanské války. Během sporadických bojů (většina polských jednotek bojovala s Wehrmachtem v německém záboru Polska) byly zajaty tisíce Poláků, včetně vojáků, později doplněni dalšími tisíci zajatými civilisty, zejména kněžími a polskou inteligencí. 22 tisíc lidí bylo zavražděno během katyňského masakru mezi dubnem a květnem 1940, který také řídila NKVD.\n\nPo konečném vytlačení německých sil ze Sovětského svazu začala Rudá armáda od konce roku 1944 pronikat do spojeneckých zemí nacistického Německa, tedy do Rumunska a Maďarska, a nakonec i do Německa samotného. Sovětským vojákům byly už v té době známy německé válečné zločiny a často popravovali vzdávající se nebo zajaté německé vojáky jako odvetu. Docházelo k četným záznamům válečných zločinů sovětských ozbrojených sil – loupeže, vraždy civilistů a znásilňování. Jak v sovětských tak i současných ruských knihách o \"Velké vlastenecké válce\" jsou tyto válečné zločiny zřídka zmiňovány.\n\nVálečné zločiny sovětských ozbrojených sil proti civilistům a válečných zajatcům na územích okupovaných SSSR v letech 1939 a 1941 v regionech, včetně západní Ukrajiny, pobaltských států a Bessarábie v Rumunsku, spolu s válečnými zločiny z letech 1944–1945 byly v těchto zemích pokračujícím problémem. Vzhledem k rozpuštění Sovětského svazu došlo v těchto zemích na systematičtějším diskuzím o těchto událostech.\n\nSovětské jednotky také použily yperitové pumy během invaze do Sin-ťiangu v roce 1934. Někteří z civilistů byli zabiti konvenčními pumami.\n\nPo válce NKVD z území osvobozených spřátelených států nepohodlné lidi odvlékala (z hlediska mezinárodního práva se často jednalo o únos). Například z Československa bylo NKVD krátce po osvobození uneseno několik tisíc lidí, zejména z řad ruských emigrantů z období po roce 1917 a jejich potomků. Většina z nich byla povražděna nebo zemřela v Gulagu (například generál Sergej Vojcechovský).\n\nV souladu s paktem Ribbentrop-Molotov bylo Estonsko 6. srpna 1940 nezákonně Sovětským svazem připojeno a přejmenováno na Estonskou sovětskou socialistickou republiku. V roce 1941 bylo asi 34 000 Estonců povolano do Rudé armády, z nichž válku přežilo ani ne 30 %. Sotva polovina z těchto mužů sloužila u armády, ostatní už v prvních měsících války zahynuli v Gulagách a pracovních praporech. Poté, co se ukázalo, že by německá invaze do Estonska mohla být úspěšná, byli političtí vězni místo evakuace popraveni NKVD, čili poté nemohli navázat kontakt s německou vládou. Více než 300 000 občanů Estonska, téměř třetina tehdejší populace země, byla buď deportována, zatčena, popravena nebo vystavena jiným represím. V důsledku sovětského převzetí moci přišlo Estonsko o minimálně 200 000 obyvatel či 20 % své populace v důsledku represí, vysídlení a války vůbec.\n\nSovětské politické represe v Estonsku se setkaly s ozbrojeným odporem ze strany Lesních bratří, složených z bývalých branců do německé armády, milicí Omakaitse a dobrovolníků z finského 200. pěšího pluku, kteří až do pozdních 50. let vedli partyzánskou válku. Kromě očekávaných lidských a materiálních ztrát utrpěných v důsledku bojů vedl tento tento konflikt až do svého konce k deportacím desítek tisíc lidí, spolu se stovkami politických vězňů a tisíců mrtvých civilistů.\n\nDesítky tisíc estonských občanů prošli během sovětské okupace deportacemi. Ty byly převážně na Sibiř a do Kazachstánu pomocí železnice – dobytčáků bez předchozího oznámení. Deportování dostali jen několik nočních hodin, v nejlepším případě stačili sbalit své věci a byli odděleni od svých rodin, které obvykle také skončily na východě. Tento postup se zakládal na Serovových instrukcích. Estonci, kteří žili v leningradské oblasti, se s deportacemi setkávali už od roku 1935.\n\nV souladu s paktem Ribbentrop-Molotov vtrhli sovětští vojáci 17. června 1940 do Lotyšska a to bylo následně začleněno do SSSR jako Lotyšská sovětská socialistická republika.\n\nLitva stejně jako zbytek Pobaltí zájmu neunikla. Rudou armádou byla napadena 15. června 1940 a 3. srpna 1940 došlo k jejímu začlenění do SSSR, což vyústilo v masový teror, likvidacím občanských svobod, ekonomického systému a litevské kultury. V letech 1940–1941 byly tisíce Litevců zatčeni a stovky politických vězňů byly svévolně popraveni. Více než 17 000 lidí bylo v červnu 1941 deportováno na Sibiř. Po německém útoku na Sovětský svaz byl začínající sovětský politický aparát buď zlikvidován nebo ustoupil na východ. Litva pak byla na cca 3 roky obsazena Německem. V roce 1944 se německá armáda stáhla a sovětská okupace Litvy byla obnovena. Po druhé světové válce a následném potlačení litevských Lesních bratří sovětské úřady popravily tisíce odbojářů a civilistů obviněných z napomáhání. Asi 300 000 Litevců bylo deportováno nebo politických důvodů odsouzeno do lágrů. Odhaduje se, že Litva přišla v důsledku sovětské okupace o téměř 780 000 občanů, z toho asi 440 000 byli váleční uprchlíci.\n\nOdhadovaný počet obětí v sovětských věznicích a táborech z let 1944 a 1953 je přinejmenším 14 000. Odhadovaný počet obětí mezi deportovanými v letech 1945 a 1958 je 20 000, včetně 5000 dětí.\n\nV době obnovení litevské nezávislosti v letech 1990 a 1991 došlo k incidentům, kde sovětská armáda během lednových událostí ve Vilniusu zabila 13 lidí.\n\nV září 1939 napadla Rudá armáda východní Polsko, které v souladu s tajným protokolem Molotov-Ribbentrop zabrala. SSSR později násilně obsadil i pobaltské státy a části Rumunska, včetně Besarábie a severní Bukoviny.\n\nNěmecký historik Thomas Urban<ref name=\"OCLC/Urban\">WorldCat, Thomas Urban. Library catalog. Holdings. Retrieved December 28, 2014.</ref> píše, že „sovětská politika vůči lidem, kteří jim v obydlených oblastech padli do rukou, byla drsná a vykazovala silné prvky etnických čistkek.“<ref name=\"Urban/Verlust2\">Thomas Urban, \"Der Verlust \", p. 9 (ibidem): \"Massendeportationen nach Rußland. Seit dem frühen Morgen zogen Wagen mit ganzen polnischen Familien durch die Stadt zum Bahnhof. Man schaffte reichere polnische Familien, Familien von national gesinnten Anhängern, polnischen Patrioten, die Intelligenz weg, Familien von Häftlingen in sowjetischen Gefängnissen, es war schwer, sich auch nur ein Bild davon zu machen, welche Kategorie Menschen deportiert wurden. Weinen, Stöhnen und schreckliche Verzweiflung in polnischen Seelen [...] Sowjets freuen sich lautstark und drohen damit, daß bald alle Polen deportiert werden. Und man könnte das erwarten, weil sie den ganzen 20. Juni über und am folgenden 21. Juni [1941] pausenlos Menschen zum Bahnhof brachten.\" Alojza Piesiewiczówna.</ref> Úkolem jednotek NKVD následujících Rudou armádu bylo odstranění „nepřátelských prvků“ na dobytých území, což vešlo ve známost jako „revoluce oběšením“. Polský historik, profesor Tomasz Strzembosz, zmínil paralely mezi nacistickými Einsatzgruppen a těmito sovětskými jednotkami. Mnoho civilistů se pokusilo o útěk z akcí sovětské NKVD známých jako \"lapanka\"; ti, kdo neunikli, byli vzati do vazby a poté deportováni na Sibiř a zmizeli v gulazích.<ref name=\"Urban/Verlust\">Thomas Urban, \"Der Verlust \" (PDF file, direct download), p. 145. Verlag C. H. Beck 2004, ISBN 3-406-54156-9. \"Revolution durch den Strick.\"</ref>\n\nVe velkém měřítku docházelo v různých věznicích k mučení, zejména v menších městech. Ve městě Bóbrka byli vězni pařeni vařící vodou, v Peremyšljany měli uřezané nosy, uši, prsty a vydloubané oči; v Czortkówě měly ženy uřezané prsy a v Drohobyči byli oběti svázány ostnatým drátem. K podobným zvěrstvům došlo v Samboru, Stanislawowě, Stryji a Zloczowě. Podle historika, Prof. Jana T. Grosse:\n\nPodle sociologa, Prof. Tadeusze Piotrowského bylo v letech 1939–41 téměř 1,5 milionů obyvatel ze SSSR kontrolovaných oblastí bývalého východního Polska deportováno. 63,1 % byli Poláci nebo jiné národnosti a 7,4 % byli Židé. Pouze malá část těchto deportovaných válku přežilo a vrátilo se. Podle amerického profesora Carrolla Quigleyho byla alespoň třetina z 320 000 polských válečných zajatců zajatých v roce 1939 Rudou armádou zavražděna.\n\nPo napadení Sovětského svazu Německem došlo k vlně masového vraždění vězňů sovětských věznic ohrožených invazí. Odhaduje se, že zhruba 35 000 polských vězňů bylo zabito a to buď ve věznicích nebo po cestě do věznic v SSSR během prvních dnů po 22. červnu 1941 (věznice: Brygidki ve Lvově, Zoločiv, Dubno, Drohobyč atd.).\n\nV Polsku německá nacistická zvěrstva skončila koncem roku 1944, ale s postupem Rudé armády byla hned nahrazena sovětskými. Sovětští vojáci často loupili, znásilňovali a dopouštěli se na Polácích dalších zločinů, což populaci dohnalo ke strachu a nenávisti k režimu.\n\nVojáci polské Zemské armády (\"Armia Krajowa\") byli pronásledováni a vězněni ruskými silami jako samozřejmost.<ref name=\"Davies/reviews\">From reviews of Norman Davies, \"God's Playground\", Columbia, ISBN 0231128177. \"On the 22 August the NKVD was ordered to arrest and disarm all members of the Home Army who fell into their hands.\" Carlo D'Este Rising '44': Betraying Warsaw, New York Times, July 25, 2004. \"While [at the same time] the NKVD under General Ivan Serov was unleashing another brutal purge against the Poles in the liberated territories of Poland.\" Donald Davidson, Rising '44' by Norman Davies , London, Macmillan, 2004. ISBN 0-333-90568-7. Retrieved December 28, 2014.</ref> Většina obětí byla odvezena do gulagů poblíž Doněcka.<ref name=\"Paczkowski/enemy\">Andrzej Paczkowski, Poland, the 'Enemy Nation', pp. 372-375 (in) \"Black Book of Communism. Crimes, Terror, Repression.\" Harvard University Press, London, 1999. \"The territories newly annexed by the USSR in the autumn of 1944 subsequently witnessed arrests on a massive scale followed by deportations to the gulags or transfer to forced-labor sites, particularly in the Donetsk region.\" Retrieved December 28, 2014.</ref> Jen v roce 1945 se počet členů polského podzemního státu deportovaných na Sibiř a do různých pracovních táborů v Sovětském svazu vyšplhal na 50 000. Jednotky Rudé armády také prováděly akce proti polským partyzánům a civilistům. Během Augustowského zátahu v roce 1945 bylo více než 2000 Poláků zajato a asi u 600 z nich se předpokládá, že zemřeli v sovětském zajetí. Pro více informací o poválečném odporu v Polsku viz článek Prokletí vojáci. Šlo o běžnou sovětskou praxi – obvinit své oběti z toho, že jsou fašisté, aby odůvodnili trest smrti. Veškeré perverze této sovětské taktiky spočívaly v tom, že prakticky všichni obvinění ve skutečnosti bojovali od září 1939 proti silám nacistického Německa. V té době Sověti ještě s nacistickým Německem spolupracovali a nadále ještě minimálně 20 měsíců před začátkem Operace Barbarossa. Právě proto byli tito Poláci souzeni Sověty a stejným způsobem se bránili před nacisty. Po válce se objevil pod jurisdikcí Polské lidové republiky Sověty řízený systém v podobě \"modelových soudů\". Ty byly organizovány tak, že oběti byli zatčeny na základě falešných obvinění NKVD nebo jiných, sověty řízených bezpečnostních organizací, jako bylo například polské ministerstvo veřejné bezpečnosti. Bylo vyneseno na 6 000 politických rozsudků smrti a většina z nich byla provedena. Odhaduje se, že v komunistických věznicích zemřelo více než 20 000 lidí. Mezi známé příklady patří Witold Pilecki nebo Emil August Fieldorf.\n\nPostoj sovětských posádek vůči etnickým Polákům by mohl být lepší než vůči Němcům, ale ne úplně. Rozsah znásilnění polských žen v roce 1945 vedl k pandemii pohlavně přenosných chorob. I když celkový počet obětí zůstává předmětem debat, z polských státních archivů a statistik Ministerstva zdravotnictví vyplývá, že počet mohl překročit 100 000. V Krakově byl sovětský vstup do města doprovázen masovým znásilňováním polských žen a dívek, stejně jako drancováním soukromého majetku rudoarmějci. Toto chování dosáhlo takového rozsahu, že polští komunisté instalovaní Sovětským svazem sepsali samotnému Stalinovi protestní dopis, zatímco církevní masy se držely v očekávaném stažení Sovětů.\n\nV letech 1941–1944 prováděli sovětští partyzáni nájezdy hluboko uvnitř finského území a útočili na vesnice a další civilní cíle. V listopadu roku 2006 byly finskými orgány odtajněny fotografie ukazující zvěrstva. Patří mezi ně obrazy zabitých žen a dětí. Partyzáni zpravidla popravovali své vojenské a civilní vězně po lehkém výslechu.\n\nRudou armádou bylo zajato kolem 3 500 finských válečných zajatců, z nichž pět byly ženy. Jejich úmrtnost je odhadována ke 40 procentům. Mezi nejčastější příčiny úmrtí patřily hlad, zima a nesnesitelný transport.\n\nK deportacím, popravám politických vězňů, pálení venkovských skladů potravin a vesnic se dělo, když Rudá armáda ustupovala před postupujícími silami Osy v roce 1941. V pobaltských zemích, Bělorusku, Ukrajině a Besarábii masakrovaly prchající jednotky NKVD spolu s přidruženými jednotkami Rudé armády vězně a politické oponenty dříve než měly dorazit síly Osy. V Pobaltí, Bělorusku a na Ukrajině NKVD a armáda na počátku války na ústupu také místy zcela systematicky vraždila kvalifikované pracovní síly (především dělníky, řemeslníky, lékaře a ošetřovatelky), aby je Němci nemohli využít.\n\nPo bitvě u Stalingradu, obratu ve válce, začala Rudá armáda získávat ztracená území na východní fronta. To vyústilo v akce proti jakékoli osobě, která byla obviněna z kolaborace během německé okupace. Civilisté, kteří sovětské vládě oponovali, byli považováni za kolaboranty. Zatímco například ve Francii je tato část historie celkově dobře zdokumentovaná, diskutovaná a je předmětem akademických průzkumů, o tom, co se dělo v Sovětském svazu je známo jen velmi málo.\n\nBěhem deportací Kalmyků v roce 1943, kódové jméno Operace Ulussy (Операция \"Улусы\"), docházelo k čistkám a deportacími většiny lidí kalmycké národnosti v (SSSR) a ruských žen, provdaných za Kalmyky, ale s výjimkou kalmyckých žen, provdaných za muže jiné národnosti. Asi polovina (97–98 000) Kalmyků vyhoštěných na Sibiř před tím, než jim byl v roce 1957 povolen návrat domů, zemřela.\n\nVálka na východní frontě od svého počátku překračovala morální bariéry dodržováné v dřívějších válečných konfliktech. V rámci nacistického plánu genocidy slovanských národů tzv. Generalplan Ost vedlo Německo proti obyvatelstvu Sovětského svazu vyhlazovací válku. Během války zahynulo více než 26 milionů sovětských občanů, z větší části civilistů. Mnoho sovětských vojáků se chtělo pomstít za smrt členů svých rodin a za německé válečné zločiny na území Sovětského svazu. Podle historika Normana Naimarka nesou prohlášení uvedená v sovětských vojenských novinách a rozkazy sovětského vrchního velení společnou odpovědnost za excesy Rudé armády. Propaganda prohlásila, že Rudá armáda vstoupila do Německo jako mstitel s cílem všechny Němce potrestat.\n\nNěkteří historici se o toto přou a odkazují na nařízení vydané 19. ledna 1945, které vyžadovalo prevenci civilisty netýrat. Rozkaz vojenské rady 1. běloruského frontu podepsáný maršálem Rokossovským nařizoval střílení lupičů a násilníků na místě činu. Rozkaz vydaný 20. dubna 1945 Stavkou uvedl, že je zapotřebí s německými civilisty udržovat dobré vztahy, aby se snížil odpor a přišlo rychlejší zastavení nepřátelských akcí.\n\nV několika příležitostech během druhé světové války sovětští vojáci zapálili budovy, vesnice nebo částí měst a proti místní obyvatelům, snažícím se uhasit oheň, použili smrtící sílu. Většina zvěrstev Rudé armády se dosud děla pouze na územích, která byla považována za nepřátelská území (\"viz\" masakr v Przyszowicích). Vojáci Rudé armády spolu s členy NKVD v letech 1944 a 1945 v Polsku často rabovali německé transportní vlaky.\n\nEvakuace německých civilistů, kteří prchali před postupující Rudou armádou, byla nacistickou vládou opožděna, aby nedošlo k demoralizaci armády, která nyní bránila vlastní území. Nicméně němečtí civilisté si byli dobře vědomi toho, že Rudá armáda útočí na civilisty díky zprávám svých přátel a příbuzných, kteří sloužili na východní frontě. Nacistická propaganda chtěla původně utužit civilní odpor tím, že zvěrstva Rudé armády detailně popisovala a vybarvovala, jako například masakr v Nemmersdorfu, což ale často selhalo a vznikla panika. Kdykoliv to bylo možné a jakmile Wehrmacht ustoupil, místní civilisté začali na západ prchat z vlastní iniciativy.\n\nVelké množství prchajících obyvatel před postupující Rudou armádou z německých provincií východní Prusko, Slezsko a Pomořansko v průběhu evakuace zemřelo, někteří chladem a hladem, někteří během boje. Významné procento tohoto počtu obětí však přišlo o život při střetu s jednotkami Rudé armády. Civilisté byli přejížděni tanky, stříleni nebo jinak vražděni. Ženy a mladé dívky byly znásilněny a zabity.\n\nSovětské bombardéry navíc vyhledávaly kolony uprchlíků a intenzivně je bombardovaly.\n\nAčkoli hromadné popravy civilistů Rudá armáda zřídkakdy veřejně oznamovala, vešel ve známost incident v Treuenbrietzenu, kde bylo 1. května 1945 nejméně 88 mužů obklíčeno a postříleno. K incidentu došlo po oslavách vítězství, při kterých bylo mnoho dívek z Treuenbrietzenu znásilněno a sovětský podplukovník byl neznámým útočníkem zastřelen. Některé zdroje uvádí, že během incidentu padlo za oběť 1 000 civilistů.\n\nWalter Kilian, první poválečný starosta berlínské čtvrti Charlottenburg jmenovaný do funkce Sověty, hlásil rozsáhlé plenění vojáky Rudé armády v této oblasti: \"Jednotlivci, obchodní domy, obchody, byty...všechno bylo vykradeno.\"\n\nČlenové SED ze sovětské okupační zóny Stalinovi hlásili, že plenění a znásilňování sovětskými vojáky by mohlo mít za následek negativní reakci ze strany německého obyvatelstva vůči Sovětskému svazu s ohledem na budoucnost socialismu ve východním Německu. Stalin zlostně reagoval: \"Nebudu tolerovat nikoho, kdo vláčí čest Rudé armády bahnem.\"\n\nV souladu s tím byly všechny důkazy, jako zprávy, fotografie a další dokumenty o rabování, znásilňování, vypalování farem a vesnic Rudou armádou, ze všech archivů budoucí NDR odstraněny.\n\nStudie publikovaná německou vládou v roce 1989 odhaduje počet obětí německých civilistů ve východní Evropě na 635 000. 270 000 zemřelo v důsledku sovětských válečných zločinů, 160 000 zemřelo v rukou různých národností během vysidlování Němců po druhé světové válce a 205 000 zemřelo na nucených pracích v Sovětském svazu. Tyto údaje minimálně nezahrnují 125 000 civilních obětí během bitvy o Berlín.\n\nZápadní odhady celkového počtu obětí znásilnění se pohybují v rozmezí od desítek tisíc až po dva miliony. V návaznosti na viselsko-oderskou operaci z roku 1945 docházelo k masovému znásilňování Sověty ve všech větších městech dobytých Rudou armádou. Ženy byly masově znásilňovány gangy několika desítek vojáků při osvobozování Polska. V některých případech byly oběti, které se celý den neskrývaly ve sklepích, znásilněny až 15krát. Podle Antony Beevora sovětští vojáci po dobytí Berlína v roce 1945 znásilňovali i dívky ve věku osmi let.\n\nPo celá desetiletí západní vědci tato zvěrstva v Německu a Maďarsku obecně omlouvali, jako pomstu za německé krutostí na území Sovětského svazu, kde zahynulo za války přes 20 milionů lidí, a masové zabíjení sovětských válečných zajatců (3,6 milionů mrtvých z celkem 5,2 milionu válečných zajatců) zajatých německými ozbrojenými silami. Toto vysvětlení je nyní v rozporu s historikem Antony Beevorem, tedy alespoň pokud jde o masové znásilňování. Beevor tvrdí, že někteří vojáci Rudé armády znásilňovali také sovětské a polské ženy propuštěné z koncentračních táborů a tvrdí, že toto vysvětlení pomstu podrývá.\n\nPodle Normana Naimarka byli po létě 1945 sovětští vojáci přistižení při znásilňování civilistů obvykle potrestáni v rozmezí od zatčení po popravu. Nicméně dále Naimark píše, že znásilňování pokračovalo až do zimy 1947–48, dokud sovětské okupační síly nakonec vojáky omezily na přísně střežené posty a tábory. Naimark dospěl k závěru, že \"sociální psychologie žen a mužů v sovětské okupační zóně byla poznamenána zločiny znásilnění od prvních dnů okupace, přes založení NDR na podzim roku 1949, až po, dalo by se říci, současnost.\" Podle Beevora bylo jen v Berlíně znásilněno 100 tisíc žen, z nich 10 tisíc spáchalo sebevraždu nebo zemřelo na následky znásilnění.\n\nPodle Richard Overyho, Rusové neuznali sovětské válečné zločiny, částečně \"protože cítili, že mnoho z nich bylo oprávněnou pomstou proti nepříteli, který se prý dopustil mnohem horších činů, a také proto, že historii píší vítězové.\n\nMaďarské království pod vedením admirála Horthyho bylo spojencem nacistického Německa a účastnilo za přepadení Sovětského svazu v roce 1941. Podle maďarského badatele a autora Krisztiána Ungváryho zemřelo během obležení Budapešti asi 38 000 civilistů: asi 13 000 vojenskými akcemi a 25 000 z hladu, nemocí a dalších příčin. Další údaje zahrnují asi 15 000 Židů, převážně obětí poprav německé SS a maďarských eskader smrti strany šípových křížů. Ungváry píše, že když Sověti nakonec dosáhli vítězství, zahájili poté orgie násilí, včetně ohromných krádeži čehokoli na co se dalo sáhnout, náhodných poprav a masového znásilňování. Odhady obětí znásilnění se různí od 5 000 do 200 000.\nPodle Normana Naimarka byly maďarské dívky unášeny do čtvrtí Rudé armády, kde byly vězněny, opakovaně znásilněny a někdy i zavražděny.\n\nDokonce byl zajat a znásilněn i personál velvyslanectví neutrálních zemí, jak dokládá sovětský útok na švédské vyslanectví v Německu.\n\nZpráva švýcarského vyslanectví v Budapešti popisuje vstup Rudé armády do města:\nPodle jugoslávského politika Milovana Djilase bylo zdokumentováno přinejmenším 121 případů znásilnění, z nichž 111 se také podílelo na vraždě. Celkem bylo zaznamenáno 1204 případů rabování a loupežných přepadení. Djilas popsal tyto údaje za \"těžce nevýznamné, máme-li na paměti, že Rudá armáda překročila pouze severovýchodní roh Jugoslávie. To jugoslávským komunistickým partyzánům způsobilo starosti, protože se obávali, že zprávy o zločinech spáchaných jejich sovětskými spojenci oslabí jejich postavení u obyvatelstva.\n\nDjilas píše, že si jugoslávský partyzánský vůdce Josip Broz Tito v reakci povolal velitele sovětské vojenské mise, generála Kornějeva a formálně protestoval. Přesto, že byl pozván \"jako soudruh\", Kornějev prý na \"takové narážky\" proti Rudé armádě vybouchl. Djilas, který byl na zasedání přítomen, promluvil a vysvětlil, že britská armáda se nikdy \"takových excesů\" při osvobozování ostatních částí Jugoslávie nedopustila. Generál Kornějev odpověděl řevem: \"Protestuji co nejostřeji proti této urážce Rudé armády, kdy je porovnávána s armádami kapitalistických zemí.\"\n\nSetkání s Kornějevem \"neskončilo bez následků\", ale způsobilo, že Stalin osobně Djilase během své příští návštěvě Kremlu napadl. V slzách Stalin odsoudil \"podání jugoslávské armády\". Poté \"vyveden z míry hovořil o utrpeních a hrůzách Rudé armády, kterým byla nucena se v boji na tisíce kilometrů přes zdevastované země podrobit.\" Stalin vyvrcholil slovy: \"A taková armáda nebyla tak uražena nikým jiným než Djilasem! Djilas, od kterého jsem něco takového nečekal, muž, od kterého jsem tolik očekával! A armáda, která pro Vás nešetřila krve! Neví snad Djilas, který sám je spisovatel, co je lidské utrpení a jaká jsou lidská srdce? Nechápe, že voják, který prošel tisíce kilometrů krve, ohně a smrti se chce pobavit se ženou nebo si vzít nějakou tu maličkost?\"\n\nPodle Djilase sovětské odmítnutí zabývat se válečnými zločiny Rudé armády v Jugoslávii rozezlila Titovu vládu a bylo prospěšným faktorem následného jugoslávského odchodu ze sovětského bloku.\n\nSlovenský komunistický vůdce Vladimír Clementis si stěžoval maršálu Koněvovi na chování sovětských vojsk v Československu. Koněv ho odbyl odpovědí, že šlo hlavně o činy dezertérů Rudé armády.\n\n9. srpna 1945 Sovětský svaz vyhlásil Japonsku válku a zahájil invazi do japonského loutkového státu Mandžukuo (Mandžusko). Po okupaci tohoto území Sověti předložili požadavek na japonské cenné materiály a průmyslové zařízení v oblasti.Jistý cizinec byl svědkem toho, kdy sovětské jednotky, původně umístěné v Berlíně, měly povoleno od sovětské armády vkročit do města, které \"po tři dny znásilňovali a drancovali.\" Většina lidí z Mukdenu zmizela. Usvědčení vojáci je nahradili; bylo dosvědčeno, že \"ukradli všechno, co bylo v dohledu, rozmlátili vany a toalety kladivy, vyrvali elektrické vedení z omítky, zakládali požáry a buď dům spálili nebo alespoň nechali velkou díru v podlaze a vůbec, chovali se jako naprostí divoši.\"\n\nPodle několika západních zdrojů Sověti v Mandžusku prováděli politiku loupení a znásilňování civilistů. Stejní Sovětští vojáci byli z Německa posláni do Mandžuska, kde plenili, vraždili a znásilňovali. V Harbinu Číňani vyvěšovali slogany jako \"Pryč s rudým imperialismem!\" Sovětské síly protesty ze strany čínských komunistických představitelů na jejich hromadné znásilňování a loupení ignorovaly.\n\nRuský historik Konstantin Asmolov se snaží argumentovat, že jsou tyto západní zprávy o sovětském násilí proti civilnímu obyvatelstvu na Dálném východě přehnané izolované incidenty a dokumenty té doby nepodporují tvrzení masových zločinů. Asmolov také tvrdí, že Sověti, na rozdíl od Němců a Japonců, prý své vojáky a důstojníky za takové činy stíhali.\n\nZločiny proti lidskosti byly páchány také na japonských civilistech, například. masakr v Gegenmiao provedený sovětskou armádou dne 14. srpna 1945 na skupině asi 1 800 japonských žen a dětí, kteří byli jako uprchlíci v klášteře Gegenmiao/Koken-Miao (葛根 廟).\n\nSovětská armáda se dopustila zločinů proti japonskému civilnímu obyvatelstvu a vzdávajícímu se vojenského personálu v závěrečných fázích druhé světové války během útoků na Sachalin a Kurilské ostrovy.\n\nZločinem proti míru je příprava, plánování, rozpoutání a vedení útočné války nebo zločinné spiknutí s úmyslem vést útočnou válku. Představitelé Sovětského svazu naplnili skutkovou podstatu zločinu proti míru napadením Finska v zimní válce. Sovětský svaz byl na základě těchto kroků vyloučen z řad Společnosti národů a po nějakou dobu podroben embargu od některých států.\n\nZa zločin proti míru lze považovat uzavření tajných dodatků k Paktu Ribbentrop-Molotov, ve kterých si Sovětský svaz a nacistické Německo vymezili sféry vlivu v Evropě. Následné napadení Polska vojsky Sovětského svazu bylo útočnou válkou.\n\nSovětský svaz od počátku odmítal Ženevské konvence i další smlouvy o zacházení se zajatci jakožto „buržoazní přežitek“. Odmítl všechny tyto smlouvy a omezení, včetně těch, které schválila předchozí carská vláda, odmítl nabídku nacistického Německa učiněnou v průběhu bojů, která navrhovala, že se obě strany budou těmito smlouvami řídit. K určité, velmi omezené, změně přístupu došlo až v konečných fázích války.\n\nVáleční zajatci byli bráni nahodile, zacházeno s nimi bylo nelidsky a na obou stranách byli v naprosto nevyhovujících podmínkách vězněni a nuceni k práci. Po druhé světové válce Sovětský svaz uplatnil německé zajatce jako levnou pracovní sílu (navíc kvalifikovanější než bylo jeho vlastní obyvatelstvo). Němečtí váleční zajatci však byli nuceni pracovat i v ostatních státech protinacistické koalice, protože po válce panoval všeobecný názor, že by si Němci měli část škod, které napáchali za druhé světové války, odpracovat. V Sovětském svazu však byli tito zajatci vystaveni neúměrně horším podmínkám, než němečtí zajatci v západní Evropě, přičemž i délka jejich nedobrovolného pobytu v pracovních táborech byla daleko delší. Když už Sovětský svaz nemohl na mezinárodní scéně dále obhájit jejich další zadržování, část z nich odsoudil jako válečné zločince (často na základě naprosto absurdních obvinění, viz například Erich Hartmann), aby si je mohl ponechat ještě déle.\n\nV průběhu druhé světové války Vyšetřovací orgán Wehrmachtu pro porušování mezinárodního práva sbíral a vyšetřoval zpráv o zločinech proti válečným zajatcům sil Osy. Podle kubánsko-amerického spisovatele Alfreda de Zayas, \"po celou dobu ruské kampaně nekončily zprávy o mučení a vraždění německých zajatců. Úřad měl pět hlavních zdrojů informací: (1) Zabavené nepřátelské dokumenty, a to zejména rozkazy, zprávy o činnosti a propagandistické letáky; (2) zachycené rozhlasové a radiové zprávy; (3) Svědectví sovětských válečných zajatců, (4) svědectví zajatých Němců, kteří unikli a (5) svědectví Němců, kteří viděli mrtvoly nebo zmrzačená těla popravených zajatců. Od roku 1941 do roku 1945 úřad sestavil několik tisíc svědectví, zprávy, a zabavených dokumentů, které, když už nic jiného, ​​naznačují, že zabíjení německých válečných zajatců krátce po zadržení nebo krátce po výslechu nebyla žádná izolovaná věc. Dokumenty týkající se války ve Francii, Itálii a severní Africe obsahují několik zpráv o úmyslném zabíjení německých válečných zajatců, ale nelze to srovnat s žádnými událostmi na východní frontě.\"\n\nVe zprávě z listopadu 1941 vyšetřovací úřad Wehrmachtu viní Rudou armádu, že provádí \"teroristickou politiku...proti bezbranným německým vojákům, kteří padli do jejích rukou a proti členům německého lékařského sboru. Zároveň...učinila pro využití těchto prostředků kamufláž: podle rozkazu Rudé armádě vyneseného se schválením rady lidových komisařů ze dne 1. července 1941 jsou normy mezinárodního práva uveřejněny a Rudá armáda je bude v duchu haagských pravidel v pozemní válce následovat...tento...ruský rozkaz byl pravděpodobně téměř nerozeslán a určitě nebyl vůbec následován. Jinak by nemohlo dojít k nevyslovitelným zločinům.\n\nPodle výpovědi sovětské masakry německých, italských, španělských a dalších válečných zajatců Osy byly často podněcovány komisaři, kteří tvrdili, že jsou v souladu s rozkazy od Stalina a politbyra. Jiný důkaz utvrdil přesvědčení úřadu pro vyšetřování válečných zločinů, že Stalin vydal tajné rozkazy k masakru válečných zajatců.\n\nBěhem zimy 1941–42 zajala Rudá armáda každý měsíc přibližně 10 000 německých vojáků, ale míra úmrtnosti stala tak vysokou, že absolutní počet vězňů klesl (nebo byl úředně snížen).\n\nSovětské zdroje uvádí smrt 474 967 z 2 652 672 německých válečných zajatců. Dr. Rüdiger Overmans věří, že vypadá zcela věrohodně, ale není prokazatelné, že další německý vojenský personál vedený jako nezvěstný vlastně zemřel v sovětském zajetí jako váleční zajatci a odhaduje skutečný počet mrtvých německých válečných zajatců v SSSR na asi 1 milion.\n\nSovětští vojáci se zřídkakdy obtěžovali léčit zraněné německé válečné zajatce. V krymském městě Feodosija došlo k případu, kdy bylo město 29. prosince 1942 nakrátko získáno sovětskými silami. Ustupující Wehrmacht zde ponechal 160 zraněných vojáků ve vojenských nemocnicích. Poté, co Němci město získali zpět, bylo zjištěno, že každý zraněný voják byl příslušníky Rudé armády, námořnictva a NKVD zmasakrován. Někteří byli zastřeleni na nemocničních lůžkách, jiní byli ubiti k smrti nebo vyházeni z oken nemocnice. Ještě předtím byli namočeni do ledové vody a venku zemřeli na podchlazení.\n\nMasakr v Grišinu spáchala obrněná divize Rudé armády v únoru 1943 na východě Ukrajiny ve městech Krasnoarmijsk, Postyševo a Grišino. \"Untersuchungsstelle\", také známý jako WuSt (\"Vyšetřovací orgán Wehrmachtu pro porušování mezinárodního práva\"), oznámil, že mezi oběťmi bylo 406 vojáků Wehrmachtu, 58 členů organizace Todt (včetně dvou dánských občanů), 89 italských vojáků, 9 rumunských vojáků, 4 maďarští vojáci, 15 německých civilních úředníků, 7 německých civilních pracovníků a 8 ukrajinských dobrovolníků.\n\nMísta byla napadena sovětským 4. gardovým tankovým sborem v noci z 10. na 11. února 1943. Po znovudobytí divizí Wiking s podporou 333 pěší divize a 7. tankové divize 18. února 1943 vojáci Wehrmachtu objevili mnoho mrtvých. Mnoho těl bylo odporně znetvořeno. Měli uřezané uši a nosy a také amputované pohlavní orgány nacpané do úst. Prsy některých sester byly odříznuty a ženy byly brutálně znásilněny. Německý vojenský soudce, který byl na místě, uvedl v rozhovoru během 70. let, že viděl ženské tělo s roztaženýma nohama a v genitáliích vražené koště. Ve sklepě hlavního vlakového nádraží bylo kolem 120 Němců nahnáno do velkého skladu a pak „pokoseno“ kulomety.\n\nNěkteří němečtí zajatci byli propuštěni brzy po válce. Mnoho dalších však zůstalo v táborech Gulag ještě dlouho po kapitulaci nacistického Německa. Mezi nejznámější německé válečné veterány, kteří v sovětském zajetí zemřeli, byl kapitán Wilm Hosenfeld, který podlehl zraněním, která utrpěl nejspíš mučením v koncentračním táboře v roce 1952 poblíž Stalingradu. V roce 2009 byl kapitán Hosenfeld posmrtně vyznamenán státem Izrael za jeho roli při záchraně židovských životů během holocaustu.\n\nVálečné zločiny páchala Rudá armáda a další sovětské ozbrojené složky na územích, která byla obsazena, a to včetně zemí po válce osvobozených od nacistů včetně Československa. Odehrávaly se přitom jak na individuální, tak i systémové úrovni. Mezi nejvážnější z nich patřilo znásilňování, krádeže, rabování, vraždy a únosy lidí. Nejhůře v tomto ohledu samozřejmě dopadlo samotné Německo.\n\nRuští historici poukazují na oprávněné rozhořčení sovětských vojáků ze zločinů spáchaných nacisty v Sovětském svazu a přirozenou touhu po odplatě a snaží se rozsah výše zmíněných činů zlehčovat, jako selhávání jednotlivců, kteří své touze po pomstě podlehli. Tento pohled ovšem ignoruje fakt, že ozbrojené složky a útvary NKVD se těchto i dalších zločinů dopouštěly systematicky již před Velkou vlasteneckou válkou (v Polsku, Pobaltí i dalších zemích), že oběťmi byli často i příslušníci spřátelených národů a ideologičtí soudruzi (jejichž totožnost byla vojákům známa) a nakonec, že řada těchto válečných zločinů byla podporována systémem, a to nejen pokud jde o sovětskou propagandu, ale i na základě jednoznačných rozkazů.\n\nMezi zločiny proti civilnímu obyvatelstvu patřilo masové znásilňování, které bylo vyvoláno propagandou. Jako odpověď na německou propagandu, která líčila občany Sovětského svazu jako podlidi, napsal v létě roku 1942 sovětský spisovatel zabývající se protiněmeckou propagandou Ilja Grigorjevič Erenburg básně, které líčily Němce jako \"„fašisty, přinášející s sebou divošství, zvěrstva, kult násilí, smrt,“\" přičemž volal po pomstě. Naproti tomu “jeho nejznámější“ text, který ponoukal ke znásilňování německých žen, si vymysleli nacisté na Goebbelsově ministerstvu propagandy. 24. listopadu 1944 byl otištěn v sovětských novinách článek, ve kterém Ilja Erenburg napsal: \"„Bývaly doby, kdy Němci běžně falšovali státní dokumenty. Teď ale klesli tak nízko, že falšují moje články.“\" To už ovšem situace byla ve stadiu, kdy kolem znásilňování byla vyvolaná hysterie, která nešla zastavit. Navíc sovětští vojáci, kteří viděli v osvobozovacích bojích vypálená města a vesnice, znásilněné a utýrané ženy, nesmyslná jatka, byli přesvědčeni, že je třeba provést odvetu. Stalin jejich počínání nejprve ignoroval, ale 20. dubna 1945 vydal rozkaz, který nařizoval \"„změnit postoj k Němcům… a chovat se k nim lépe…“\" Situace se však začala měnit k lepšímu až po ukončení bojů, ale to už bylo v době, kdy už celá věc dosáhla nepředstavitelných rozměrů.\n\nHlavním cílem znásilňování byly zejména Němky, ovšem oběťmi se stejně tak stávaly i ostatní národy, včetně těch spojeneckých. Dokonce i dívky a ženy z řad slovanských národů nuceně nasazené v Německu zjistily, že je jejich národnost neochrání. Dívky, které se vzpouzely i přes hrozby, byly zpravidla buďto přemoženy, nebo dostaly na výběr mezi podvolením se a smrtí (viz například Anka Kolesárová). Muži, kteří by se je pokoušeli bránit, taktéž platili životem, tak zemřel například biskup Apor.\n\nSovětští velitelé se zpočátku touto věcí nechtěli zabývat. Maršál Vasiljevskij na upozornění, že jeho muži nezřízeně znásilňují a rabují, prohlásil, že \"na to sere\", že \"jeho vojáci mají právo na svou spravedlnost\". Jiní sporadicky zasáhli, pokud se celá věc dle jejich názoru příliš rozrostla. Občas také velice ostře reagovali na znásilnění malých děvčat a provinilce nechávali okamžitě popravit. Dospělé ženy však měly, hlavně zpočátku, takřka nulovou šanci na zastání. Teprve určitou dobu po německé kapitulaci byla zaváděna různá opatření a drakonické tresty, které výstřednosti omezily. Podle některých odhadů zůstaly ve východním Německu po odchodu ruských vojáků 1–2 milióny jejich potomků, většinou nedobrovolných, což je ale patrně přehnané číslo. Jako celková čísla pak udává, že „\"se usuzuje, že celkem byly znásilněny asi 2 miliony německých žen a velmi podstatná menšina, ne-li většina, byla znásilněna mnohonásobně.\"“\n\nPodle zprávy zvláštního výboru Organizace spojených národů o problému v Maďarsku (1957): „Sovětské tanky střílely bez rozmyslu na každou budovu ze které předpokládaly, že jsou pod palbou.“ Komise OSN obdržela četné zprávy o sovětské minometné a dělostřelecké palbě do obydlených čtvrtí v Budíně (navzdory žádné opětované palbě), či „nahodilé střelbě do bezbranných kolemjdoucích“.\n\nPodle mnoha svědků sovětští vojáci stříleli na lidi ve frontách, které vedly z prodejen. Většina z obětí byly ženy a děti.\n\nBěhem Invaze vojsk Varšavské smlouvy do Československa bylo zabito 72 Čechů a Slováků (19 z nich na Slovensku), 266 těžce zraněno a dalších 436 zraněno lehce.\n\nJsou zaznamenány četné zprávy o použití chemických zbraní během sovětské války v Afghánistánu, často proti civilistům.\n\nČerný leden, také známý jako černá sobotu nebo lednový masakr, bylo násilný zásah v Baku 19. až 20. ledna 1990 za výjimečného stavu během doby rozpadu Sovětského svazu a po pogromech a násilí proti Arménům ze strany Ázerbájdžánců v Baku.\n\nV usnesení Nejvyššího sovětu Ázerbájdžánské SSR ze dne 22. ledna 1990 se prohlašuje, že vyhláška prezidia Nejvyššího sovětu SSSR z 19. ledna slouží k vyhlášení výjimečného stavu v Baku a vojenské nasazení představovalo akt agrese. Černý leden je spojován se znovuzrozením Ázerbájdžánské republiky. Byla to jedna z událostí během éry \"glasnosti\" a \"perestrojky\" v níž SSSR proti demonstrantům využil sílu.\n\n\n"}
{"id": "180407", "url": "https://cs.wikipedia.org/wiki?curid=180407", "title": "Kanadská vlajka", "text": "Kanadská vlajka\n\nVlajka Kanady (označovaná jako „vlajka javorového listu“) je červená vlajka o poměru výšky a délky 1:2, která má uprostřed svislý bílý pruh s jedním stylizovaným jedenácticípým javorovým listem uprostřed. Současná podoba kanadské národní vlajky byla přijata kanadským parlamentem dne 22. října 1964 a uzákoněna královnou Alžbětou II. dne 15. února 1965.\n\nBarvy vlajky jsou červená a bílá, které jsou národními barvami Kanady od roku 1921, kdy jimi byly prohlášeny králem Jiřím V. na doporučení kanadské vlády. Barvy jsou definovány kanadskou vládou. \n\nAčkoliv javorový list nebyl do vyhlášení podoby kanadské vlajky v roce 1965 oficiálním znakem Kanady, je historickým symbolem Kanady a byl užíván již v roce 1860 jako dekorace při kanadské návštěvě prince z Walesu (v té době Eduard VII.). Co se týče jedenácti cípů javorového listu, není jim přikládán žádný specifický význam. Dva postranní pruhy symbolizují oceány, jež Kanadu omývají - tedy oceán Atlantský a oceán Tichý.\n\nKanada je federativní stát, který se skládá z 10 provincií a 3 spolkových teritorií. Provincie mají vysoký stupeň autonomie, teritoria poněkud menší. Všechny části mají své vlajky.\n\n\n"}
{"id": "180414", "url": "https://cs.wikipedia.org/wiki?curid=180414", "title": "Rétiho hra", "text": "Rétiho hra\n\nRétiho hra, případně též Rétiho systém či Zukertortova hra je šachové zahájení, které charakterizuje tah 1. Jf3. Nese jméno československého šachisty Richarda Rétiho, který je použil roku 1924 při utkání s tehdejším mistrem světa José Raúlem Capablancou, partie nakonec skončila Rétiho vítězstvím, samotné zahájení však do praxe uvedl již roku 1923. Encyklopedie šachových zahájení (ECO) tomuto zahájení přiřazuje kódy A04–A09.\n\nJednotlivé varianty mají příslušné označení kódem (A04–A09), některá postavení Rétiho hry mohou přejít do jiných zahájení, např. různých variant dámského gambitu či sicilské obrany.\n\n"}
{"id": "180420", "url": "https://cs.wikipedia.org/wiki?curid=180420", "title": "Aston Martin", "text": "Aston Martin\n\nAston Martin Lagonda Limited je britská automobilka se sídlem v Gaydon, Warwickshire v Anglii, založená roku 1913 Lionelem Martinem a Robertem Bamfordem.\n\nOd roku 1994 byla majitelem továrny americká automobilka Ford Motor Company. V březnu roku 2007 byla automobilka prodána britskému konsorciu Prodrive.\n\nNejslavnějším vozem je nejspíš Aston Martin DB 5, kterým jezdil James Bond. Později byl vůz vyráběn ve vylepšené verzi DBS. V roce 1994 začal být vyráběn nový model DB 7 Vantage. Poté přišel model V12 Vanquish a Vanquish S, kterým jezdil agent 007 v bondovce Dnes neumírej. Vanquish S má oproti Vanquishi vylepšený výkon z max. rychlosti 300 km/h na 330 km/h, zrychlení z nuly na sto nastává za 4,9 sekundy, tomuto modelu byly také přidány přední spoilery. Jeho výroba skončila v roce 2007, kdy ho nahradil model DBS, který vychází z modelu DB5 a DBS z roku 1980. Tento model si zahrál v bondovce Casino Royale. Z nuly na sto zrychlí za 4,1 sekundy a jeho maximální rychlost je 307 km/h.\nAutomobily Aston Martin se vyrábějí ve Velké Británii v Gaydonnu.\nAutomobilka si zakládá na exkluzivitě a detailním propracováním každého vozu, což dává každému vozu jedinečnou originalitu.\nNejdražším modelem je nejspíše Aston Martin One-77. Nejnovější model je Aston Martin V8 Vantage S, který bude na trh uveden v roce 2012.\n\n"}
{"id": "180421", "url": "https://cs.wikipedia.org/wiki?curid=180421", "title": "Ainaži", "text": "Ainaži\n\nAinaži (, , ) je město v Lotyšsku, v minulosti přístavní. Nachází se v blízkosti estonských hranic na místě bývalé vesnice livonských rybářů. Název souvisí s estonským slovem \"hain\" „seno“, podle jedné z teorií by mohl pocházet z estonského \"hainastee\" „cesta, po níž se vozí seno z přímořských luk“.\n\nVe druhé polovině 19. století se zde s využitím levných pracovních sil začaly budovat lodě. Roku 1864 byla v Ainaži z iniciativy Krišjānise Valdemārse zřízena první lotyšská námořní škola, jejímž zakladatelem se stal námořní kapitán Kristians Dāls. Výuka, vedená v lotyštině, estonštině a později také v ruštině, probíhala po 50 let až do začátku první světové války.\n\nV letech 1900–1905 zde vyrostl obchodní přístav, díky němuž se obec rychle rozrůstala. V roce 1926 bylo Ainaži povýšeno na město. To však během druhé světové války utrpělo vážné poškození (shořela námořní škola, byl zničen přístav), z nějž se dodnes zcela nevzpamatovalo.\n"}
{"id": "180430", "url": "https://cs.wikipedia.org/wiki?curid=180430", "title": "Nemošice", "text": "Nemošice\n\nNemošice jsou částí města Pardubice, součást městského obvodu Pardubice IV.\n\nKe roku 2001 zde žilo 929 obyvatel. Ke dni 1. října 2005 zde žilo 991 obyvatel. K 1. lednu 2013 již 1113 obyvatel. K 1. lednu 2014 1151 obyvatel. K 1. lednu 2015 1192 obyvatel. A k 1. lednu 2016 1230 obyvatel. Nyní jsou na jižní a východní straně vesnice nové domky. Do vesnice od roku 1993 jezdí městská hromadná doprava Dopravního podniku města Pardubic, a to linky 10, 22 a 910 (přičemž linka 910 je neveřejná účelová linka pro žáky školy Svítání a na zastávkách nemá vyvěšen jízdní řád).\n\nPohřebiště bylo odkryté v průběhu výstavby školy v roce 1914. Byly zde nalezeny nádoby a bronzové jehlice lužického typu, které jsou uloženy v pardubickém muzeu. Také zde byla nalezena kamenná čepel, dokládající osídlení v mladším období starší doby kamenné.\n\nV roce 1295 náležela ves ke kostelu sv.Jiljí v Pardubičkách, který patřil misijnímu řádu cyriaků. První zpráva o tvrzi Nemošice je z roku 1318 v souvislosti s jejím prvním známým majitelem Vilémem z Nemošic. Roku 1382 se připomíná Matěj Holec z Nemošic (v erbu měl 3 kapry), předek zemanské rodiny, která hrála na Pardubicku v první polovině 15. století významnou úlohu ve veřejném dění. V roce 1477 držel statek rod Makovských z Potštejna a Voděradštích z Hrušova. Roku 1492 Jan Makovský (syn Jindřicha Makovského) a Jiří Voděradský prodali ves s tvrzí Vilémovi z Pernštejna, majiteli pardubického panství. Z této doby je také první a jediná písemná zmínka o nemošické tvrzi. Archeologické nálezy však předpokládají její existenci již v první polovině 14. století. Po připojení k pardubickému panství nebyla již tvrz obývána a pravděpodobně záhy zpustla.\n\nTvrz byla chráněna dvěma náspy a vodními příkopy, zůstalo rozsáhlé, čtyřhranné tvrziště, které ale bylo porušeno stavbou silnice.\n\nJeště v 19. století byla patrná čtyřhranná vyvýšenina v místě umístění. Patrně byla obehnána dvojím pásem valů a příkopů. Příkopy bylo možno plnit přímo vodou z Chrudimky. Tyto zbytky byly zničeny při melioracích a při stavbě silnice z Pardubic, takže dnes je toto místo v okolním terénu patrné v podobě mírné terénní vlny.\n\nJméno obce uváděné v kupních smlouvách roku 1387 a 1491 znělo Nemošičky, patrně se jednalo pouze o část vsi u náhonu.\n\nRoku 1588 bylo ve vsi 16 lidí osedlých, mlýn byl od platu vysvobozený.  V roce 1790 začal stát stavět hřebčinec. Roku 1830 byl na pozemcích po vysušených rybnících na východním okraji obce založen vojenský hřebčín zvaný Štít. Roku 1856 byl částečně zmodernizován a byla k němu přistavěna kaple sv. Kříže. Hřebčín byl od roku 1924 v civilní správě, po znárodnění se z něj stal státní Plemenářský podnik.\n\nV obci stával původně také rybník, který se nacházel na území dnešního hřebčince z roku 1790, jmenoval se Klárka, byl ale zasypán.\n\nRoku 1909 v lesíku západně od obce postavena vodárna města Pardubic. Roku 1914 si obec za 42 tis. korun postavila školu, při jejíž stavbě odkryto pravěké pohřebiště. V 70. letech byl do obce zaveden vodovod.\n\nNemošice jsou částí MO IV. V roce 2001 bylo zastavěno náměstí 28. října a byly prodlouženy ulice Sportovní a Mnětická. V posledních letech se rozmáhá řadová výstavba na východní a jižní straně vesnice.\n\nOd září 1943 do 17. května 1954 byly částí Velkých Pardubic, potom samostatná obec, od 30. dubna 1976 opět připojena k Pardubicím, které tehdy vzrostly na 92 tisíc obyv.\n\nLesy kolem obce Nemošice sloužily po válce jako výcvikové prostory (především ženijní vojska) proto jsou tyto lesy oploceny. Vstup do nich není hlídán.\n\nV současnosti se v obci nachází hřebčín, pár restaurací, kavárna, hodinářství (zavřeno), pila, LPG čerpací stanice, mateřská škola a speciální škola, mj. také 2 obchody se zbožím, sportovní areál (veřejně zdarma přístupný - na objednání), knihovna a kynologický areál.\n\nVesnicí projíždí ve špičce co půl hodinu autobus Dopravního podniku města Pardubic. Od roku 2012 jezdí přes vesnici i linkový autobus Veolia Transport z Chrudimě do Zdravotnické školy (TMS) – Pardubičky.\n\nZa minulého režimu bylo plánované postavit kolem obce železnici směr Chrudim a nahradit dodnes zcela nevyhovující komunikaci. Kvůli nedostatku financí nebylo spojení tratí dokončeno, dodnes je patrné že do roku 2007 vedly koleje až k silnici Nemošice – Pardubičky, pozorovatelný je násep i betonové panely pod plánovanou železniční budovou, roku 2007 byly koleje vytrhány.\n\nRoku 2013 se krajský úřad rozhodl znovu usilovat o stavbu tzv. Medlešické spojky. Roku 2016 se již nepočítá s výstavbou Medlešické spojky, nýbrž spojky Ostřešanské.\n\nVesnice je spojena dvěma komunikacemi pro pěší a cyklisty – do Jesničánek (není dokončen závěr – směr na obec – výkup pozemků) a do Pardubiček. Zároveň je vesnice spojena velmi úzkou cyklostezkou i se sousedními Ostřešany. Vesnicí prochází cyklistická trasa č. 4119.\n\nNemošická stráň je přírodní památka vyhlášena roku 1982, ležící na katastrálním území obce. Jedná se o zalesněnou stráň se strmou říční terasou, nad pravým břehem Chrudimky mezi Nemošicemi a Drozdicemi.\n\n\n"}
{"id": "180435", "url": "https://cs.wikipedia.org/wiki?curid=180435", "title": "Prefektura Hjógo", "text": "Prefektura Hjógo\n\nPrefektura Hjógo (: 兵庫県, \"Hjógo-ken\") je jednou ze 47 prefektur Japonska. Nachází se v regionu Kansai na ostrově Honšú. Hlavním městem je Kóbe.\n\nPrefektura má rozlohu 8 393,34 km² a k 1. říjnu 2005 měla 5 595 212 obyvatel.\n\nNa východě prefektura sousedí s prefekturami Kjóto a Ósaka, na západě s prefekturami Okajama a Tottori.\n\nNa severu i na jihu má prefektura přístup k moři. Ze severu je omývána vodami Japonského moře, jižní část leží na pobřeží Vnitřního moře. Střední část je hornatá. Území prefektury zahrnuje také ostrov Awadžišima (淡路島), který je dvěma silničními mosty propojen s ostrovy Honšú a Šikoku.\n\nSeverní část prefektury je osídlená jen zřídka, v centrálním horském pásmu jsou jen malé vesnice. Většina populace žije na jižním pobřeží, které je součástí aglomerace Kjóto - Ósaka - Kóbe.\n\nV létě bývá v celé prefektuře horko a vlhko. V zimě naopak bývá severní část prefektury pokryta velkými přívaly sněhu, v jižní části ale bývají jen příležitostné sněhové přeháňky.\n\nV prefektuře Hjógo je 29 velkých měst (市, ši):\nNachází se zde velké množství těžkého průmyslu. Kóbe patří k největším námořním přístavům v Japonsku.\n\nKóbe je jednou z populárních turistických destinací. Pro Japonce je symbolem kontaktu se Západem. Nad přístavem lze zhlédnout původní domy prvních amerických a evropských návštěvníků.\n\nHlavním lákadlem je bez pochyby hrad Himedži (姫路), kulturní památka na seznamu světového kulturního dědictví UNESCO. Vysoké návštěvnosti nahrává také snadná dostupnost z Kjóta a Ósaky pomocí Šinkansenu.\n\n"}
{"id": "180436", "url": "https://cs.wikipedia.org/wiki?curid=180436", "title": "Protonefridie", "text": "Protonefridie\n\nProtonefridie jsou vylučovací orgány ploštěnců (ploštěnek, motolic, tasemnic a jednorodých). Skládají se z takzvaných plaménkových buněk, obvykle hruškovitého tvaru, a odvodných kanálků. Z plaménkové buňky vychází shluk bičíků, jejichž pohyb vytváří dojem plamene. Odvodné kanálky ústí mimo tělo živočicha, nebo se spojují do rozvětveného systému. Protonefridie mají původ v ektodermu.\n\n"}
{"id": "180438", "url": "https://cs.wikipedia.org/wiki?curid=180438", "title": "Dražkovice", "text": "Dražkovice\n\nDražkovice jsou částí města Pardubice, součást městského obvodu Pardubice V. V roce 2013 zde žilo 511 obyvatel.\n\n"}
{"id": "180439", "url": "https://cs.wikipedia.org/wiki?curid=180439", "title": "Motolice jaterní", "text": "Motolice jaterní\n\nMotolice jaterní (\"Fasciola hepatica\" Linné, 1758, : ) je kosmopolitně rozšířený parazit ze třídy Trematoda (motolice) parazitující v játrech, respektive jaterních žlučovodech ovcí, skotu a celé řady dalších savců, včetně člověka. Dospělé motolice mají dorso-ventrálně zploštělé tělo ve tvaru kopinatého listu, měří 2 - 3 cm a živí se krví definitivního hostitele. Vývojový cyklus probíhá přes mezihostitele, jimiž jsou vodní plži z čeledi plovatkovitých (Lymnaeidae). Největší význam má u ovcí a skotu. Celosvětové ztráty v zemědělství způsobené motolicí jaterní dosahují více než 2 miliard USD ročně. Infekce zvířat a lidí motolicí jaterní nebo příbuzným druhem \"Fasciola gigantica\" se označuje jako fasciolóza. K nákaze zvířat dochází na pastvě, kde zvířata pozřou vegetaci s larválními stádii motolice. Lidé v endemických oblastech se mohou nakazit konzumací vodních rostlin (např. saláty z potočnice) nebo také pitnou vodou obsahující larvální stádia motolic. Nejvíce lidí infikovaných motolicí jaterní bylo zaznamenáno v Peru, Bolívii a Ekvádoru. V Evropě je infekce motolicí jaterní u lidí poměrně vzácná, asi nejvíce případů bylo popsáno ve Francii, Španělsku a Portugalsku.\n\nZřejmě první písemný důkaz o motolici jaterní pochází z Francie roku 1379, kdy Jean de Brie se ve svém odborném sdělení o produkci ovčí vlny pro krále Karla V. zmiňuje i o nemoci ovcí, kterou označil jako jaterní hniloba. Nicméně ve své práci neuvedl nic o přítomnosti červů. Důkazy o přítomnosti motolic v játrech ovcí pocházejí až z první poloviny 16. století. Mělo se za to, že červi jsou důsledkem zkrmování rostlin s obsahem toxických látek. Teprve až roku 1688 italský lékař Francesco Redi popsal skutečnost, že helminti kladou vajíčka a zavrhl tak mýtus neživé podstaty vzniku červů. Není však jisté, zda popsal proces produkce vajíček právě u \"F. hepatica\", neboť se zabýval řadou různých helmintů z různých zvířat. Redi také jako první v historii publikoval obrázek motolice jaterní izolované z jater kastrovaného berana. Podle tohoto italského vědce byly později pojmenovány larvální stádia motolic v plžích jako redie.\n\nV roce 1698 Govert Bidloo, nizozemský profesor anatomie a zároveň osobní lékař krále Viléma III., zveřejnil, že stejný druh motolice objevil nejen u ovcí, ale i skotu, jelenů a člověka. Rovněž detekoval přítomnost vajíček uvnitř motolic. Jeho výsledky později ve svých memoárech zveřejnil zakladatel mikroskopie Anthony van Leeuwenhoek. Ten pokračoval ve výzkumech po jeho předchůdci. Leeuwenhoek se domníval, že zvířata se nakazí červy pitím vody, nicméně nedokázal vysvětlit proč nenalezl tyto organismy ve vodě (publikováno v letech 1700-1704). Další pokrok v poznání vývojového cyklu učinili v druhé polovině 18. století Johann Swammerdam (1758 – objev neznámých organismů v plži) a Otto Müller (1770 – objev plovoucích organismů ve vodě, které pojmenoval jako cerkarie). Müller se chybně domníval, že se jedná o Protozoa nebo Rotifera. Spojitost cerkarií a larválních stadií v plži s dospělými motolicemi jakožto parazity obratlovců zůstala neodhalena až do druhé poloviny 19. století. Mezitím bylo publikováno několik dílčích objevů. Christian Nietzsch (1807 a 1819) referoval o encystaci cerkarií na vegetaci (1807), rovněž upozornil na morfologickou podobnost cerkarií a motolic obratlovců. Mehlis (1837) pozoroval líhnutí miracidií z vajíček motolic a domníval se, že důvodem jejich intenzivního pohybu ve vodě je snaha najít nějakého hostitele. Jediným vědcem této doby, který zastával teorii o existenci mezihostitele ve vývoji parazitárních ploštěnců, byl Peter Abildgaard. Ten roku 1790 podal důkaz o tom, že larvální vývoj tasemnice \"Diphyllobothrium\" spp. probíhá přes rybího mezihostitele. Jeho výsledky nenašly velký ohlas a byly na dlouhou dobu zapomenuty. Teprve v roce 1881 byl podán důkaz, že vývojový cyklus motolice jaterní probíhá přes plže \"Galba truncatula\". Tento přelomový objev v biologii \"F. hepatica\", potažmo všech motolic, byl učiněn současně, nezávisle na sobě Algeronem Thomasem ve Spojeném království a známým zoologem Rudolfem Leuckartem v Německu. Konečně Sinitsin v roce 1914 při svých experimentech s králíky popsal způsob migrace motolic ze střev do jater definitivního hostitele.\n\nDospělé motolice se lokalizují v jaterních žlučovodech, kde se živí krví. Po dosažení pohlavní dospělosti kladou vajíčka. Ta postupně odcházejí společně se žlučí přes žlučovody do střeva. S výkaly hostitele se poté vajíčka dostávají do vnějšího prostředí. Vajíčko \"F. hepatica\" je oválného tvaru, žlutohnědé barvy, o délce 130–150 μm a šířce 60–90 μm, na jednom pólu opatřené víčkem (operculum). Obsah vajíčka je vyplněn četnými žloutkovými granulemi. S deštěm jsou vajíčka uvolněna z trusu do vodního prostředí, kde se dále vyvíjejí (bez dostatku vody vajíčka hynou). Uvnitř vajíčka se postupně formuje larva, zvaná miracidium. Vývin miracidií uvnitř vajíček, jakož i samotné líhnutí z vajíček, je ovlivněno především teplotou, vlhkostí a tenzí kyslíku. Obecně miracidia se vyvíjejí ve vajíčcích v teplotním rozmezí 10–30 °C s teplotním optimem mezi 23–26 °C. Při teplotách 0–10 °C je vývin vajíčka zastaven, ale vajíčko zůstává životaschopné (až 2 roky). Při zvýšení teploty nad 10 °C se opět začne vyvíjet miracidium.\n\n Za přirozených podmínek se miracidium vyvine zhruba za 10–20 dní. Jakmile dokončí svůj vývoj, opouští vajíčko odklopením operkula skrze horní pól vajíčka. Vylíhlé miracidium je kyjovitého tvaru, s výraznými očními skvrnami v přední části, měří okolo 130 μm. Povrch miracidia tvoří obrvená kutikula. Vylíhlá miracidia ihned aktivně plavou rychlostí zhruba 1 mm.s a vyhledávají vhodného plže. Miracidia nepřijímají žádnou potravu, jejich energetické výdaje potřebné k pohybu jsou pokryty ze zásobního glykogenu pocházejícího ještě z vajíčka. Miracidia jsou tudíž schopna plavat ve vodě pouze po dobu 12–24 hodin. Larvy, které v tomto čase nestačí proniknout do vhodného mezihostitele, rychle hynou. Chování miracidií motolice jaterní je obecně charakterizováno třemi vlastnostmi: pozitivní fototaxe (pohybují se za světlem), negativní geotaxe (tzn. mají tendenci plavat k hladině) a zejména pak pozitivní chemotaxe (jsou přitahovány některými chemickými látkami). Při hledání plže se uplatňuje především posledně jmenovaná vlastnost, kdy miracidia jsou „vábena“ mukopolysacharidy obsaženými ve slizu vodních plžů. Při přichycení k plži se miracidia zavrtají do plášťové dutiny pomocí rostra a sekrece proteáz. Při průchodu do těla plže ztrácí brvy a přeměňují se ve vakovitý útvar zvaný sporocysta.\n\nMladá sporocysta migruje skrze lymfatický a krevní oběh plže do hepatopankreatu plže a zde začíná růst. Uvnitř sporocysty se ze zárodečných buněk postupně formují mateřské redie.\n\nMateřské redie opouští tělo sporocysty, která tak zaniká. Toto stádium se již živí tkáňovými tekutinami plže, roste a značně narušuje tkáně mezihostitele. Mají vyvinutou trávicí trubici začínající ústy, na něž navazuje svalnatý pharynx. Uvnitř každé redie se ze zárodečných buněk formují další generace redií – tzv. dceřiné redie. Někdy se používá místo označení mateřská a dceřiná redie také redie I. a II. generace. Ve dceřiných rediích (II. generace redií) se již formují ocáskaté larvy – cerkarie. Výzkumy z Francie potvrdily, že se v plži mohou tvořit i III. generace redií.\n\nJakmile cerkarie dospějí, aktivně se uvolňují z lumen redie a následně opouštějí i plže. Uvolňování cerkarii (tzv. cercarial shedding) infikovaný plž zpravidla nepřežije a hyne. Cerkarie se skládá z kulaté, mírně srdcovité hlavičky (vlastní tělo) a bičíkatého ocásku, jenž slouží k pohybu ve vodě. Vlastní tělo je vybaveno dvěma přísavkami a typickým vidličkovitě rozvětveným slepě zakončeným střevem. Morfologicky se tak značně podobá dospělé motolici. Hlavička měří 200 μm, ocásek okolo 0,5–0,7 mm. Cerkarie plavou pomocí ocásku ve vodě a ulpívají na rostlinách. Jakmile se cerkarie přichytí k rostlinném porostu, odhazuje ocásek a vytváří kolem celého těla ochranný obal (proces zvaný encystace) – vzniká metacerkarie. Celý vývoj larválních stadií v plži trvá 1–2 měsíce a je ovlivněn řadou faktorů jako je teplota, stáří a druh plže, imunitní reakce plže apod. Počty cerkarií uvolněných z jednoho plže závisí na počtu miracidií, druhu plže, jakož i stáří plže a liší se u různých studiích. Nejvyšší dokumentovaný počet cerkárií z jednoho plže činil 1792 a to u druhu \"G. truncatula\", jež byl experimentálně infikován celkem 5 miracidii. Francouzští autoři při svých experimentálních infekcích \"G. truncatula\" (jedno miracidium na plže) udávají v průměru 344 cerkarií na jednoho plže.\n\nToto infekční a zároveň poslední larvální stádium motolic je pevně přichyceno na povrch rostlin nebo plave na vodní hladině. Jeho metabolismus je omezen na minimum a v podstatě čeká na pozření definitivním hostitelem. Ochranný obal chrání před nepříznivými vlivy. Životaschopnost, respektive infekceschopnost, metacerkarií je ve vlhkém prostředí až několik měsíců. Jsou-li chráněny před mrazem pod sněhovou pokrývkou, jsou schopny přežít i zimní měsíce do dalšího jara.\n\nDefinitivní hostitel se nakazí při pastvě konzumací porostu s metacerkariemi, případně vodou. Obal metacerkarie je při průchodu slezem (žaludkem u monogastrů) narušen trávicími enyzmy a začíná tak proces excystace (odhození ochranného obalu), který bývá dokončen v tenkém střevu. Vzniká mladá motolička, jež ihned migruje skrze stěnu střevní do břišní dutiny a dále do jater. Přestože mají mladé motolice \"F. hepatica\" silnou afinitu k jaterní tkáni, mohou někteří jedinci domigrovat i do jiných orgánů (ledviny, plíce). Tito však nedosáhnou pohlavní dospělosti a hynou. Jakmile se juvenilní motolice dostanou do jater, migrují skrze jaterní parenchym a rostou. Po průniku do jaterních žlučovodů končí migrace, pohlavně dozrávají a začínají produkovat vajíčka. Doba od průniku metacerkárie do těla hostitele do přítomnosti prvních vajíček v trusu (tzv. prepatentní perioda) se pohybuje od 8 do 10 týdnů u ovcí, mezi 10-12 týdny u skotu. Motolice jsou schopny žít ve žlučovodech a produkovat vajíčka až několik let.\n\nInfekce lidí a zvířat motolicí jaterní byly zaznamenány z celkem pěti kontinentů, druh \"F. hepatica\" je tedy rozšířen po celém světě krom Antarktidy. Naproti tomu, areál výskytu blízce příbuzného druhu \"Fasciola gigantica\" (rovněž způsobující fasciolózu) je omezen na subtropické a tropické oblasti Afriky a Asie. V některých oblastech Afriky a Asie se tak vyskytují oba druhy současně.\n\nZ mnoha fylogenetických a paleontologických studií vyplývá, že motolice jaterní pochází původně z Evropy. Přítomnost vajíček \"F. hepatica\" byla prokázána v koprolitech lidí a zvířat pocházejících z doby kamenné z období pozdního mezolitu (zhruba před 5000-5100 lety) a neolitu, tedy z období rozvoje zemědělství a počátků domestikace zvířat. Nálezy pocházejí z archeologických lokalit v Francii a Švýcarsku. Vajíčka motolice byla rovněž identifikována i z jiných lokalit v Evropě a to jak z doby bronzové, tak např. z období starověkého Říma či ze středověku. Nikdy však nebyla nalezena v prehistorických sedimentech či koprolitech v Americe či Austrálii. \"F. hepatica\" byla tedy introdukována do Ameriky, Austrálie a na Nový Zéland a Afriky. V nových oblastech se motolice adaptovala na nové definitivní hostitele (např. lamy a alpaky v Jižní Americe) i mezihostitele (\"Austropeplea (Lymnaea) tomentosa\" jako zástupce plovatkovitých v Austrálii).\n\nJako mezihostitelé \"F. hepatica\" figurují vodní plži z čeledi plovatkovitých (Lymnaeidae). Původním a zároveň hlavním mezihostitelem v Evropě je \"Galba truncatula\" (bahnatka malá). S rozšířením na další kontinenty se motolice adaptovala i na další plovatkovité plže. V Austrálii je mezihostitelem \"Austropeplea (Lymnaea) tomentosa\", v Severní Americe \"Pseudosuccinea columella\" a \"Fossaria (Galba) bulimoides\", v Jižní Americe krom introdukované bahnatky malé také \"Fossaria (Lymnaea) viatrix\", na Kubě a v Karibské oblasti pak \"Fossaria (Lymnaea) cubensis\". Mimo tyto druhy je vnímavá k infekci řada plovatkovitých plžů, kteří již nemají takový význam.\n\n Definitivním hostitelem motolice jaterní jsou přežvýkavci, nicméně k infekci jsou vnímaví i další savci, včetně člověka. Mezi hlavní a nejdůležitější hostitele však patří skot a ovce, u nichž figuruje \"F. hepatica\" jako jeden z nejvýznamnějších parazitů vůbec. Běžný je výskyt i u koz domácích. U ostatních druhů nemá motolice jaterní již tak značný ekonomický dopad. Ve volné přírodě se může vyskytovat u jelenovitých (v Evropě např. jelen lesní, srnec obecný), volně žijících turovitých (např. muflon, kamzík), ale i dalších nepřežvýkavých druhů jako je prase divoké, ondatra, zajíc, králík apod.\n\n\nFasciolosis (1999), edited by J.P. Dalton, CAB International, Wallingford\n\n\n"}
{"id": "180440", "url": "https://cs.wikipedia.org/wiki?curid=180440", "title": "Jan Viktor Mládek", "text": "Jan Viktor Mládek\n\nJan Viktor Mládek (7. prosince 1911, Bochnia, Polsko – 7. srpna 1989, Washington, D.C., USA) byl zprvu československý, pak americký ekonom polsko-českého původu, guvernér a jeden z výkonných ředitelů Mezinárodního měnového fondu, sběratel a mecenáš středoevropského umění.\nJan Viktor Mládek se narodil v česko-polské rodině v tehdejší rakouskouherské Haliči. Po vzniku Československa se rodina přestěhovala do Prahy.\nJan Mládek začal po maturitě na smíchovském reálném gymnáziu studovat práva v Praze a studium dokončil na právnické fakultě Masarykovy univerzity v Brně, kde roku 1936 získal doktorát práv. Stačil absolvovat také dva semestry medicíny, ale hlubší zájem o národohospodářství a filozofii ho přivedl na Vysokou školu obchodní v Praze. Krátce pracoval ve studijním odboru Národní banky a před válkou odešel dále studovat k Henri Bergsonovi na pařížskou Sorbonnu. V Anglii pak studoval na Cambridge University u Bertrand Russella a Johna M. Keynese, s kterým později za války úzce spolupracoval na plánech poválečné finanční rekonstrukce a stabilizace evropských zemí.\n\nPočátek války Mládka zastihl ve Francii, kde se přihlásil do francouzské armády. Po její porážce a evakuaci do Anglie byl přidělen do služeb československého exilového ministerstva financí v Londýně. Její ministr financí Ladislav Feierabend se u exilového prezidenta Beneše snažil prosadit vznik exilové Národní banky Československé, ale neuspěl. Benešovi vadili navrhovaní členové, lidé spjatí s hospodářským systémem první republiky – jako Antonín Basch, rozhodný zástupce liberálního hospodářství, profesor na univerzitě v Chicagu – ale především podporoval změnu hospodářského systému po skončení války a počítal s větší úlohou státu.\n\nFeierabend tedy zřídil jen měnový a bankovní odbor ministerstva financí, jehož vedením pověřil Mládka. Jan Mládek se po válce vrátil do Československa a byl pověřen dočasnou správou České národní banky.\n\nJan V. Mládek se společně s Antonínem Baschem zúčastnil porad v letech 1943 a 1944 v USA, aktivně pracovali na přípravách poválečného měnového uspořádání. Tak se zúčastnili i přípravné konference v Atlantic City v červnu 1944, kde zastupovali Československo jako jednu ze 17 zúčastněných zemí a kde byly dokončovány podklady pro závěrečnou měnovou a finanční konferenci v červenci 1944 v Bretton Woods.\n\nV Bretton Woods bylo Československo zastoupeno předsedou Ladislavem Feierabendem, místopředsedou Janem V. Mládkem a profesory národního hospodářství Antonínem Baschem a Ervinem Exnerem a přednostou hospodářské služby československého velvyslanectví v USA Josefem Hančem.\n\nNa konferenci byly schváleny stanovy Mezinárodního měnového fondu a Mezinárodní banky pro obnovu a rozvoj a uzavřeny Brettonwoodské dohody. Československo k nim formálně přistoupilo na zasedání Prozatímního Národního shromáždění 18. prosince 1945, schválením vládního zákona o přistoupení Československé republiky k dohodám o Mezinárodním měnovém fondu a o Mezinárodní bance pro obnovu a rozvoj, po jeho jednomyslném přijetí v rozpočtovém výboru sněmovny.\n\nČeskoslovenská vláda podepsala dohodu o MMF \"(Articles of Agreement of the IMF)\" s první skupinou zemí 27. prosince 1945, čímž se ČSR stala zakládajícím členem. Mezi dvanáct výkonných ředitelů MMF byl při prvních volbách dne 6. května 1946 zvolen československý zástupce Jan Viktor Mládek, který tehdy byl vedoucím měnové a bankovní divize ministerstva financí ČSR. Mládek jako výkonný ředitel zastupoval zájmy nejen Československa, ale i Polska a Jugoslávie.\n\nV USA na přání prezidenta Beneše pracoval i na přijetí Marshallova plánu.\n\nOd roku 1947 zastupoval Jan Viktor Mládek Československo v OSN.\nPo komunistickém puči v únoru 1948 Mládek rezignoval na svou funkci výkonného ředitele, požádal o azyl a byl jmenován zástupcem ředitele operačního oddělení MMF \"(Operations Department)\". Na přání generála Mc Arthura byl vyslán do Japonska, aby řešil tamější finanční problémy a do Jugoslávie, aby její finance vyvedl ze závislosti na SSSR. V letech 1953–59 byl ředitelem Evropského oddělení \"(European office)\" a od roku 1961 nově založeného Afrického oddělení \"(African Department)\". Na přání amerického prezidenta Lyndon B. Johnsona pomáhal řešit finanční a měnové problémy zemí jihovýchodní Asie. Od roku 1964 vedl Ústřední bankovní služby MMF \"(Central Banking Service)\".\n\nJan Mládek těžce nesl, že pomáhá řadě zemí ve světě a nemůže pomoci své vlasti. Přednášel o Československu ve výboru amerického Kongresu a podporoval české exulanty, jako byli Ladislav Feierabend a Ferdinand Peroutka, v letech 1970–72 předsedal exilové Společnosti pro vědy a umění (SVU). Po odchodu do důchodu roku 1977 se intenzivně zabýval plány na obnovu československé ekonomiky, ale zemřel 7. srpna 1989, těsně před listopadem 1989.\n\nV Paříži se v roce 1953 [v hesle Meda Mládková se uvádí rok 1955] seznámil s Medou Sokolovou, svou pozdější ženou. Od roku 1960 žili v Georgetownu u Washingtonu. Společně podporovali středoevropské i československé umělce.\n\nManželé Mládkovi vybudovali rozsáhlou uměleckou sbírku, kterou uvedli v roce 1987 na výstavě \"„Expressiv: Central European Art since 1960“\" v Hirshhornově Museu patřícímu k \"Smithsonian Institution\" ve Washingtonu. O něco později se sbírka stala základem jejich nadace a Musea Kampa.\n\nV roce 1995 obdržel Dr. Jan V. Mládek Medaili Za zásluhy I. stupně in memoriam.\n\n\n\n"}
{"id": "180445", "url": "https://cs.wikipedia.org/wiki?curid=180445", "title": "Stonávka", "text": "Stonávka\n\nStonávka ( ) je říčka v Moravskoslezském kraji, levostranný přítok řeky Olše, který odvodňuje části okresů Frýdek-Místek a Karviná.\n\nPovodí horní Stonávky odvodňuje nejseverozápadnější cíp Moravskoslezských Beskyd mezi výběžky Prašivé na západě a Goduly na východě. Sama říčka pramení v nadmořské výšce kolem 750 m na jihovýchodních svazích vrchu Čupel; celý následující tok pak směřuje zhruba k severu. Po třech kilometrech Stonávka u stejnojmenné osady vystupuje z horského údolí a v Komorní Lhotce se slévá s potokem Ráztoka, čímž více než zdvojnásoubuje svůj objem. Dále Stonávka protéká obcemi Hnojník a Třanovice, postupně přibírá drobnější přítoky Černý potok, Mušalec, Sušovský potok, Hornodvorský potok a Zavadovický potok. U obce Těrlicko zadržuje vody Stonávky vodní nádrž Těrlicko, vybudovaná v letech 1955 až 1964. Sypaná zemní hráz Těrlické přehrady je schopna zadržet až 27 milionů krychlových metrů vody, délka vzdutí přesahuje 5 km, plocha hladiny 267 ha. Hlavním účelem vybudování nádrže bylo zásobování průmyslových podniků užitkovou vodou, kromě toho je využívána i k rekreaci a ochraně před povodněmi. Pro zvýšení dostupného množství vody je nad nádrží ze sousedního povodí do Stonávky převáděna menší část průtoku Ropičanky v průměrném objemu 0,07 m³/s. Pod přehradou leží na Stonávce obec Albrechtice, za níž ústí zprava poslední z významnějších přítoků, potok Chotěbuzka. Následuje obec Stonava a po dalších pěti kilometrech toku rovinatou a lidskou činností silně pozměněnou krajinou se Stonávka v nadmořské výšce 220 m v Karviné z levé strany vlévá do řeky Olše, která její vody odnáší dál do Odry.\n\n\"(levý/pravý)\"\n\nHlásný profil:\n\n"}
{"id": "180446", "url": "https://cs.wikipedia.org/wiki?curid=180446", "title": "Portugalská vlajka", "text": "Portugalská vlajka\n\nVlajka Portugalska se skládá ze dvou svislých pruhů – levého zeleného a pravého červeného. Pruhy jsou nestejné šíře, přičemž zelený zabírá dvě a červený tři pětiny délky vlajky. Střed znaku země je umístěn na hranici obou barev.\n\nČervená část symbolizuje portugalskou revoluci z roku 1910 a zelená část naději. Bílý znak obsahuje pět malých modrých znaků s pěti bílými body. Modré znaky symbolizují prvního portugalského krále Alfonse Jindřicha I., vítěze nad Maury, a božská pomoc, které se mu přitom dostalo, je představována pěti bílými body jako pěti Kristovými ranami. Seskupení znaků do kříže pak symbolizuje křesťanství. Červený okraj znaku zahrnující sedm hradů představuje rozsah portugalského území včetně provincie Algarve. Za znakem je navigační přístroj – armilární sféra, která je oslavou Jindřicha Mořeplavce, který inicioval zámořské plavby, které z Portugalska učinily kdysi koloniální impérium.\n\nPortugalská vlajka byla přijata dne 30. června 1911, ale užívána byla již od revoluce, která 5. října 1910 svrhla monarchii. Portugalsko oficiálně deklaruje svou nezávislost na království Léon od roku 1128 a v roce 1170 byla jeho nezávislost uznána papežem. Symboly na portugalské vlajce se datují k dvanáctému století. Bílý znak s pěti modrými znaky byl přijat králem Alfonsem Jindřichem I. po porážce Maurů a vytvoření Křesťanského království Portugalska v roce 1139.\n\nV roce 1966 navrhl portugalský heraldik Franz Paul Almeido vlajky portugalských závislých území, které byly dokonce v roce 1967 schváleny. Vlajky těchto území ale nebyly nikdy zavedeny a nadále se užívaly portugalské vlajky. Seznam není kompletní.\n\nPo republikánské revoluci v roce 1910 bylo vytvořeno množství návrhů vlajky vznikající republiky. Zásadní otázkou bylo, zda převzít modrou a bílou jako barvy bývalého království, nebo červenou a zelenou, kterou užívala republikánská strana. Zvítězil návrh na zeleno-červenou vlajku.\n\n"}
{"id": "180450", "url": "https://cs.wikipedia.org/wiki?curid=180450", "title": "Specifický rizikový materiál", "text": "Specifický rizikový materiál\n\nSpecifický rizikový materiál (SRM) zahrnuje živočišné tkáně definované v Nařízení Evropského parlamentu a Rady (EU) č.999/2001, kterým se stanoví pravidla pro prevenci, tlumení a zdolávání některých transmisivních spongiformních encefalopatií, obecně označovaných jako BSE či též nemoc šílených krav. \n\nU skotu patří mezi tento materiál lebka včetně mozku a očí, mandle a mícha skotu staršího než 12 měsíců a střeva od dvanáctníku po konečník skotu jakéhokoliv věku. SRM musí být odstraňován na jatkách nebo bouráních pod státním veterinárním dozorem. Veškerý takto získaný materiál musí být okamžitě po odstranění obarven speciální barvou a musí být úplně zlikvidován spálením.\n"}
{"id": "180451", "url": "https://cs.wikipedia.org/wiki?curid=180451", "title": "Jeruzalémské hradby", "text": "Jeruzalémské hradby\n\nJeruzalémské hradby obklopují oblast jeruzalémského Starého Města (cca 1 km²). Byly zbudovány v období vlády Osmanské říše v Izraeli. Stavební práce probíhaly v letech 1535-1538 z rozhodnutí tureckého sultána Sulejmana I. Délka hradeb je 4,018 km, jejich průměrná výška činí 12 metrů a průměrná tloušťka 2,5 metrů. Součástí hradeb je 34 strážných věží a osm bran, kterými se vstupuje do Starého Města. Tyto hradby jsou posledními hradbami, které byly v průběhu let v Jeruzalémě postaveny.\n\nNa hradby je těsně napojena tvrz Davidova věž (blízko Jafské brány) a také Chrámová hora.\n\nRoku 1981 byly hradby spolu se Starým městem zapsány organizací UNESCO na seznam světového dědictví.\n\nVe střední době bronzové (v době izraelských patriarchů) bylo na místě dnešního Jeruzaléma vystavěno město pojmenované Jebús, které bylo sice malé, nicméně opevněné — památky po tomto opevnění, které městu Jebus umožnilo, aby se stalo významným městem, se nacházejí ve Městě Davidově.\n\nPodle židovské tradice, která je vyjádřena v Tanachu, nebyl Jeruzalém dobyt a zůstalo jebusitským městem i při příchodu kmene Juda a Benjamín. Až izraelský král David město ovládl a původní město přestavbou přeměnil v město Davidovo a rozšířil hradby. Město tehdy stálo na malém pahorku, který se nachází mimo dnešní Staré město. Šalomoun, Davidův syn, zbudoval první Chrám a znovu zvětšil městské hradby tak, aby chránily i Chrámovou horu. V období prvního Chrámu (až do jeho zničení) se pak město spolu s hradbami rozšiřovalo na severozápad, do oblasti, kde se dnes nachází židovská čtvrť.\n\nNehemjáš (Nechemja), který byl perským králem pověřen vést židovské navrátilce z babylonského zajetí, inicioval obnovu a znovuzbudování jeruzalémských hradeb – tyto hradby bývají nazývány „první“. V období druhého Chrámu se pak hradby dočkaly několika přestaveb: Herodes Veliký hradby rozšířil, aby jimi obklopil i východní pahorek - jsou nazývány „druhé“ a patří k nim i věže Fasael, Hippikos a Mariamné. Agrippa I. pak začal se stavbou „třetích hradeb“, avšak za cenu zvyšování daní. Hradby byly dokončeny těsně před vypuknutím První židovské války.\nPo dobytí Jeruzaléma římským vojskem byly zničeny i hradby, které byly obnoveny při výstavbě římského města Aelia Capitolina, které bylo vybudováno na místě zbořeného Jeruzaléma. V obnově se pak pokračovalo i v období arabské nadvlády.\nPoničené hradby dal na počátku 13. století obnovit sultán Al- Malik Al-Mu'azzam Isa, ale záhy, r. 1219 přikázal je zbořit. Sultán Osmanské říše Sulejman I. rozhodl, aby hradby byly znovu zcela obnoveny. Stavba probíhala v letech 1535-1538 a tyto hradby se dochovaly dodnes.\n\nV letech 1948 až 1967, tj. mezi první arabsko-izraelskou a šestidenní válkou, byla napříč městem postavena betonová zeď, která oddělovala východní (jordánský) Jeruzalém od západního (izraelského). Tato zeď však byla odstraněna po sjednocení Jeruzaléma.\n\nV nedávné minulosti byla vystavěna bariéra okolo Jeruzaléma, tzv. „Jeruzalémský plášť“, která je součástí bezpečnostní bariéry, obklopující Západní břeh Jordánu.\n\n\n"}
{"id": "180461", "url": "https://cs.wikipedia.org/wiki?curid=180461", "title": "Transmisivní spongiformní encefalopatie", "text": "Transmisivní spongiformní encefalopatie\n\nTransmisivní spongiformní encefalopatie (TSE), neboli prionové choroby, jsou vzácná neurodegenerativní onemocnění lidí i zvířat, způsobená nahromaděním patologicky změněného, proti účinkům proteolytických enzymů odolného proteinu, tzv. prionu, v mozkové tkáni. Mají velmi dlouhou inkubační dobu, pak se projevují progresivními poruchami CNS a vždy končí smrtí postiženého jedince.\n\nTypickým histopatologickým nálezem je vakuolární degenerace neuronů a přítomnost amyloidních plaků - to vede k vytvoření mikroskopických „děr“ v šedé hmotě, které jsou pozorovatelné pod světelným mikroskopem. Struktura poškozené tkáně připomíná mycí houbu - proto spongiformní; encefalopatie je termín, který obecně označuje poruchu funkce mozku. Přívlastek transmisivní, tedy přenosný, pak vyjadřuje schopnost prionu vyvolat onemocnění i u jiných jedinců. Pro účely zákona č. 299/2003 Sb. opatření pro předcházení nemocem přenosným ze zvířat na člověka se ovšem transmisivní spongiformní encefalopatií myslí jen ty přenosné spongiformní encefalopatie, které se nevyskytují u člověka, v souvislosti s onemocněním lidí se tohoto přívlastku nepoužívá.\n\nV buněčných membránách savčích neuronů se fyziologicky nachází integrální, tzv. prionový protein. Jeho konformační změnou (zvětšením podílu β-skládaného listu) se tento změněný protein, tedy už prion, stane odolný vůči účinkům proteinázy K, neintegrují se do membrán, ale hromadí se v neuronech i mimo ně, čímž časem způsobí zánik buňky a zničení celé tkáně. Prion má zároveň schopnost změnit prostorové uspořádání „zdravého“ prionového proteinu, takto se vlastně „rozmnožuje“.\n\nV roce 1997 dostal z objev prionu Stanley B. Prusiner Nobelovu cenu.\n\n\n\nK průkazu prionů se používají rychlé testy na proteázu rezistentní fragment prionu, jako je Western blot nebo chemiluminiscenční ELISA test. K povrzení nálezu se využívá imunohistochemických metod.\n\nJe také možné vyhodnotit histopatologické změny na histologických řezech CNS nebo pozorovat specifická vlákna prionů pod elektronovým mikroskopem, ale k běžné diagnostice např. BSE se tyto metody nepoužívají.\n\n"}
{"id": "180465", "url": "https://cs.wikipedia.org/wiki?curid=180465", "title": "Scrapie", "text": "Scrapie\n\nScrapie, klusavka (drbavka), \"Scrapie-associated fibrilis\", je neurodegenerativní onemocnění ovcí a koz. Je rozšířeno v Evropě, na středním východě a USA, ale do dnešního dne nebyla její přítomnost zaznamenána v Austrálii a na Novém Zélandu. Má extrémně dlouhou inkubační dobu, je charakterizované výskytem a akumulací patologické formy prionového proteinu (PrPSc). Je příbuzné BSE a patří do skupiny onemocnění souhrnně označované transmisivní spongiformní encefalopatie. Scrapie není nemocí ve smyslu nákazy organismu jiným organismem, ale spíše poruchou organismu v důsledku přítomnosti a působení látky, kterou tělo neumí likvidovat (metabolizovat ani vyloučit).\n\nPrvní záznamy o scrapii pocházejí z počátku 18. století. Název Scrapie pochází z tendence nemocných ovcí vyškrábat si svoji vlnu. Další klinické příznaky jako obtíže při chůzi a ztráta koordinace se odráží v alternativních názvech ´Traberkrankheit´ (nemoc rychlé chůze) a ´la tremblante´ (chvění), tyto názvy byly původně samostatně používány v Německu a ve Francii.\n\nU ovcí byl popsán gen pro tvorbu prionového proteinu PrPSc, který určuje, zda je zvíře vnímavé ke vzniku klinických příznaků scrapie, pokud je vystaveno infekci. Každý gen pro PrPSc má 2 alely, které pocházejí každá od jednoho rodiče. Vědci identifikovali 3 konkrétní místa (kodony) genu PrPSc, která odpovídají za vnímavost nebo rezistenci ovcí k projevům infekce. Na každém kodonu dvou různých alel jednoho PrP genu mohou být různé kombinace aminokyselin. PrPSc genotyp ovcí tedy představuje kombinace aminokyselin na příslušných kodonech obou chromozomů pro PrPSc gen. Kombinace alel, každé od jednoho rodiče určují genotyp vyšetřované ovce. Je známo až 15 možných kombinací (genotypů), jejichž výskyt je různý v rámci každého plemene. \n\nCharakteristickým místem výskytu je centrální nervový systém (CNS). Toto onemocnění nelze potvrdit u živého zvířete laboratorními metodami. V současné době lze vyšetřovat nervovou tkáň u poraženého nebo uhynulého zvířete. Používají se histopatologické či imunohistochemické metody. V CNS se zjišťuje forma prionového proteinu PrPSc pomocí některého z rychlých testů (Western blot, ELISA), případně elektronmikroskopickým průkazem PrPSc (SAF – Scrapie Associated Fibrils).\n\nPodstatnou příčinou pro vznik a šíření choroby byla mj. lidská hospodářská činnost, konkrétně používání masokostní moučky jako krmiva pro býložravý/přežvýkavý dobytek.\n\n"}
{"id": "180472", "url": "https://cs.wikipedia.org/wiki?curid=180472", "title": "Motion Picture Association of America", "text": "Motion Picture Association of America\n\nMotion Picture Association (zkráceně MPA) je americká nezisková obchodní organizace sídlící ve Spojených státech, jejímž cílem je ochraňovat zájmy filmových studií. Reprezentuje pět hlavních amerických filmových studií a jednu streamovací službu. Byla založena v roce 1922 pod názvem Motion Picture Producers and Distributors of America (MPPDA) a od roku 1945 do září 2019 byla známá jako Motion Picture Association of America (MPAA).\n\nOrganizace je známá díky svému systému hodnocení přístupnosti filmů nebo aktivitám proti nelegálnímu šíření audiovizuálních materiálů. Oficiální stránky této organizace MPAA.org se v roce 2009 podařilo hacknout a zobrazit zde velkou nabídku torrentů z The Pirate Bay. Tato asociace se stala častým terčem hlavně kvůli boji právě proti webové stránce The Pirate Bay, která indexuje BitTorrenty a může být tak využita podobně jako webové vyhledávače k získání torrentů, nikoli však samotného nelegálního obsahu.\n\n\n\n\n"}
{"id": "180480", "url": "https://cs.wikipedia.org/wiki?curid=180480", "title": "Kevin Smith", "text": "Kevin Smith\n\nKevin Patrick Smith (* 2. srpna 1970 v New Jersey, USA) je americký herec, scenárista, režisér a producent, jehož komediálně laděné filmy jsou charakteristické popkulturními narážkami na aktuální blockbustery.\n\n\n"}
{"id": "180484", "url": "https://cs.wikipedia.org/wiki?curid=180484", "title": "Heliopolis", "text": "Heliopolis\n\nHeliopolis – někdy správněji Héliopolis (v překladu \"„Město (titána) Hélia“\" nebo \"„Sluneční město“\") je místní jméno řeckého původu vztahující se k:\n\n"}
{"id": "180485", "url": "https://cs.wikipedia.org/wiki?curid=180485", "title": "Diskrétní kosinová transformace", "text": "Diskrétní kosinová transformace\n\nDiskrétní kosinová transformace ( ', zkratka DCT) je diskrétní transformace podobná diskrétní Fourierově transformaci (DFT), ale produkující pouze reálné koeficienty. Je jednou z mnoha transformací příbuzných Fourierově transformaci. Existuje 8 standardních variant DCT, z nichž 4 jsou běžně používané.\n\nNejběžnější varianta diskrétní kosinové transformace je DCT typu II, která je často nazývána pouze „DCT“. K ní inverzní transformace je DCT typu III, také rovněž často nazývána pouze „inverzní DCT“ nebo zkratkou „IDCT“.\n\nDCT je často používána při zpracování signálu a obrazu, obzvláště pro ztrátovou kompresi. Je například použita v obrazovém formátu JPEG, formátech MJPEG, MPEG a DV. Její modifikace jsou použity v audio formátech AAC, Vorbis a MP3.\n\nFormálně je DCT lineární invertovatelná funkce \"F\" : R → R (kde R značí množinu reálných čísel); nebo ekvivalentně čtvercová matice \"N\" × \"N\". Existuje několik variant DCT s mírně modifikovanou definicí. \"N\" reálných čísel \"x\", …, \"x\" je transformováno do \"N\" reálných čísel \"X\", …, \"X\" podle jedné z rovnic:\n\nDCT-I není definována pro N < 2. (Všechny ostatní typy DCT jsou definovány pro libovolné N.)\n\nInverzní transformace k DCT-I je DCT-I násobená 2/(N-1).\n\nDCT-II je pravděpodobně nejrozšířenější forma a je často uváděna pouze jako „DCT“.\n\nInverzní transformace k DCT-II je DCT-III násobená 2/N.\n\nProtože je to inverzní transformace k DCT-II (až na „měřítko“, \")\", je tato forma někdy uváděna pouze jako „inverzní DCT“ („IDCT“).\n\nInverzní transformace k DCT-III je DCT-II násobená 2/N.\n\nInverzní transformace k DCT-IV je DCT-IV násobená 2/N.\n\nTyto varianty se v praxi používají zřídka.\n\nVícerozměrná transformace (transformace vícerozměrné funkce) může být spočítána jako série jednorozměrných transformací postupně v každém rozměru. Pro 2D například nejprve po řádcích a pak po sloupcích (nebo naopak).\n\n2D DCT-II je například dána rovnicí:\n\nPřestože přímá aplikace těchto rovnic může vyžadovat O(\"N\") operací, je možné spočítat stejnou transformaci pouze se složitostí O(\"N\" log \"N\") použitím rychlé Fourierovy transformace ( \", FFT).\n\nÚseky zdrojového kódu v jazyce C (DCT typu II a typu III):\n\nDopředná ( \") 1D DCT (typu II):\nZpětná ( \"\") 1D DCT (typu III):\n\n"}
{"id": "180490", "url": "https://cs.wikipedia.org/wiki?curid=180490", "title": "Iunu", "text": "Iunu\n\nIunu (známé též jako On nebo Heliopolis) bylo starověké dolnoegyptské město v 13. nomu na východním břehu Nilu nedaleko Mennoferu, po celé období starověku jedno z nejvýznamnějších v Egyptě, v době Nové říše největší egyptské město vůbec; pro svou polohu bylo přirozenou branou pro styk Egypta s ostatními starověkými kulturami Předního východu. Bylo hlavním střediskem slunečního kultu. Dnes je zde neúplně prozkoumaná archeologická lokalita na severovýchodním předměstí současné Káhiry s názvem Heliopolis.\n\nStarověký egyptský název je odvozen od názvu \"iun\" označujícího posvátný sloup nebo pilíř, který byl součástí kultu zde uctívaných slunečních bohů Rea a Atuma. Tento předmět je také hieroglyfickým znakem sloužícím pro zápis jména města. Řecký název města ´Ηλίουπόλις – Héliopolis (v překladu „Město (boha) Hélia“ nebo „Sluneční město“) je založen na ztotožňování zde uctívaných slunečních bohů s Héliem Řeky. V bibli je Iunu označováno jako On.\n\n"}
{"id": "180495", "url": "https://cs.wikipedia.org/wiki?curid=180495", "title": "Traxler", "text": "Traxler\n\nPříjmení Traxler je německého původu. Ženskou variantou je Traxlerová.\n\n"}
{"id": "180507", "url": "https://cs.wikipedia.org/wiki?curid=180507", "title": "Fázový prostor", "text": "Fázový prostor\n\nJako fázový prostor se ve fyzice nazývá prostor proměnných formula_1 (tedy zobecněných souřadnic) a formula_2 (tedy zobecněných hybností). Body fázového prostoru se používají k reprezentaci stavů soustavy hmotných bodů v každém časovém okamžiku. Tyto body se pak označují jako \"reprezentativní\" (nebo \"fázové\") \"body\". Změna stavu, tedy vývoj soustavy, je pak představována pohybem reprezentativního bodu ve fázovém prostoru. Křivka, po které se reprezentativní bod ve fázovém prostoru pohybuje, se označuje jako \"reprezentativní\" (\"fázová\") \"trajektorie\". Pokud zmíněná trajektorie vytváří určitou strukturu, jde o \"atraktor\". Fázový prostor našel velké uplatnění při studiu chaosu.\n\nJe-li dimenze konfiguračního prostoru formula_3, pak dimenze fázového prostoru je formula_4.\n\nPro konzervativní systémy platí, že jejich reprezentativní trajektorie leží na energetické nadploše\n\nFázový prostor jednoho hmotného bodu, který se pohybuje ve třírozměrném prostoru, má dimenzi 6. Tři souřadnice fázového prostoru odpovídají složkám polohového vektoru (tzn. formula_6) a zbývající tři odpovídají složkám hybnosti (tzn. formula_7). Objemový element fázového prostoru je určen\n\nV konzervativním systému se podle Liouvilleovy věty fázový objem zachovává.\n\nFázový prostor tedy používáme k znázornění vývoje systému tak, že si zvolíme osy a jim odpovídající rozměry tak, aby reprezentovaly sledované veličiny. Pomocí křivky trajektorie (nebo diskrétní množiny bodů pokud je i čas diskrétní) sledovaného hmotného bodu můžeme do fázového prostoru vynést vývoj systému, jak byl v daném intervalu pozorován. Vynesené křivky pak mohou být kanonicky transformovány. Pokud sledujeme v systému více bodů, můžeme volitelně vynést více křivek a analyzovat, jak ovlivňuje vývoj systému změna počátečního stavu bodu.\n\n\n"}
{"id": "180514", "url": "https://cs.wikipedia.org/wiki?curid=180514", "title": "Konfigurační prostor", "text": "Konfigurační prostor\n\nVe fyzice se jako konfigurační prostor označuje podprostor fázového prostoru, jehož souřadnicemi jsou pouze zobecněné souřadnice pro všechny stupně volnosti systému. Jednoduchý příklad: Popis pohybu N hmotných bodů v třírozměrném prostoru může být nahrazen popisem pohybu jednoho bodu v 3×N rozměrném prostoru (tj. v konfiguračním prostoru). Pojem konfiguračního prostoru může být snadno zobecněn a použit při popisu libovolného počtu bodů (či obecněji stupňů volnosti) v prostoru libovolné dimenze. \n\n\n\n"}
{"id": "180519", "url": "https://cs.wikipedia.org/wiki?curid=180519", "title": "Redukovaná hmotnost", "text": "Redukovaná hmotnost\n\nRedukovaná hmotnost je \"efektivní\" hmotnost objevující se v problému dvou těles v Newtonově mechanice. \n\nZavedení redukované hmotnosti umožňuje řešit problém dvou těles jako pohyb jednoho tělesa.\n\n\nRedukovaná hmotnost soustavy dvou těles o hmotnostech formula_2 a formula_3 je určena jako\nČasto se také používá ekvivalentního vztahu\n\n"}
{"id": "180529", "url": "https://cs.wikipedia.org/wiki?curid=180529", "title": "Jeff Hanneman", "text": "Jeff Hanneman\n\nJeffrey John \"Jeff\" Hanneman (31. ledna 1964 - 2. května 2013) byl americký kytarista a zakládající člen americké thrash metalové skupiny Slayer. Vyrůstal v Los Angeles v rodině válečných veteránů (jeho otec bojoval v Normandii a bratři ve Vietnamu), to vedlo k jeho zájmu o válku a historii. V roce 1981 se Jeff v domě svého kamaráda setkal s Kerry Kingem, který hledal místo ve skupině jako kytarista. Oba začali hrát skladby od Iron Maiden a Judas Priest, a rozhodli se založit vlastní skupinu\n\nJeff se také zajímal o nacistické Německo a medaile, což se projevilo na textech ve skladbách a veřejnost jeho a zbytek skupiny považovala za nacisty. Jeho zajem začal poté, co mu jeho otec nabídl sbírku medailí od padlých německých vojáků.\n\nZemřel na selhání jater, zřejmě jako následek kousnutí pavoukem, které utrpěl dva roky předtím.\n\n"}
{"id": "180531", "url": "https://cs.wikipedia.org/wiki?curid=180531", "title": "Ježdík obecný", "text": "Ježdík obecný\n\nJeždík obecný (\"Gymnocephalus cernuus\"; L., 1758) je druh ryb z čeledi okounovitých. V tocích plní funkci regulátora stavu bílých ryb a tvoří značnou část potravy dravých ryb.\n\n\"Gymnocephalus cernua\"\n\nRyba menšího vzrůstu. Tělo je protáhlé, z boků mírně zploštělé. Břišní ploutve hned za úrovní prsních. Hřbetní ploutve splývají v jednu. Tělo je zbarveno olivově zeleně až šedozeleně. Na bocích i na ploutvích drobné nepravidelné skvrny. Dorůstá délky až 25 cm a hmotnosti 0,3 kg. Dožívá se věku 11 let.\n\nObývá především velké, pomalu tekoucí řeky nebo stojaté vody. Vyskytuje se ve velké části Evropy od Francie až k Bílému a Kaspickému moři.\n\nV mládí se živí především planktonem, v dospělosti převažuje bentos, případně rybí potěr.\n\nJeždík pohlavně dospívá ve věku 2–3 let. Tření probíhá v období od března do května. Samice klade jikry na kameny i vodní rostlinstvo. Jeho plodnost se pohybuje v rozmezí 1 000–10 000 jiker na samici.\n"}
{"id": "180538", "url": "https://cs.wikipedia.org/wiki?curid=180538", "title": "Anglická hra", "text": "Anglická hra\n\nAnglická hra je šachové zahájení, které charakterizuje tah 1. c4. Do praxe ji zavedl anglický mistr Howard Staunton, v současnosti se jedná o čtvrté nejpopulárnější zahájení. Mezinárodní šachová federace ji přisuzuje kódy A10 až A39.\n\nJedná se velmi proměnné zahájení, je to způsobeno velkým množstvím variant, které se od sebe mnohdy velmi liší. Toto zahájení má navíc schopnost přejít do úplně jiných zahájení. Zahraje-li bílý dodatečně d4, hra obvykle přejde do dámského gambitu, některé z indických obran nebo i holandské obrany. Kromě toho je možný přechod i do Caro-Kannovy obrany či Rétiho hry. Kromě toho odpověď 1. ..e5 vede k základnímu postavení sicilské obrany s obrácenými barvami a důležitým tempem navíc pro bílého.\n\nVarianty anglické hry mají kódová označení A10 až A39:\n\n"}
{"id": "180541", "url": "https://cs.wikipedia.org/wiki?curid=180541", "title": "Jalta", "text": "Jalta\n\nJalta (ukrajinsky a rusky ; , ) je město na Krymu, na severním pobřeží Černého moře. Město se rozkládá na místě staré řecké kolonie. Odtud zřejmě pochází i název města ( – bezpečné pobřeží). Leží v přírodním amfiteátru u mělkého zálivu otevírajícího se k jihu, do Černého moře. Obklopují ho zalesněné Krymské hory. Je zde teplé středomořské klima, díky kterému je Jalta nejznámějším letoviskem Krymu.\n\nV Livadijském paláci na jižním předměstí Jalty se na konci II. světové války (4. – 11. února 1945) konala jaltská konference zástupců SSSR, Velké Británie a USA.\n\nDo města nevede železniční trať; nejbližší nádraží je v Simferopolu. S Aluštou a Simferopolem je Jalta spojena nejdelší trolejbusovou tratí světa.\n\n\n\n"}
{"id": "180542", "url": "https://cs.wikipedia.org/wiki?curid=180542", "title": "John Alexander Reina Newlands", "text": "John Alexander Reina Newlands\n\nJohn Alexander Reina Newlands (26. listopadu 1837 Londýn – 29. července 1898) byl anglický analytický chemik, který v roce 1863 navrhl první periodickou tabulku prvků, ve které jsou prvky uspořádány podle hmotnosti. Tvrdil, že jsou-li prvky takto uspořádány, jako by se u nich opakovaly určité vlastnosti, svým způsobem se harmonizují – na každém osmém místě na stupnici. V roce 1865 nazval Newlands tento jev „Zákonem oktáv“ a přirovnal uspořádání prvků k oktávám na klávesnici klavíru. Všichni se jeho nápadu vysmáli, ale o pět let později publikoval ruský chemik Mendělejev nezávisle na Newlandsově práci vyvinutější formu tabulky, jež se používá dodnes.\n\nNewlands se narodil v Londýně a také zde studoval.\n"}
{"id": "180549", "url": "https://cs.wikipedia.org/wiki?curid=180549", "title": "Lusaka", "text": "Lusaka\n\nLusaka je hlavní město státu Zambie v jižní Africe. V roce 2009 mělo město obyvatel.\n\nMěsto bylo založeno v roce 1905 evropskými kolonisty a od roku 1935 bylo hlavním městem britské kolonie Severní Rhodésie. V roce 1964 se pak stalo hlavním městem nezávislé Zambie.\n\n"}
{"id": "180551", "url": "https://cs.wikipedia.org/wiki?curid=180551", "title": "Bankovní den", "text": "Bankovní den\n\nBankovní (pracovní) den je den, ve kterém banky, pobočky zahraničních bank a jiné osoby, které provádějí nebo zprostředkovávají převody peněžních prostředků jako podnikání, běžně vykonávají svoji činnost.\n\nTermín byl upraven zákonem č. 124/2002 Sb. – zákon o platebním styku, a má zásadní význam pro počítání lhůt při provádění bankovních převodů.\n"}
{"id": "180552", "url": "https://cs.wikipedia.org/wiki?curid=180552", "title": "SanDisk", "text": "SanDisk\n\nSanDisk Corporation je největší výrobce paměťových karet a záznamových médií na bázi flash pamětí. Byla založena v roce 1988 doktorem Eli Harari jako mezinárodní firma pro výrobu energeticky nezávislých paměťových médií. V listopadu 1995 se SanDisk stala veřejně obchodovatelnou společností (NASDAQ:SNDK). V roce 2004 dosáhla společnost zisku 1,8 miliard dolarů. Firma SanDisk zaměstnává celosvětově přibližně 900 zaměstnanců. Hlavní sídlo se nachází v Kalifornii ve Spojených státech amerických. Výrobky jsou prodávány prostřednictvím dvou distribučních kanálů, a to pomocí obchodníků a OEM produktů. Výrobky lze zakoupit ve více než 100 tis. obchodech po celém světě.\n\nVyrábí a distribuuje flash paměťová média, která se používají v mnoha různých elektronických systémech. Technologie flash pamětí umožňuje ukládat data do malých, přenosných médií, která jsou důležitým faktorem pro další vývoj trhu s digitálními fotoaparáty, multimediálními mobilními telefony, USB flash paměťmi a dalšími digitálními zařízeními. SanDisk má patentováno více než 350 U.S. patentů, mezinárodních patentů a licencí pro různé technologie jiných společností.\n\nJako jediní vlastní práva pro výrobu a prodej všech formátů paměťových karet - CompactFlash (CF), SD, miniSD, SmartMedia, MultiMediaCard (MMC), Memory Stick PRO a další Memory Stick produkty, xD-Picture Card a USB flash paměti.\n\nKromě flash pamětí se firma Sandisk také zabývá výrobou MP3 přehrávačů. A to jsou tyto série:\n\nNově:\n\n"}
{"id": "180555", "url": "https://cs.wikipedia.org/wiki?curid=180555", "title": "Roger Bacon", "text": "Roger Bacon\n\nAnglický minorita Roger Bacon (1214, Ilchester – 1294) byl významným scholastickým filosofem a vědcem. Patří mezi vrcholné představitele pozdní scholastiky.\n\nBacon získal rozsáhlé vzdělání na univerzitách v Oxfordu a Paříži ve všech tehdy pěstovaných oborech, matematice, lékařství a především ve scholastické filozofii. Ve svých dílech však ostře kritizoval názory vrcholných scholastiků, především Alberta Velikého a Tomáše Akvinského, a na základě nominalismu vyzdvihoval význam praktické zkušenosti a experimentu proti logické dedukci, vycházející z církevních autorit. Za největší filozofy všech dob považoval Aristotela, Avicennu a Averroa, kteří nebyli křesťany. Tomáši Akvinskému se vysmíval za jeho neznalost řečtiny a kritizoval ho za to, že psal o Aristotelovi, aniž by znal jazyk, kterým sepsal svá díla. Dále vytýkal scholastikům, že jsou málo znalí matematiky, která je podle něho základem všech věd.\n\nBacon se nejraději osobně zabýval fyzikálními pokusy a dospěl k mnoha základním poznatkům (například k zákonu o odrazu světla a lomu paprsků). Jeho názory a především experimenty však vyvolaly podezření církve i jeho vlastního františkánského řádu. Proto mu bylo zakázáno, aby své objevy zapisoval a šířil je dále. Přitom se Bacon ve svých spisech jevil jako křesťan, věrný církvi, který chtěl svým učením podpořit katolickou víru. Tvrdil, že jeho filozofie jí může být větší oporou než tomistická teologie. Je ovšem otázkou, zda to bylo myšleno upřímně, nebo zda šlo jen o to, jak odvrátit nepřízeň církve. Prakticky však podkopal základy celé scholastiky.\n\nPozději Bacon strávil deset let ve vyhnanství ve Francii, které bylo zřejmě trestem za to, že zákazu neuposlechl. Po návratu do Anglie byl uvězněn na doživotí a ve vězení zřejmě také zemřel.\n\n\n"}
{"id": "180557", "url": "https://cs.wikipedia.org/wiki?curid=180557", "title": "Andorra la Vella", "text": "Andorra la Vella\n\nAndorra la Vella je hlavní město státu Andorra, které mělo v roce 2004 22 884 obyvatel. Město má rozlohu 30 km² a hustotu zalidnění 762,8 obyvatel na km². Oficiálním jazykem je katalánština, ale používány jsou též španělština a francouzština. Většina obyvatel města se hlásí k římskokatolické církvi.\n\nAndorra la Vella je hlavním obchodním střediskem Andorry. 80% veškerého HDP Andorry pochází pravě z tohoto hlavního města. Město je také centrem několika nadnárodních bank, převážně francouzských a španělských.\n\n\n"}
{"id": "180561", "url": "https://cs.wikipedia.org/wiki?curid=180561", "title": "Šance (Vrbovce)", "text": "Šance (Vrbovce)\n\nOsada Šance (též Na Šancích, dříve U Sabotů, dříve slovensky Sabotovci) je částí obce Vrbovce ve slovenském okrese Myjava. Je položena v pohoří Bílé Karpaty v údolí řeky Teplice. Je umístěna na křižovatce silnic druhé třídy číslo 499 a 500, nachází se zde železniční stanice Vrbovce.\n\nAč nyní náleží osada ke Slovensku, historicky náležela k Moravě a až do 24. července 1997 náležela k moravské obci Javorník. V osadě se konalo referendum, v němž většina obyvatel vyslovila přání patřit ke Slovensku. Poté byla 25. července 1997 spolu s některými dalšími pozemky v Česku připojena ke Slovensku na základě mezistátní smlouvy výměnou za slovenskou část osady Sidonie a některé další slovenské pozemky, což vyvolalo svého času značné politické kontroverze a proti připojení ke Slovensku se stavěla i část obyvatel osady U Sabotů. V září 1998 byla osada U Sabotů přejmenovaná na současný název Šance. Nová státní hranice zde tvoří klín směřující po horském sedle dovnitř území České republiky. U špice klínu se v sedle nachází železniční stanice Vrbovce, vzdálená od vlastních Vrbovců asi 4,5 km.\n\nSedlem u osady prochází slovenská silnice II/500 od Senice a Vrbovců, na kterou navazuje česká silnice I/71 do Javorníku. Poblíž osady se k silnici II/500 připojuje slovenská silnice II/499 z Myjavy. Z Myjavy do Javorníku prochází též železniční trať, na území České republiky pod číslem 343. Kolem železniční stanice Vrbovce vedou dvě značené turistické trasy, modrá a červená; obě přecházejí z České republiky na Slovensko.\n\n"}
{"id": "180562", "url": "https://cs.wikipedia.org/wiki?curid=180562", "title": "Jan Philopon Dambrovský", "text": "Jan Philopon Dambrovský\n\nJan Philopon Dambrovský (též \"Joannes Philopon Dambrowski\", 1540 (podle vlastní závěti) město Stryków, asi 15 km severovýchodně od města Lodže v Polsku – 1586 nebo 1587 popraven) byl katolický kněz a děkan olomoucké kapituly v letech 1577–1585. \n\nNa konci roku 1585 jej biskup Stanislav Pavlovský obvinil z travičství. Jeho obětí měli být biskupovi předchůdci a někteří kandidáti na biskupský stolec. Philopon Dambrowský byl uvězněn na biskupském hradě Hukvaldy poté, co odmítl před biskupem odpřisáhnout svou nevinu a pokusil se patrně o útěk.\n\nSamotná soudní akta se buď nedochovala, nebo jsou utajena ve vatikánských archivech, nicméně je zřejmé, že Philopon se během výslechů doznal k otrávení čtyř biskupů, počínaje Vilémem Prusinovským z Víckova a konče Janem Mezounem z Telče. Dne 3. února 1586 byl olomouckým církevním soudem odsouzen a zbaven svého kněžství, úřadů, cti i beneficií. \n\nStanislav Pavlovský zjevně dlouho váhal, než se rozhodl, jak naložit s Philoponem, který využil svého času po odsouzení k sepisování různých obhajob. Nakonec se rozhodl, že jej vydá světskému rameni k potrestání na hrdle. Dne 20. července 1586 vyslal na Hukvaldy dva jezuity, aby Philopona vyzpovídali. Přesné datum jeho popravy není známo, nicméně v olomoucké Knize půhonů je ke dvěma půhonům na Philopona připsáno „Sťat Philopon“.\n\n"}
{"id": "180563", "url": "https://cs.wikipedia.org/wiki?curid=180563", "title": "Dekret", "text": "Dekret\n\nDekret (\"decretum\", tj. nařízení, rezoluce) je rozhodnutí nebo nařízení hlavy státu nebo nejvyššího úřadu, často s platností zákona. Písemnosti takovéhoto vymezení nazývané dekrety byly užívány v průběhu času a řadě zemí, takže se od sebe mohou i značně lišit, jak po stránce formální tak obsahové.\n\nDekret znalo již římské právo a od středověku se tak nazývají některá panovníkova nařízení. V českých zemích se dekrety ve smyslu panovnického nařízení prosazují od Ferdinanda I., od roku 1763 pro odlišení od dekretů nižších úřadů nazývané dvorské (dvorní) dekrety. Tento druh písemností je formálně jednoduchý, je vydáván v objektivní formě jménem panovníka a bez jeho podpisu. Podobná instituce se mohla objevovat i v republice v podobě prezidentských dekretů (prezident vydává dekrety s platností zákona na základě speciálního zmocnění, většinou v době války, či jiného nebezpečí). Poněkud odlišné postavení mají dekrety ve Francii (\"décret\"), kde je dodnes vydává premiér jako nařízení v rámci zákonů.\n\nDekrety zná i církevní právo, kde jsou papežské dekrety i dekrety dalších církevních úřadů a jako dekrety se označují i závěry koncilů.\n\nJako dekret se můžou označovat i rozhodnutí nižších úřadů v důležité věci (jmenovací dekret, dekret na byt – listina opravňující držitele k osobnímu užívání bytu, apod.).\n\n\n"}
{"id": "180569", "url": "https://cs.wikipedia.org/wiki?curid=180569", "title": "Dekret (rozcestník)", "text": "Dekret (rozcestník)\n\nDekret může být:\n\n"}
{"id": "180570", "url": "https://cs.wikipedia.org/wiki?curid=180570", "title": "Sidonie", "text": "Sidonie\n\nSidonie (slovensky \"Sidónia\") je osada a katastrální území tvořící část města Brumov-Bylnice v okrese Zlín, ležící v Bílých Karpatech v těsném sousedství česko-slovenské státní hranice v nadmořské výšce 355 m n. m. Většina zástavby se nachází v délce 4,5 km v údolí podél toku Vlárky, k Sidonii však patří i oblast Vlárského průsmyku se stejnojmenným nádražím.\n\nSidonie byla původně, stejně jako sousední Svatý Štěpán, sklářskou vesnicí. Roku 1788 ji zřídil majitel brumovského panství Jan Křtitel Iléšházy a pojmenoval ji po své manželce Sidonii Iléšházyové. Sklářská huť se nacházela v uherské části osady. Nejprve se osada jmenovala Svatá Sidonie a náležela k obci Bylnici. V letech 1899 až 1908 byla v Sidonii vybudována sklářská dělnická kolonie (domy čp. 65-71). Roku 1933 ukončila zdejší huť svoji činnost a na přelomu let 1937 a 1938 byla zbourána. 1. ledna 1952 se moravská část osady stala samostatnou obcí, formálně však bylo oddělení provedeno až k 1. lednu 1954. Z rozhodnutí gottwaldovského ONV byla obec k 1. červenci 1964 přejmenována na Sidonii. Od roku 1976 je Sidonie součástí města Brumov-Bylnice.\n\nPo zániku Československa na konci roku 1992 byla nová státní hranice původně vedena tokem Vlárky. Většina zástavby osady se nachází na pravém, moravském břehu říčky, skupina několika domů v centrální části vsi, které obývalo devět rodin, však stojí na levém břehu, který připadl Slovensku. Jediná přístupová silnice, vedoucí z Vlárského průsmyku, navíc tok Vlárky několikrát překračuje. Slovenská část osady s názvem Sidónia se stala součástí obce Horné Srnie a místním rodinám se značně zkomplikoval život spjatý se zbytkem vesnice, nacházející se nyní již v jiném státě. Dne 25. července 1997 došlo k úpravě česko-slovenské státní hranice a malé území na levém břehu s několika domy v centru Sidonie se stalo součástí Česka (vyměněnou za osadu U Sabotů u Javorníku). Státní hranice je rovněž od té doby vedena středem silnice z Vlárského průsmyku.\n\n\n\n"}
{"id": "180571", "url": "https://cs.wikipedia.org/wiki?curid=180571", "title": "Masokostní moučka", "text": "Masokostní moučka\n\nMasokostní moučka (též kafilerní moučka) je bílkovinné krmivo, produkt zpracování živočišného odpadu v kafilériích. Obsahuje vysoké množství proteinů a má značnou výživovou hodnotu. V některých zemích je přidávána do krmných směsí pro přežvýkavce jako zdroj dusíku pro bachorovou mikroflóru, používá se také jako dobrý zdroj snadno stravitelných bílkovin v krmných směsích pro prasata a další zvířata. Od 1. 11. 2003 je v České republice zákonem o krmivech zakázáno použití masokostní moučky a jiných zpracovaných živočišných proteinů jako krmiva pro hospodářská zvířata, jejichž maso je určeno k lidské spotřebě.\n\nMasokostní moučka je průmyslové krmivo, vyrábí se z jatečných odpadů a nízkorizikových konfiskátů živočišného původu, zpracování uhynulých zvířat je zakázáno. Surovina - jatečný odpad - se rozvaří, vysuší, rozemele a sterilizuje za zvýšeného tlaku a teploty (v ČR se používá metoda 1 dle nařízení č. 1069/2009 EU t.j. teplota nejméně 133 °C, tlak nejméně 3 bary po dobu minimálně 20 minut). Vysoké požadavky na teplotu a tlak by měly zaručit, že při zpracování dojde k denaturaci všech proteinů, včetně prionů způsobujících spongiformní encefalopatie.\n\nPřesné složení masokostní moučky kolísá podle podílu svalových částí a jiných složek trupu (tuku a kostí) v počáteční surovině. Z živin moučka obsahuje hlavně kvalitní, dobře stravitelné bílkoviny, 48–62 %. V masokostní moučce I. jakosti minimálně 54 %. Tepelným zpracováním však dochází k rozkladu některých aminokyselin, hlavně lysinu. Masokostní moučka obsahuje také 8-18 % tuku, čím méně tuku, tím je moučka trvanlivější.\n\nMasokostní moučka je považována za hlavní důvod rozšíření onemocnění označovaného jako Bovinní spongiformní encefalopatie (BSE) mezi skotem. V poslední době však sílí názor, že za přenos BSE masokostní moučka vždy nemůže, protože k nákazám dochází i přesto, že z krmné dávky byla vyřazena v Evropské unii již v roce 1990.\n\nV Česku byl zákaz zkrmovat masokostní moučky původem z přežvýkavců přežvýkavcům vydán už v roce 1991, i když ani předtím nebyla masokostní moučka běžnou součástí krmných směsí skotu. Vyhláškou Ministerstva zemědělství č. 413/1991 Sb., o registraci některých druhů krmiv, jejich dodavatelů a o odborné státní kontrole, a návazně vyhláškou MZe č. 362/1992 Sb., o výrobě a složení krmných směsí, nebyla masokostní moučka zařazena do seznamu povolených surovin pro výrobu krmných směsí pro skot.\n\nZákon č. 91/1996 Sb. a vyhláška MZe č. 194/1996 Sb., kterou se provádí zákon o krmivech a následně vydané vyhlášky MZe č.256/1997 Sb., a č. 208/1998 Sb., kterými se měnila a doplňovala prováděcí vyhláška k zákonu o krmivech, přebíraly opatření vydané EU k zabránění výskytu BSE v důsledku zkrmování krmiv živočišného původu přežvýkavcům. Těmito právními úpravami byla také zavedena povinnost uvádět v označení vyjmenovaných krmiv živočišného původu a v označení krmných směsí, při jejichž výrobě byla použita, varovná upozornění „Tato krmná surovina obsahuje protein získaný ze savčích tkání a její zkrmování přežvýkavcům je zakázáno.“\n\nOd 1. 7. 2003 byl do krmivářské legislativy zapracován (vyhl. č. 544/2002 Sb., kterou se mění vyhláška č. 451/2000 Sb., kterou se provádí zákon o krmivech) zákaz zkrmování kadáverů. Následně od 1. 11. 2003 (vyhl. č. 284/2003 Sb., kterou se mění vyhláška č. 451/2000 Sb., kterou se provádí zákon o krmivech) byl zapracován zákaz používání zpracovaných živočišných proteinů do krmiv pro hospodářská zvířata - pro přežvýkavce, prasata i drůbež, masokostní moučka je však i nadále povolenou složkou krmiv pro masožravá domácí a kožešinová zvířata.\n\nZákaz používání zpracovaných živočišných proteinu vyplývá z Rozhodnutí Rady EU č. 2000/766/ES ze dne 4. 12. 2000 o některých ochranných opatřeních ve vztahu k přenosným spongiformním encefalopatiím a o zkrmování živočišných bílkovin.\n\nZacházení a manipulaci s masokostní moučkou upravuje nařízení Evropského parlamentu a rady č. 1774/2002 o hygienických pravidlech pro vedlejší produkty živočišného původu, které nejsou určeny pro lidskou spotřebu, které stanovuje, že masokostní moučku je možné také neškodně odstranit a to:\n\n\nLisováním lze získat technický tuk.\n"}
{"id": "180574", "url": "https://cs.wikipedia.org/wiki?curid=180574", "title": "Děkabristé", "text": "Děkabristé\n\nDěkabristé byli důstojníci petrohradských pluků usilující o změnu režimu v Rusku z despotismu na konstituční formu vlády.\n\n26. prosince (podle juliánského kalendáře 14. prosince) (odtud jejich název – prosinec je rusky декабрь [\"děkabr\"]) roku 1825 se skupiny mladých šlechticů a důstojníků shromáždily na Senátním náměstí v Petrohradě. Car Alexandr I. zemřel a právě tento den měly novému carovi Mikuláši I. složit přísahu, což odmítly. Děkabristé měli v úmyslu zmocnit se s pomocí vojenského spiknutí vlády nad zemí, sesadit cara a přeměnit Rusko na konstituční monarchii či dokonce republiku. Vůdci povstání byli obdivovatelé Francouzské revoluce a jejich ideologických vůdce, plukovník Pavel Pestěl, dokonce otevřeně prosazoval vyvraždění celé carské rodiny včetně žen a dětí. Mnoho řadových vojáků však nemělo tušení o radikálních cílech a politických ambicích svých velitelů a domnívali se, že jde jen o podporu nároků velkovévody Konstantina Pavloviče na ruský trůn v dynastickém sporu.\n\nCar Mikuláš I. se třikrát pokoušel s povstalci vyjednávat, ale ti jakékoli tyto pokusy odmítali a odpovídali na ně palbou, přičemž zastřelili hrdinu napoleonských válek hraběte Miloradoviče. Po selhání pokusů o vyjednávání carská vláda potlačila vzpouru silou. Povstalci nebyli příliš dobře organizováni – velitel povstání kníže Trubeckoj se nedostavil. Nenašli ani spojence v jiných městech, a proto měl tento pokus jen malou naději na úspěch. Povstání bylo proto potlačeno, z jeho vůdců bylo pět popraveno, další byli posláni do vyhnanství na Sibiř a zbaveni svých důstojnických hodností. Na řadové povstalce čekal obávaný \"běh uličkou\" podél řady asi tisíce vojáků, kteří je švihali železnými pruty.\n\n\n\n"}
{"id": "180576", "url": "https://cs.wikipedia.org/wiki?curid=180576", "title": "Jednorodí", "text": "Jednorodí\n\nJednorodí (Monogenea), též žábrohlísti, jsou třídou parazitických živočichů patřících do kmene ploštěnců. Je známo asi 5000 druhů. V typickém případě jsou jejich hostiteli ryby, ale mohou žít na širokém spektru obratlovců (včetně např. hrocha) i v některých bezobratlých (korýši).\n\nV drtivé většině případů se jedná o ektoparazity vodních živočichů, jejich vývoj je přímý, na rozdíl od ostatních parazitických ploštěnců nemají žádné mezihostitele. Jsou to hermafrodité. Jejich larva se nazývá onkomiracidium, je vybavená množstvím háčků a dvěma páry fotoreceptorů. Po přichycení se na žábry či kůži hostitele se postupně přetváří v dospělce.\n\nVzácně (u 5% zástupců) se může jednat i o endoparazity, ti potom parazitují v močovém měchýři, močovodu, případně střevech obojživelníků, nebo ryb. Dospělí jedinci mají jeden až dva přichycovací hlavové orgány a koncový příchytný terč - opisthaptor. Utváření haptoru je důležité z hlediska taxonomie jednotlivých druhů.\n\n"}
{"id": "180580", "url": "https://cs.wikipedia.org/wiki?curid=180580", "title": "Creutzfeldtova–Jakobova nemoc", "text": "Creutzfeldtova–Jakobova nemoc\n\nCreutzfeldtova–Jakobova choroba (CJD) je mimořádně vzácné, avšak vždy smrtelné, neurodegenerativní onemocnění mozku patřící mezi tzv. spongiformní encefalopatie, tzn. onemocnění, které jsou zapříčiněny neovladatelným množením infekční prionové bílkoviny neboli prionem v mozkové tkáni.\n\nCreutzfeldtova–Jakobova choroba byla poprvé rozpoznána německým neurologem Alfonsem M. Jakobem a později popsána neuropatologem Hansem G. Creutzfeldtem.\n\nZprvu se projevuje poruchami zraku, obvyklé je zamlžené, dvojité vidění a poruchami paměti - běžný je pocit zastřené mysli. Časně narušena je i rovnováha a koordinace v důsledku mozečkové degenerace: vrávoravá chůze, závratě a pády, svalová slabost, rigidita, třes. Časté jsou rovněž i četné dysestézie, mravenčení, pocity znecitlivění, či \"lepkavé kůže\", nebo tzv. myoklonus - mimovolné svalové záškuby. Souběžně se rozvíjejí i degenerativní změny osobnosti a poruchy chování: deprese, apatie, plačtivost, negativismus, halucinace, záchvaty strachu a křiku, rozbíjení věcí. Následuje období rychle progredující demence - týdny, až měsíce, končící stavem akinetického mutismu, nemocný je znehybněný, strnulý, neodpovídá na jakékoliv podněty, ačkoliv má otevřené oči; osobnost i vyšší nervová činnost je vymizelá, zachovány bývají pouze primitivní reflexy, následuje smrt.\n\nPodstatou CJD je progresivní spongiformní (houbotvárná) vakuolizace mozkové tkáně, z čehož vyplývá celková degenerace centrální nervové soustavy. Creutzfeldtova–Jakobova nemoc tedy není nemocí ve smyslu nákazy živočicha odlišným organismem, jakými jsou např. viry, baktérie, či parazité, ale právě hromadění přirozeně se vyskytující molekuly, kterou tělo v její chorobné podobě neumí metabolizovat.\n\nInkubační doba v případě variantní CJD (tedy zapříčiněné konzumací nemocné tkáně) se pohybuje v rozmezí 6 měsíců až 40 let. Proto také darování krve není možné, pokud člověk pobýval v letech 1980–1996 ve Velké Británii a Francii déle než 6 měsíců.\n\n\nEvropská unie (EU) přijala 22. května 2001 dokument Nařízení Evropského parlamentu a rady (ES) č. 999/2001, kterým se stanoví pravidla pro prevenci, tlumení a zdolávání některých transmisivních spongiformních encefalopatií.\n\nPřestože současná veterinární věda nemá zatím zcela dostačující důkazy na mezidruhový přenos ze skotu (BSE), případně z ovcí a koz (scrapie) na člověka (CJD), zachází se všemi jatečně zpracovávanými přežvýkavci tak, aby byl vyloučen přenos infekčních prionů na člověka. Toto nařízení vychází ze stanoviska Vědeckého řídícího výboru a Vědeckého výboru pro veterinární opatření vztahující se k veřejnému zdraví.\n\n\n"}
{"id": "180585", "url": "https://cs.wikipedia.org/wiki?curid=180585", "title": "Vyšší odborná škola a Střední škola veterinární, zemědělská a zdravotnická Třebíč", "text": "Vyšší odborná škola a Střední škola veterinární, zemědělská a zdravotnická Třebíč\n\nVyšší odborná škola a Střední škola veterinární, zemědělská a zdravotnická Třebíč je střední škola v Třebíči. Založena byla v roce 2004 sloučením zdravotnické a zemědělské školy. Škola sídlí u rybníka Kuchyňka na Žižkově ulici. \n\nŠkola byla poprvé otevřena a provoz v ní tak byl slavnostně zahájen 1. září 1946, nahradila tak činnost tzv. Zimních hospodářských škol, jež v Třebíči byly otevřeny od roku 1905 do roku 1942. Původně byla otevřena jako \"Vyšší rolnická škola\". V té době působila v prostorách dvou místností na valdštejnském zámku, další rok již škola získala budovu bývalé měšťanské školy na Podklášteří a v roce 1949 získala škola i zahradu pro vyučování praktické. Do roku 1953 škola působila pod prvním názvem, v tomto roce byla přejmenována a dále nazývána \"Střední zemědělsko technická škola\". V letech 1955–1962 byl otevřen tříletý dálkový obor v pěstitelském a chovatelském zaměření, mezi lety 1957–1965 bylo otevřeno i pětileté dálkové studium pro funkcionáře státních statků, JZD a lidosprávy. Do stávající budovy školy u rybníka Kuchyňka se škola přestěhovala v roce 1963, v budově je 14 učeben, 3 laboratoře, 12 pracoven učitelů, kanceláře, knihovna, jídelna, tělocvična i školní internát. Do roku 1979 na škole působil denní obor pěstitelsko-chovatelský, od roku 1979 již byly obory rozděleny do samostatných větví. V roce 1984 byla ve škole otevřena třída pro výuku výpočetní techniky. Další změna názvu a zaměření školy proběhla v témže roce, kdy škola byla přejmenována na název \"Střední zemědělská škola\", toto se stalo v důsledků koncepčních změn a přechod na tzv. novou koncepci.\n\nSoučástí školy je od roku 1947 i školní statek, jež původně měl výměru 143 hektarů, později přijímal prostory okolních JZD a tak v roce 1984 rozloha činila 1104 ha.\n\nŠkola vznikla v padesátých letech, prvním ředitelem byl Theodor Kilian, v roce 1953 se ředitelem stal Vincenc Sameš. Další ředitelkou se v roce 1966 stala Emilie Kršková a také se obor pro studium zdravotních sester změnil z tříletého na čtyřletý a také se začalo uvažovat o zrušení zdravotní školy v Třebíči. Mezi lety 1972 a 1974 byla rekonstruována budova školy, byla opravena elektroinstalace, rozvody vody, ústřední topení a podlahy. V roce 1979 byl zvýšen počet tříd na osm a bylo zavedeno i studium zubních laborantů a také pětileté večerní studium sester. V roce témže roce se novým ředitelem školy stal Jaromír Cafourek, také později vznikl tříletý nástavbový učební obor pro absolventky středních zdravotních škol.\n\nNovou ředitelkou v roce 1990 se na tehdejší Střední zdravotní škole a středního odborného učiliště zdravotnického stala Marie Velebová.\n\nŠkola vznikla sloučením zemědělské a zdravotnické střední školy v roce 2004. V roce 2017 žáci školy zvítězili ve vědomostní soutěži s veterinárním zaměřením.\n\n"}
{"id": "180586", "url": "https://cs.wikipedia.org/wiki?curid=180586", "title": "Seznam sladkovodních ryb Evropy", "text": "Seznam sladkovodních ryb Evropy\n\nSeznam sladkovodních ryb Evropy obsahuje systematický seznam ryb, které alespoň určitou fázi svého života obývají evropské sladké nebo brakické vody. Neobsahuje druhy vymizelé nebo ty, které nejsou schopny zde dlouhodobě přežívat.\n\nDruhy v Evropě nepůvodní jsou označeny (N).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "180589", "url": "https://cs.wikipedia.org/wiki?curid=180589", "title": "Šiaulių universitetas", "text": "Šiaulių universitetas\n\nŠiaulių universitetas je vysoká škola v litevském městě Šiauliai, která byla založena v roce 1997.\n\nUniverzita vznikla z pobočky Kauno technologijos universitetas v Šiauliai a \"Pedagogického institutu Šiauliai\". Má celkem 8 fakult a studuje na ní přes 12 tisíc studentů.\n\n"}
{"id": "180590", "url": "https://cs.wikipedia.org/wiki?curid=180590", "title": "Stín", "text": "Stín\n\nStín je místo, tmavá oblast, kam nedopadá téměř žádné světlo. Stín je za každým neprůhledným tělesem, na které dopadá zpředu světlo. Průmět stínu na plochu vytváří dvourozměrnou siluetu tělesa, na které zdroj světla svítí. Stín je element šerosvitu – neosvětlený nebo špatně osvětlený prostor objektu. Stín na odvrácené straně objektu se nazývá vlastní stín a stín vržený na ostatní plochy se nazývá vržený stín. Vznik stínů je důsledek přímočarého šíření světla.\n\nV oblasti astronomie, ale též pokročilé počítačové grafiky, se používají odborné termíny \"Umbra\", \"Penumbra\" a \"Antumbra\", které rozdělují stíny, vrhané nebodovými zdroji světla.\n\n(Latinsky „stín“, z řeckého „ombros“) označuje nejtemnější část stínu. Z jakéhokoli místa umbry není zdroj vidět a to ani částečně. Umbra obklopuje jak ostatní druhy stínů, tak předmět samotný. Vyskytuje se u bodového i nebodového zdroje světla. V případě nebodového světla a výskytu antumbry je objem umbry konečný, v opačném případě není omezen.\n\nNení bez zajímavosti, že podle slova umbra dostal v angličtině svůj název slunečník (nebo deštník) – .\n\nOznačuje polostín – oblast, ze které je zdroj světla částečně vidět a částečně jej překrývá předmět, jež stín vrhá. Mluvíme o „srpkovitém zatmění“. Velikost zdroje světla má vliv na to, jak moc se penumbra projeví. Penumbra se nevyskytuje tam, kde je zdroj světla bodový. Penumbra nikdy nesousedí s předmětem vrhajícím stín a její objem je nekonečný.\n\nPři zatmění Slunce vidí pozorovatel z penumbry částečné, ale ne prstencové zatmění.\n\nVymezuje oblast, z níž je vidět \"prstencové zatmění\" zdroje světla uvažovaným předmětem. Antumbra se může vyskytnout v případě, že zdroj světla je větší než daný předmět, přesněji řečeno, jeho průmět ve směru kolmém na spojnici hmotných bodů zdroje světla a předmětu. Antumbra je vždy obklopena penumbrou, s umbrou se antumbra stýká pouze v jediném bodě – z něj zdroj světla není vidět, neboť jej předmět přesně překrývá.\n\nPraktickým příkladem antumbry je stín, ve kterém se nachází pozorovatel při prstencovém zatmění Slunce.\n\nČástečné zatmění Měsíce nastává, když Měsíc částečně vstoupí do umbry Země. Když vstoupí do umbry Země zcela, nastává zatmění úplné. Polostínové zatmění Měsíce nastává tehdy, když vstoupí pouze do penumbry Země buď úplně, nebo částečně. Měsíc nikdy nevstoupí do antumbry Země, neboť nejbližší bod antumbry je od Země vzdálen více než 1,3 milionu km, přičemž Měsíc obíhá Zemi ve vzdálenosti zhruba 3,5 krát menší.\n\nPři zatmění Slunce vidí pozorovatel z umbry úplné zatmění. Typicky je při úplném zatmění Slunce oblast umbry na povrchu Země oválná o rozměrech několika desítek kilometrů.\n\nV počítačové grafice se o penumbře a antumbře mluví v souvislosti s globálním osvětlením a radiozitou. Někdy se jim souhrnně říká měkké stíny.\n\n"}
{"id": "180600", "url": "https://cs.wikipedia.org/wiki?curid=180600", "title": "Polyfémos (Kyklóp)", "text": "Polyfémos (Kyklóp)\n\nPolyfémos, syn Poseidónův, byl jednooký obr a jeden z největších protivníků Řeka Thésea. Théseus ho sice zabil, ale Polyfémův otec Poseidón ho navěky proklel. Poté, co Theseus zemřel, nemohl překročit řeku Styx a dostat se do Hádovy říše mrtvých.\n\nPolyfémos byl kyklop obrovské síly. V ruce s třemi prsty třímal kyj větší než on. Jediné místo, kde ho bylo možno zranit, bylo jeho oko.\n\nJeho řecký název zněl Πολύφημος. Matkou Polyféma byla údajně nymfa Thoósa. Polyfémos vystupuje v několika řeckých bájích.\n\nV Homérově \"Odysseie\" přistál Odysseus, ithacký král, na své desetileté cestě z Trojské války domů se svými loďmi také na ostrově Kyklópů. To, že ostrov obývají Kyklópové, však Odysseus netušil a vydal se s dvanácti vybranými lidmi na jeho průzkum. Společně vystoupili na jednu z vysokých hor, kde nalezli jeskyni, do které vešli, aby vyčkali příchodu jejích obyvatel. Čekali tak až do večera, ale jaké bylo jejich překvapení, když dovnitř vehnal stádo koz a ovcí jednooký nesmírný obr. Obr pak přivalil před vchod balvan, s kterým by nehnulo ani dvacet párů koní. Až teprve když rozdělal oheň, spatřil v koutu jeskyně strachy schoulené Odysseovy lidi.\n\nOdysseus pronesl k Polyfémovi řeč, ve které se dovolával jeho ctění zákonů, úcty k bohům a pohostinnosti, ale kyklóp toho nedbal, zabil dva jeho druhy úderem o zem, rozřezal je na plátky a snědl. Odysseus a jeho druzi pochopili, že pokud urychleně něco nepodniknou, tak se živí z jeskyně nedostanou. Když následující den obr snědl po ránu další dva muže, nechal zbytek výpravy uvězněn oním velkým kamenem a stejný počet mužů pak spořádal po svém návratu i večer, rozhodl se Odysseus jednat.\n\nVymyslel lest, která jim měla umožnit únik z jeskyně. Nabídl Polyfémovi na zapití jeho večeře měch s vínem a kyklóp ho na jeden doušek vypil. „Jak se jmenuješ, vůdce, abych ti mohl oplatit tvůj dar?“, zeptal se potom Odyssea. Odysseus na to sdělil Polyfémovi, že mu říkají „Nikdo“. Polyfémos mu slíbil jako vděk za víno, že ho sní až jako posledního, lehl si na zem a zmožen vínem usnul.\n\nNa tuto chvíli Odysseus čekal. Zaostřil mečem konec Polyfémova kyje a s pomocí zbývajících mužů ho vložil do žhavého popela v ohništi, aby ho nakonec všichni muži společnými silami vrazili do kyklópova jediného oka. Oslepený Polyfémos za strašného řevu začal svolávat na pomoc kyklópy z ostatních slují. Ti se rychle seběhli a ptali se ho, co se mu děje, že křičí jako by ho někdo vraždil. Polyfémos jim pověděl, že ho vraždí „Nikdo“. Kyklópům připadalo, že se zbláznil, a tak mu řekli, že pokud měl ošklivý sen nebo na něj Zeus seslal nějakou nemoc, udělal by nejlépe, kdyby se pomodlil ke svému otci Poseidonovi. Po jejich odchodu Polyfémos znovu zavalil vchod do jeskyně kamenem a pokusil se poslepu pochytat muže uvnitř, což se mu však v rozlehlé jeskyni nepodařilo.\n\nRáno Polyfémos odvalil od vchodu kámen a začal z jeskyně vypouštět své kozy a ovce. Sedl si při tom ke vchodu a ohmatával každému kusu hřbet, aby mu nikdo z Achajců neproklouzl. Když to Odysseus zpozoroval, přivázal své druhy pod silné berany a sám se pod jednoho také zavěsil. Polyfémos si Achajců nepovšiml, pouze se podivoval nad tím, že největší beran, pod kterým byl Odysseus zavěšen, jde mezi posledními, zatímco dříve vždy chodil jako vůdce stáda první.\n\nKdyž se Achajci dostali na loď, Odysseus si neodpustil posměšné zvolání na Polyfémovu adresu, ve kterém mu řekl své pravé jméno. Polyfémos se pokusil potopit loď tím, že vrhl směrem k přicházejícímu hlasu velkou horu, jejíž dopad do moře vyvolal vlny, které málem převrhly loď. Pak požádal svého otce Poseidona o to, aby zařídil, že se Odysseus nevrátí z cest domů a pokud je mu osudem návrat souzen, tak aby se tak stalo pozdně, bídně, na cizí a bez svých druhů. Poseidon prosbu svého syna vyslyšel a požádal svého bratra Dia, aby mu nebránil v pomstě.\n\nEpizoda s Odysseem je nejstarším důkazem kanibalismu ve starořecké literatuře. Walter Burkert rozeznal v této epizodě podtext, který nabízí něco více než starověký text: lidé ohrožení lidožroutem se ukryjí v kůžích poražených zvířat a tak se jim podaří uniknout pod rukama slepého monstra.\n\nHelénský básník Theokritos vykreslil na rozdíl od Homéra soucitnější Polyfémův obraz. Monstrum z Odyssei bylo předěláno v básníkově bukolickém stylu, kterým byl idealizován jednoduchý život na venkově. Polyfémos se tak stal jemným pastýřem zamilovaným do mořské nymfy Galatei, který nachází útěchu v písni.\n\nPolyfémos se také objevuje v příběhu o Ákidovi a Galateie. Polyfémos se do Néreovny Galatei zamiloval a začal se prý dokonce kvůli ní i česat. Ta však byla zamilována do Ákida, syna boha Fauna, který její lásku opětoval. Když ji jednoho dne Polyfémos spatřil jak sedí na mořském břehu s Ákidem a povídají si, dostal záchvat žárlivosti. Popadl kámen a hodil ho po zamilované dvojici. Galateiu nezasáhl, ale Ákida balvan rozdrtil. Krev, která začala zpod balvanu vytékat, se změnila v průzračnou sicilskou říčku, která dnes nese název Fiume d'Iaci. Galatei se podařilo uprchnout do moře, které ji před Polyfémem ukrylo.\n\nAčkoliv byl celý příběh vylíčen Ovidiem, zmínili se o něm také Philoxenus a Theokritos a ve verzi \"Argonautiky\" od Valeria Flaccuse, kde mezi tématy namalovanými v Argosu je i „Kyklóp volá zpět ze sicilského břehu Galateu“.\n\nDodatečně jeden z argonautů byl pojmenován Polyfémos. Byl synem arkadského krále Elata a Hippei a pomohl Héraklovi pátrat po Hylovi, a oba se rozešli po plavbě lodi Argó. V Iliadě I, Nestor počítá „božského Polyféma“ mezi dřívější hrdiny jeho mládí, „nejsilnějšího muže, kterého země zplodila, nejsilnějšího muže ve srovnání s největšími siláky na straně nepřátel, divokého horalského kmene, kterého naprosto zničili“. Žádné stopy takovéto tradice, kterou Homérovi posluchači mohli rozpoznat v Nestorově narážce, nepřežily v literárním eposu.\n\n\n\n"}
{"id": "180601", "url": "https://cs.wikipedia.org/wiki?curid=180601", "title": "Beate Klarsfeld", "text": "Beate Klarsfeld\n\nBeate Klarsfeld (* 13. února 1939, Berlín, Německo) rozená \"Beate Auguste Künzel\", je německá novinářka a protinacistická aktivistka.\n\nSpolečně se Serge Klarsfeldem (* 17. září 1935 v Bukurešti, Rumunsko) se po přijetí domova v Paříži, jako manželé, v roce 1963 zavázali zdokumentovat holokaust a realizovat další antinacistické aktivity. Jsou nazýváni lovci nacistů.\n\nBeate se narodila jako dcera vojáka Wehrmachtu. V roce 1966 byla propuštěna z práce v Deutsch Französisches Jugendwerk (francouzsko - německá Alliance pro jih) poté, co začala vést kampaň proti německému kancléři, Kurtu Georgovi Kiesingerovi, kvůli jeho nacistické minulosti. Získala mezinárodní pozornost, když Kiesingera fyzicky napadla (dala mu facku) v roce 1968, za což byla odsouzena k jednomu roku vězení. Jejím advokátem byl Horst Mahler.\n\nV srpnu 1970 byla zatčena ve Varšavě komunistickými úřady a vyhoštěna z Polska, protože protestovala proti antisionismu.\n\nSerge Klarsfeld byl zatčen v Německu a v Sýrii, když pronásledoval Aloise Brunnera a dožadoval se jeho vydání. Klarsfeldovi byli také zapojeni do vyhledávání a stíhání Klause Barbieho, René Bousqueta, Jeana Leguaye, Maurice Papona a Paula Touviera za jejich válečné činy.\n\nV roce 1984 Serge a Beate Klarsfeld vyhráli proces ve Francii, když vedli tažení proti bývalému generálnímu tajemníkovi OSN Kurtu Waldheimovi, zvolenému prezidentem Rakouska v roce 1986, který byl činný za války ve Wehrmachtu.\n\n9. června 1979 byli Klarsfeldovi cílem bombového útoku na jejich automobil, v němž však nikdo nebyl zraněn. K útoku se přihlásila nacistická ODESSA, která požadovala, aby Klarsfeldovi zastavili pronásledování (bývalých) Nacistů.\n\nSerge a Beate Klarsfeldovi jsou mezinárodně známí svými protinacistickými aktivitami a protesty proti rasismu. V roce 1996 se připojili k protestům proti Radovanu Karadžićovi a Ratko Mladićovi, souzeným za válečné zločiny a genocidu v bývalé Jugoslávii. Za podporu Izraele však byli odsouzeni antisionistými elementy.\n\nJejich aktivity byly označené za příliš kruté a příliš unáhlené několika soudy ze západní Evropy. Antinacistická kampaň Klarsfeldových byla zdramatizovaná v roce 1986 ve filmu nazvaném Nacistický Hunter: příběh Beate Klarsfeldové.\n\nV roce 2012 kandiduje jako nestranice na německou prezidentku za socialisticko-komunistickou stranu Die Linke.\n\nSerge Klarsfeld strávil válečné roky ve Francii. V roce 1943 byl jeho otec unesený SS v Nice, po zátahu objednaném od Aloise Brunnera, a byl pak deportovaný do koncentračního tábora Osvětim, kde zemřel v plynové komoře. Mladý Serge vyrůstal v domově pro židovské děti ovládaném OSE (Ouvre de Secours Enfants); jeho matka a sestra také nepřežila válku.\n\n"}
{"id": "180605", "url": "https://cs.wikipedia.org/wiki?curid=180605", "title": "Otra", "text": "Otra\n\nOtra je největší řeka v oblasti Sørlandet v Norsku. Je 245 km dlouhá, což ji činí osmou nejdelší řekou Norska.\n\nTeče z oblasti Setesdalsheiene v obci Bykle ve správní jednotce Agder ze severu směrem k jižně ležícímu městu Kristiansand, kde ústí do Skagerraku. Nacházejí se zde dvě velká jezera Åraksfjorden a Byglandsfjorden.\n\nNa toku se nachází několik vodních elektráren. Po celé délce toku (vyjma pramenné oblasti) se kolem řeky táhne silnice (vhodná pro cykloturistiku – vede tudy národní cyklostezka).\n"}
{"id": "180606", "url": "https://cs.wikipedia.org/wiki?curid=180606", "title": "Jakub II.", "text": "Jakub II.\n\nJako Jakub II. vládlo několik panovníků:\n\n"}
{"id": "180613", "url": "https://cs.wikipedia.org/wiki?curid=180613", "title": "Jeruzalémské brány", "text": "Jeruzalémské brány\n\nJeruzalémské brány jsou brány, které se nacházejí v jeruzalémských hradbách - sedm bran je otevřených a jedna je uzavřená. Tou je Zlatá brána, která se k oněm sedmi branám připočítává jako osmá. Kromě ní existují ještě zazděné „brány“ (respektive jejich pozůstatky) Chulda (tzv. \"Hulda gates\") na jižní straně Chrámové hory.\n\n"}
{"id": "180617", "url": "https://cs.wikipedia.org/wiki?curid=180617", "title": "Půhon", "text": "Půhon\n\nPůhon \"( )\" byla v českém zemském právu 11. až 17. století písemná formulace žalobního nároku, tedy vlastně petitu této žaloby, se kterou chtěl žalobce (\"původ\") vystoupit proti žalovanému (\"pohnanému\") před soudem. Kromě toho půhon ještě obsahoval datum konání soudu a jména soudních komorníků (\"půhončích\"), kteří ho žalovanému doručovali.\n\nDoručení půhonu (\"pohnání\") bylo pro další řízení velmi důležité, protože jestliže se žalovaný k soudu nedostavil, automaticky ztratil při z důvodu stanného práva (po zahájení soudu byla každá strana dotazována, zda „stojí na svém právu“, tedy zda je přítomna; po třetím marném vyvolání spor prohrála). Bylo proto nutné dokázat, že půhon byl skutečně doručen a žalovaný o soudu ví, což půhončí zpočátku dokládali třískou z jeho dveří, později již jen skládali přísahu. Všechny půhony se evidovaly v zemských deskách.\n\nOd 16. století se už v českém právu objevuje klasické úřední obeslání a půhon je zakázán roku 1627 Obnoveným zřízením zemským.\n"}
{"id": "180624", "url": "https://cs.wikipedia.org/wiki?curid=180624", "title": "Venerologie", "text": "Venerologie\n\nVenerologie je obor medicíny, který se zabývá studiem, léčbou a prevencí pohlavních chorob. Lékař - venerolog - je atestován v oboru dermatovenerologie, tedy chorob kožních a pohlavních. Spojení venerologie s dermatologií je celkem logické - prvotním projevem pohlavních chorob jsou nejčastěji kožní projevy.\n\nPohlavní choroba (též venerická choroba, od latinského morbus Vereris = Venušina choroba) je taková infekční nemoc, která se přenáší převážně pohlavním stykem.\n\n\nVedle klasických pohlavních chorob se v poslední době formuje skupina tzv. STD (z angl. Sexually Transmitted Disease, česky \"Sexuálně přenosné choroby\"). Tyto choroby se mohou přenášet pohlavním stykem, ale z různých (např. historických) důvodů nejsou řazeny mezi klasické pohlavní choroby. Pratří sem velká skupina chorob, z nichž zmiňuji jen některé (více v literatuře)\n\n\n"}
{"id": "180626", "url": "https://cs.wikipedia.org/wiki?curid=180626", "title": "Darth Maul", "text": "Darth Maul\n\nDarth Maul je fiktivní postava Hvězdných válek.\n\nByl to Temný Pán ze Sithu a první učedník Darth Sidiouse. Jako malé dítě byl vybrán Sestrami noci pro Sidiouse, aby byl v tajnosti učen v temné straně Síly. Vyrůstal pod temným vlivem Sidiouse a stal se velmi užitečným nástrojem jeho ambicí.\nMaul byl mistrem forem Juyo a Jar'Kai a ovládal i starodávné bojové umění zvané Teräs Käsi. Zvolil si používat dvojbřitý světelný meč, který sestrojil podle nákresů Darth Zannah, ale v the Clone Wars měl jednobřitvý. V rocích vedoucích k Invazi na Naboo poslal Sidious Maula na několik politických vražedných misí, nejvýznamnější byla mise proti Black Sun, ale Maul toužil zabíjet hlavně Jedie.\nV roce 32 BBY byl Maul vyslaný Sidiousem zabít Jedijského mistra Qui-Gon Jinna a jeho Padawana Obi-Wan Kenobiho. Sledoval je na Tatooine a potom na Naboo. Zaměstnal je během Druhé Bitvy o Theed. Maul zabil Jinna, ale udělal fatální chybu a podcenil Kenobiho. Po krátkém, ale v divokém boji Kenobi Sithského Pána rozseknul napůl. Maul však přežil.\nV roce 2 BBY Darth Maul vypátral Obi-Wana Kenobiho aby se mu pomstil to se mu ale nepovedlo a Obi-Wan ho zabil.\n\nDarth Maul byl Zabrak narozený na Dathomiru, kde žila početná kolonie lidí jeho rasy. On a jeho pokrevní příbuzní tvořili tajemné bratrstvo Bratři noci. Z jeho brzkého života toho není mnoho známo, až do doby, kdy ho ve velmi mladém věku sebral jeho budoucí mistr Darth Sidious.\nMaul začal trénink se Sidiousem téměř okamžitě. Zasvěcený do temné strany síly od malička, rostl v bytost neznající jiné emoce než hněv a touhu po krvi. Maul zabíjel živé bytosti nemilosrdně, protože jakákoliv ukázka strachu během tréninku byla krutě trestána Sidiousem a za jakoukoli stopu po milosti byl odměněn krutostí. Když byl Maul dospělý, jeho mistr ho už přetvořil na zbraň čisté nenávisti. Označený Sithskými tetováními pokrývajícími jeho celé svalnaté tělo byl mladý Zabrak ultimátním nástrojem temné strany. Navzdory svému dost traumatickému dětství – pokud se to tak dá nazvat, měl Maul synovské cítění vůči svému mistrovi a nikdy ho nenapadlo svého mistra zabít – až do poslední zkoušky.\n\nNěkdy v roce 33 BBY, vyslal Sidious Maula do neznámých planet Vnějšího okraje, proti Drovianovi jménem Silus, jež byl citlivý na Sílu. Sidious označil Siluse za hrozbu pro své plány, protože hojně používal temnou stranu a bál se, že tato porucha v síle přiláká Jedie, a tak přikázal Maulovi, aby ho odstranil. Silus byl mohutný, divoký a brutální uživatel Síly, ale používal ji jen za účelem zisku, a to v zápasnickém ringu. Tam byl díky Síle proti svým oponentům ve velké výhodě. Sidious ale řekl Maulovi, aby Silusovi nejdříve přehrál holozprávu. V té stálo, že Sidious přijme Siluse za učně, když zabije Maula. Mezi těmito soky okamžitě vzplanul boj v duelingovém ringu, kde bylo aktivováno pole na rušení energetických zbraní. Oba byli odkázáni pouze na své schopnosti boje a Síly. Maul byl velmi znepokojen „zradou“ svého mistra, a tak se stalo, že Silus získal převahu. Nakonec se ale Maul poddal svému hněvu a Silou zničil zmíněné pole a aktivoval svůj meč. Jedinou ranou tak ukončil Silusův život a pochopil, že to, co udělal Sidious, byla jen pouhá zkouška. Skutečná zkouška nastala, když ho jeho mistr nechal jeho osudu na planetě Vnějšího okraje. Tam se beze zbraně musel dostat přes smrtící droidy na dohodnuté místo. Po měsíci se Sidious vrátil a vyzval Maula na souboj se světelnými meči. Ten Maul rychle prohrál a mistr mu řekl, že ho zklamal a že si zatím našel jiného učedníka. To v Maulovi vyvolalo záchvat hněvu tak silný, že jediná věc, kterou chtěl, bylo zabít mistra. Beze zbraně se vrhl na Sidiouse, kousl ho do ruky a krev mu vyplivl do obličeje. Náhle si ale uvědomil, že pro Temného Pána ze Sithu není soupeř a v klidném odhodlání se připravil na smrt. Sidious ho svým mečem udeřil do hlavy ale nezabil, protože měl pouze cvičný světelný meč a následně se začal smát. Tím, že Maul na něho zaútočil, splnil poslední test. Žádný jiný učedník neexistoval. Mistr tak svého učedníka prohlásil za Sithského Pána a vzal ho do nového domova na Coruscantu.\n\nPřed invazí na Naboo byl Maul vyslán odstranit Jedie, kteří byli posláni Republikou zažehnat konflikt. Sledoval je na planetu Tatooine. Tam zabil Aneesa Dyma, Pa'lowického pašeráka, který mu stál v cestě. Po tomto malém zdržení se vrátil ke své misi a začal vyhledávat Jedie a královnu Amidalu. Podařilo se mu lokalizovat Mistra Qui-Gon Jinna a okamžitě se za ním vydal. Následoval krátký, ale intenzívní duel mezi Qui-Gon Jinnem a Maulem, ze kterého však Jedi uprchl do své lodě. Nicméně i tento malý střet stačil, aby se Jinn začal bát návratu a co více, pomsty Sithů. Maul tedy selhal ve své misi zabránit Královně dostat se a Coruscant. To v něm vyvolalo hněv a on se chtěl Jedium za své selhání pomstít. O to se pokusil zpět na Naboo, kde vyzval jak Mistra Jinna, tak i jeho učedníka Kenobiho. Maul předvedl, že jeho výcvik je vskutku jedinečný a bez problému zvládal oba protivníky najednou. Boj byl dlouhý a intenzivní, protože Jediové se snažili Sitha dostat do místnosti s reaktorem. Nicméně Maulovi se podařilo vyřadit Obi-Wan Kenobiho a tak se mohl soustředit pouze na zkušenějšího z obou Jediů. V následném souboji se oba protivníci dostali až k místnosti s reaktorem ale byli přerušeni energetickým polem, jež je od sebe oddělilo a oba sokové byli nuceni vyčkat. Mezitím se na scénu vrátil i Obi-Wan ale byl rovněž silovým polem odříznut. Když ono pole zmizelo, Darth Maul a Qui-Gon Jinn se pustili v nový souboj. Bohužel pro Jinna, Obi-Wan nestihl dojít včas a byl znovu odříznut silovým polem. V souboji Mistra Jedie a Temného Pána ze Sithu udělal Jinn fatální chybu a Maul ho proklál. Obi-Wanův prvotní šok a smutek se v momentu přeměnili na hněv a vášeň a okamžitě se vrhl na Sitha. Maul příliš sebejistý svými schopnostmi učedníka podcenil a ten mu rozsekl jeho světelnou tyč, takže mu zbyla jen jediná čepel. V zuřivém boji, jenž následoval, byly síly vyrovnány, avšak Maulovi se podařilo Silou shodit Obi-Wana do šachty. Protože se však chtěl na Jediích krutě mstít, hrál si s Kenobim, visícím v šachtě. Ten toho využil, Silou si přitáhl Mistrův meč a vyskočil, aby v jednom mocném přemetu rozsekl Temného Pána na dvě půlky. Maul se zhroutil do šachty, což znamenalo jeho konec. Byl však brzy nahrazen učedníkem novým, a to Darth Tyranusem, a tak mohly započít přípravy pro .\n\nKdyž byl Darth Tyranus během Klonových válek přinucen zabít svou učednici Asajj Ventress, aby dokázal svou věrnost, přijal nového učedníka jménem Savage Opress. Savage byl ale lstí, kterou Asajj spolu s vůdkyní Sester Noci Matkou Talzin připravila pro poražení Dookua. Při jedné z misí Savage neuspěl a Dooku ho začal mučit pomocí síly blesků. V tu chvíli se objevila Asajj a pomocí kouzla ukázala Savageovi jeho pravý cíl. Strhl se souboj Sithů, při kterém Dooku uprchl a Savage se vrátil zpět na Dathomir za Matkou Talzin. Čarodějka mu dala amulet, který ho dovede k jeho dlouho ztracenému bratru Darth Maulovi, aby se od něj začal učit. Savage tedy šel dlouho po jeho stopě, která jej konečně dovedla na planetu Lotho Minor.\n\nNa Minoru nalezl Savage svého bratra za pomoci Anacondana jménem Morley. Maul byl šílenec s robotickýma pavoučíma nohama. Skutečnost, že jej porazil pouhý Padawan, ho připravila o rozum. Savage převezl svého bratra na Dathomir, kde mu byla díky Talzin vyčištěna mysl. Maul také dostal nové nohy a svůj meč. Nyní byl připraven pomstít se Obi-Wanovi za těch několik let utrpení. Obi-Wana přilákali vyvražděním obyvatelstva na Raydonii. Jelikož byl Obi-Wan sám, nemohl čelit síle dvou pomstychtivých Sithů. Obi-Wana ale zabít nechtěli, odvedli jej na svou loď a tam ho začali mučit. Pomoc se Obi-Wanovi dostala ze strany Ventress, která se nyní živila jako námezdní lovec. Oběma se podařilo a Maul se tedy rozhodl vybudovat si armádu. První komu nabídli součást jejich nové říše byli piráti vedeni Hondem Ohnakou. Netušili však, že se na scéně objeví Obi-Wan spolu s mistryní Jedi Adi Galliou. Piráti se rozdělili na dvě strany, jedny vedl Hondo a druhé Maul. Ti Maulovi byli brzo poraženi, Savage přišel o ruku a jejich loď poškozena několika výstřely zmizela neznámo kam ve vesmíru. Tento boj však stál život Adi Gallie, která byla zabita Maulovým bratrem.\n\nMaulova bloudící loď byla nalezena Umrlčí hlídkou vedenou Pre Vizslou. V domnění, že nalezli rytíře Jedi je převezli na svou základnu, kde z nich chtěli získat informace. Jakmile zjistili s kým mají tu čest, rozhodli se mu složit věrnost a spojili se s dalšími stranami podsvětí jako je Černé Slunce nebo Jabba Hutt. Maul a jeho nová armáda vyrazili na Mandalore, kde chtěli Vizslovi vrátit jeho předešlou slávu malým podvodem, kdy se jako zločinci vrhli na důležité státní budovy, které byly následně Umrlči hlidkou zachráněny. Lid začal Vizslovi provolávat slávu a vůdkyně Mandaloru Satine Kryze byla uvržena do vězení. Mezi Maulem a Vizslou ale nastaly vůdčí rozpory, které vyvrcholily soubojem na život a na smrt, který Mandalorian prohrál. Jako nový vůdce Mandaloru byl dosazen kdysi z korupce obviněný předseda Almec. Několik členů Umrlčí hlídky, kteří se nenechali vést nikým jiným než skutečným Mandaloriánským válečníkem, uprchli spolu s Bo-Katan a založili místní odboj. Když se o situaci na Mandalore dozvěděl Obi-Wan, přispěchal v přestrojení za námezdního lovce na pomoc a spojil se s místním odbojem. Ani tentokrát se mu nepodařilo Maula porazit a musel sledovat, jak jeho láska z minulosti Satine umírá. Mezitím na Mandaloru probíhaly boje mezi oběma stranami. Obi-Wan osvobozený odbojem se měl vrátit na Coruscant a oznámit Republice, co se na místě děje. Po Obi-Wanově odletu se na scéně objevil Maulův mistr Darth Sidious, který Maula bral jako konkurenčního mistra s učedníkem. Jelikož vždy mohou být jen dva, Sidious svého bývalého učedníka a jeho bratra napadl a Savage v souboji zabil. Maul, který nechtěl zemřít, začal prosit o milost. Sidious mu řekl, že jeho smrt není v plánu a začal jej mučit. Ze zajetí jej poté vysvobodili mandaloriani a Maul se skryl do ústraní.\n\nMaul se o spoustu let později dostal na planetu Malachor a přebýval v tamním chrámu sithů. Snažil se získat holocron, s jehož pomocí by aktivoval chrám (superzbraň). Získal ho s pomocí mladého jedie Ezry Bridgera, kterého také přesvědčil aby aktivoval chrám. (Ezra to samozřejmě nevěděl) Nakonec superzbraň nezískal, ale vyhlédl si Ezru jako učedníka a dostal se pryč z Malachoru v lodi inkvizitora, kterého předtím zabil. Poté se znovu setkal s Ezrou a donutil ho, aby spolu otevřeli Jediský a Sithský holocron. Tím se nepřímo dozvěděl o tom, že jeho životní nepřítel Obi-Wan Kenobi žije.\nTuto informaci mu poté potvrdili duchové sester noci, kteří přebývali na Dathomiru.\nNakonec Maul konečně našel Kenobiho na Tatooinu. Ten se s Maulem původně utkat nechtěl, ale jakmile Maul zjistil, že Obi zde chrání Luka, aktivoval Jedi svůj meč.\nObi-Wan postojem naznačil, že bude bojovat stejně jako jeho mistr a Maul na něj tedy zkusil to samé, co na Qui-Gona. Kenobi to však čekal, přesekl Maulovu světelnou tyč a zabil ho ranou do hrudníku. V posledním rozhovoru se Maul od Obi-Wana dozvěděl, že Luke je vyvolený a se slovy ,On nás pomstí.\" naposledy vydechl.\n\nV době, kdy byl Luke Skywalker malý chlapeček, napadl jeho strýčka Owena muž s bionickýma nohama. Naštěstí byl na blízku Obi-Wan Kenobi a tak se s mužem utkal, nebyl to nikdo jiný než Darth Maul, který přežil rozseknutí vejpůl, pád do Nabooské šachty a nyní se galaxií pohybuje pomocí bionických nohou. Kvůli své touze po pomstě vypátral Obi-Wana až na Tatooine, kde se s ním utkal. Obi-Wan Maula porazil ale nezabil, slitoval se nad ním, ale nestačil zabránit Owenovi, aby Zabraka popravil jedinou ranou do hlavy. Owen poté Obi-Wanovi řekl, že by se už k Lukovi neměl přibližovat, jelikož je to moc nebezpečné.\nTento příběh je nekanonický a nezapadá do Star Wars Univerza.\n\n"}
{"id": "180631", "url": "https://cs.wikipedia.org/wiki?curid=180631", "title": "Jango Fett", "text": "Jango Fett\n\nJango Fett je fiktivní postava z filmové ságy Hvězdné války. Jedná se o nájemného lovce lidí, podle kterého byla vytvořena v Druhé epizodě armáda klonů. \n\nNarodil se roku 66 BBY. Když byl ještě malý chlapec, jeho rodiče byli zavražděni a Jango Fetta čekal stejný osud. Život mu zachránil Jaster Mereel a uvedl ho do světa mandalorských žoldnéřů. Ti byli zabiti Jedii a on jako jeden z mála přežil. Před klonovými válkami byl najat Darthem Tyranusem. Ten mu nabídl, zda se nechce stát vzorem pro klonovou armádu, Fett přijal. Kromě celkem vysoké peněžité odměny si Jango přál ještě jednu věc: neupravený klon sebe sama bez urychleného růstu. Dá se říci, že klony jsou vlastně jeho bratři. Tudíž i jeho syn je vlastně také jeho mladší bratr.\n\nBojoval s Obi-Wanem Kenobim. Nakonec byl zabit Jediem Mace Windu v bitvě o Geonosis, v přítomnosti Anakina Skywalkera, Obi-Wan Kenobiho a Padmé Amidaly.\n\nJeho syn (klon) Boba Fett sledoval, jak byl otec zabit, převzal jeho zbroj a také se stal lovcem lidí (vyskytuje se ve druhé, čtvrté, páté a šesté epizodě). Jango Fett má kovové brnění a v něm zabudovaný jetpack rakety, plamenomet a blaster.\n"}
{"id": "180637", "url": "https://cs.wikipedia.org/wiki?curid=180637", "title": "T-18", "text": "T-18\n\nTank T-18 vycházel konstrukčně z francouzského tanku Renault FT-17. V Sovětském svazu byl vyráběn v letech 1928–1932. Zdokonalené verze tanku byly označeny jako MS-2, MS-3 a MS-3A. Celkem bylo vyrobeno 960 kusů.\n\n"}
{"id": "180640", "url": "https://cs.wikipedia.org/wiki?curid=180640", "title": "Ľubomír Reiter", "text": "Ľubomír Reiter\n\nĽubomír Reiter (* 3. prosince 1974, Stropkov, Československo) je bývalý slovenský fotbalový útočník a reprezentant a současný fotbalový trenér.\nMimo Slovensko působil na klubové úrovni v České republice a USA.\n\nReiter začal s profesionálním fotbalem v Tatranu Prešov (1996–1999), poté jeho kroky směřovaly do MŠK Žilina. V roce 2001 odešel do Sigmy Olomouc, kde se v sezoně 2003/04 stal s 15 přesnými zásahy druhým nejlepším střelcem v Gambrinus lize. V roce 2005 přestoupil do Chicaga Fire v americké Major League Soccer, ale jeho účinkování zde nebylo příliš úspěšné (vstřelil jen 3 branky) a následoval jeho návrat na Slovensko. Začátkem roku 2006 zamířil do Artmedie Bratislava. V roce 2007 přestoupil do SK Slavie Praha, kde mu ale hostování nebylo změněno v přestup a útočník se tak vrátil do mateřského klubu. Svou roli v tom sehrálo zranění, měl posunutou plotýnku.\n\nOd roku 2001 byl členem slovenského reprezentačního A-mužstva. Debutoval 7. 10. 2001 ve Skopje v kvalifikačním zápase proti domácí reprezentaci Makedonie, k výhře 5:0 dopomohl jedním vstřeleným gólem. Celkem odehrál v letech 2001–2005 za slovenský národní tým 28 zápasů a vstřelil 9 branek.\n\nPo konci aktivní hráčské kariéry si potřeboval od fotbalu odpočinout a začal se věnovat realitám. Po dvou letech se k fotbalu vrátil, v Bratislavě si udělal v roce 2013 trenérskou A-licenci, v ukrajinském Kyjevě si dělá PRO-licenci.\n\nZačal trénovat tým MŠK Tesla Stropkov, kde působil v začátcích své kariéry jako hráč. Na jaře 2015 působil u mládeže Bardejova a od července 2015 vede mládežnický tým Tatranu Prešov.\n\n"}
{"id": "180641", "url": "https://cs.wikipedia.org/wiki?curid=180641", "title": "Herbert A. Hauptman", "text": "Herbert A. Hauptman\n\nHerbert Aaron Hauptman, Dr. (14. února 1917, New York – 23. října 2011) byl americký matematik. Propagoval a vyvinul matematickou metodu, která změnila celou část chemie a otevřela nové éry ve výzkumu struktur molekulárních krystalizovaných materiálů. Dnes jsou Hauptmanovy metody využívány pro řešení komplikovaných struktur. Královská švédská akademie věd za to jmenovala Hauptmana a Karleho laureáty Nobelovy ceny za chemii v roce 1985.\n\nByl nejstarším synem Izraelce Hauptmana a Leah Rosenfeldové. Oženil se s Edith Citrynellovou 10. listopadu 1940. Měl dvě dcery, Barboru (1947) a Carol (1950).\nZajímal se o matematiku od útlého věku, studoval ji na Townsendovské Harrisově střední škole, promoval na Městské Universitě v New Yorku (1937) a získal M.A. titul v matematice z Columbijské univerzity v roce 1939.\n\nPo válce začal spolupráci s Jeromem Karlem v Navalově výzkumné laboratoři ve Washingtonu a zároveň se zapsal na Ph.D. program na Universitě v Marylandu. Tato kombinace matematiky a fyzikální chemie mu umožnila pustit se do problému fáze rentgenové krystalografie. V jeho monografii \"Řešení fáze nejasných I. centrosymmetrických krystalů\" jsou obsaženy jeho hlavní myšlenky a nejdůležitějším byl úvod do pravděpodobnostních metod.\n\nV roce 1970 se připojil ke krystalografické skupině lékařské nadace Buffalo, ve které byl rešeršním ředitelem od roku 1972. Během této doby formuloval princip sousedství a koncept rozšiřování. Tyto teorie byly podpořeny vývojem během následujících dekád. Poté pracoval jako prezident Hauptman – Woodward Lékařského výzkumného ústavu, jako profesor v Department Biophysical Sciences a jako mimořádný profesor v Oddělení počítačové vědy na univerzitě v Buffalo (University at Buffalo, The State University of New York). Byl poctěn funkcemi jako Prezident washingtonské filozofické společnosti (\"Philosophical Society of Washington\") (1969-1970), Prezident asociace nezávislých výzkumných ústavů (\"President of the Association of Independent Research Institutes\") v roce 1979-1980.\n\nProfesor Hauptman napsal přes 170 publikací, včetně článků v časopisech, výzkumných novinách, kapitol a knih.\n\n\n"}
{"id": "180649", "url": "https://cs.wikipedia.org/wiki?curid=180649", "title": "Bílá Ostravice", "text": "Bílá Ostravice\n\nBílá Ostravice (též Bílá) je potok v Moravskoslezském kraji, který odvodňuje menší oblast na jihu okresu Frýdek-Místek a představuje jednu ze dvou zdrojnic řeky Ostravice.\n\nBílá Ostravice pramení v nejjižnější části Moravskoslezských Beskyd v nadmořské výšce kolem 710 m jihozápadně od osady Hlavatá při severovýchodním úpatí hory Vysoká (podle kilometráže vodohospodářské mapy jsou východněji položené potůčky, stékající ze severních svahů Čartáku, považovány za pouhé přítoky, i když jsou mnohdy o stovky metrů delší než oficiální tok Bílé Ostravice). Vysokou zasahuje hlavní evropské rozvodí Odra-Dunaj; něco přes kilometr jihozápadním směrem od pramenů Bílé Ostravice tak začíná svůj běh na opačnou stranu Rožnovská Bečva.\n\nCelý následující tok Bílé Ostravice pak směřuje horským údolím zhruba k severovýchodu přes osady Hlavatá, Mezivodí a obec Bílá. Po necelých deseti kilometrech se potok mezi Bílou a Starými Hamry slévá s Černou Ostravicí, čímž vzniká řeka Ostravice.\n\n\"(levý/pravý)\"\n"}
{"id": "180653", "url": "https://cs.wikipedia.org/wiki?curid=180653", "title": "Josef Richard Rozkošný", "text": "Josef Richard Rozkošný\n\nJosef Richard Rozkošný (21. září 1833 Praha – 3. června 1913 Praha) byl český hudební skladatel a klavírista.\n\nJosef Richard Rozkošný se narodil 21. září 1833 v Praze. Byl to člověk širokého nadání a zájmů. Kromě hudby studoval v Praze filosofii, techniku a malířství. Klavír studoval u Josefa Jiránka na Hudebně vzdělávacím ústavu (\"Musikbildungsanstalt\"), který vedl vynikající hudební pedagog Josef Proksch. Ve skladbě byl žákem J. B. Kittla. V 11 letech již veřejně vystupoval a své první skladby publikoval jako sedmnáctiletý. V roce 1855 vykonal velmi úspěšné koncertní turné po Uhrách, Srbsku a Rumunsku.\n\nPo návratu se stal úředníkem České spořitelny. Byl sbormistrem amatérského sboru \"Lukes\" a předsedou hudebního odboru Umělecké besedy. Kromě toho byl i členem České akademie věd a umění.\nZemřel v Praze 3. června 1913.\n\nJosef R. Rozkošný byl velmi plodným skladatelem. Nepřinesl sice nic převratného do vývoje světové či české hudby, ale jeho klavírní skladby, písně a sbory byly ve své době velmi oblíbené a při nejmenším přispěly k rozvoji domácího a společenského pěstování české hudby. Jeho skladby byly silně ovlivněny Mendelssohnem a Charlesem Gounodem.\n\nNejúspěšnější však byla jeho operní tvorba. O opeře \"„Svatojanské proudy“\" (1871) se (podle Rozkošného pamětí) pochvalně vyjádřil i Bedřich Smetana a na scéně Prozatímního a Národního divadla byla hrána celkem 35krát. Jeho opera „\"Popelka\"“ (1885) byla dokonce první českou operou na pohádkový námět vůbec a její úspěch překonal všechna očekávání. Jen v Praze měla 67 repríz.\n\n\n\n\n"}
{"id": "180654", "url": "https://cs.wikipedia.org/wiki?curid=180654", "title": "Prefektura Gunma", "text": "Prefektura Gunma\n\nPrefektura Gunma (: 群馬県, \"Gumma-ken\") je jednou ze 47 prefektur Japonska. Nachází se v severozápadním cípu regionu Kantó na ostrově Honšú. Hlavním městem je Maebaši.\n\nNa počátku 20. století byly v Iwadžuku (岩宿) nalezeny ostatky muže z období středního paleolitu – přibližně 100 tisíc let př. n. l., dnes je na místě nálezu muzeum. Ostatky byly prvním důkazem přítomnosti civilizace v Japonsku. Lze tu také nalézt významné historické pamětihodnosti z mohylového období Kofun, jako např. \"Tendžinjama-kofun\" ve městě Óta.\n\nZhruba na přelomu letopočtu byla oblast centrem chovu a obchodu s koňmi a dalšími zvířaty, která se dovážela především z Číny.\n\nV průběhu historie byla prefektura Gunma spojena s prefekturou Točigi, tvořily spolu \"provincii Kenu\". Ta byla později rozdělena na \"Horní Kenu\" (Kami-Kenu, dnešní Gunma) a \"Dolní Kenu\" (Šimo-Kenu, dnešní Točigi). Gunma ale není původním názvem, oblast dlouho nesla jméno \"Kozuke\".\n\nPrefektura Gunma je jednou z osmi vnitrozemských prefektur. Je převážně hornatá, kromě centrální a jihovýchodní části, kde také žije nejvíce lidí. Na severu sousedí s prefekturami Niigata a Fukušima, na východě s prefekturou Točigi, na západě s prefekturou Nagano a na jihu s prefekturou Saitama.\n\nPodnebí je proti zbytku regionu Kantó chladnější, více se podobá regionu Hokuriku. Známé jsou také silné, suché zimní větry \"kara-kaze\", vanoucí ze severu podél řeky Tonegawa.\n\nNa ploše 6 363,16 km² žilo k 1. říjnu 2005 2 024 044 lidí. Průměrná hustota zalidnění je 318 osob na km.\n\n\n\nV prefektuře Gunma leží 12 velkých měst (市, ši):\nModerní průmyslová odvětví zahrnují výrobu dopravních prostředků a elektrických zařízení. Výroba se koncentruje kolem Maebaši a ve východní oblasti prefektury, kde je snadná dostupnost do Tokia. Z tradičních odvětví je zde zastoupena výroba hedvábí a zemědělství.\n\nTuristy do prefektury Gunma přitahují termální prameny, kterých je zde hodně. Proslulé jsou lázně v Kusacu, tamní voda obsahuje hodně síry a má léčivé účinky na kožní choroby. Kromě lázní jsou tu také střediska pro zimní sporty.\n\n"}
{"id": "180656", "url": "https://cs.wikipedia.org/wiki?curid=180656", "title": "Fuck The Millennium", "text": "Fuck The Millennium\n\nFuck The Millennium má více významů:\n\n"}
{"id": "180659", "url": "https://cs.wikipedia.org/wiki?curid=180659", "title": "Encore (The Whole Story)", "text": "Encore (The Whole Story)\n\nEncore (The Whole Story) je první DVD německé skupiny Scooter. Je to 2 DVD a bylo vydáno roku 2002. První DVD je záznam koncertu, který se uskutečnil v německém Kölnu v rámci turné ke kompilaci \"Push The Beat For This Jam\" 21. ledna, kdy byl se skupinou ještě Axel Coon. Obsahuje 21 skladeb, záznam ze zákulisí, komentář skupiny a u vybraných skladeb je možno volit mezi pohledy z různých úhlů. Druhé DVD obsahuje videoklipy od Hyper Hyper do Nessaja a u vybraných i dokument o jejich natáčení, diskografii, fotogalerii a kvíz, při jehož úspěšném řešení se dostanete k těmto videím:\n"}
{"id": "180661", "url": "https://cs.wikipedia.org/wiki?curid=180661", "title": "Lilie", "text": "Lilie\n\nLilie (\"Lilium\") je rod jednoděložných rostlin z čeledi liliovité v užším pojetí (\"Liliaceae\" s. str.).\n\nJedná se o vytrvalé pozemní byliny, s cibulemi, které jsou často složeny z jednotlivých zdužnětělých šupin. Jsou to rostliny jednodomé s oboupohlavnými květy. Listy jsou střídavé nebo v přeslenech (3-20 četných), jsou přisedlé nebo téměř přisedlé. Čepele listů jsou celokrajné, většinou čárkovité, kopinaté, eliptické nebo obvejčité, žilnatina je souběžná. V paždí listů se u některých druh nacházejí pacibulky, které slouží k vegetativnímu rozmnožování. Květy jsou oboupohlavné, jsou v květenstvích, zpravidla v hroznech, vzácněji v okolících nebo chocholících, někdy je květ pouze jednotlivý. Květy jsou nápadné, různých barev, zpravidla bílé, žluté, růžové, oranžové nebo červené, občas se skvrnami. Okvětí se skládá z 6 okvětních lístků ve 2 přeslenech (3+3), které jsou volné. Tyčinek je 6 (3+3). Gyneceum je složeno ze 3 plodolistů, je synkarpní, blizna je trojlaločná, semeník je svrchní. Plodem je tobolka.\n\nJe známo asi 100-120 druhů, které jsou rozšířeny v Evropě, Asii a v Severní Americe, hlavně v mírném až subtropickém pásu, ale i v horách asijských tropů.\n\nV ČR rostou přirozeně 2 druhy. Běžnější je lilie zlatohlavá (\"Lilium martagon\"), která roste místy celkem hojně v listnatých lesích, místy i na druhově bohatých loukách. Spíše mimo les od pahorkatin po hory roste lilie cibulkonosná (\"Lilium bulbiferum\"), která patří mezi silně ohrožené druhy C2. Tyto dva druhy se někdy pěstují i jako okrasné na zahrádkách, kromě toho jsou pěstovány i některé cizí druhy, jako lilie tygrovaná (\"Lilium tigrinum\"), lilie bělostná (\"Lilium candidum\") nebo lilie královská (\"Lilium regale\") a další.\n\nLilie se dělí na: asijské, americké, trubkovité hybridy, orientální, martagon, candidum, longiflorum, aurelianum a rozličné hybridy kam patří zbytek dále nezařaditelných lilií.\nMnožení lilií je možné mnoha způsoby a to semeny, pacibulkami, šupinami a vedlejšími cibulemi. Můžeme je rozdělit i podle způsobu klíčení: hypogeicky: nejprve roste cibulka a pak nadzemní orgány, kdežto epigeicky rostou nejprve listy a pak cibulky.\n\n\n\n\n \n"}
{"id": "180665", "url": "https://cs.wikipedia.org/wiki?curid=180665", "title": "Aneuploidie", "text": "Aneuploidie\n\nAneuploidie je genomová mutace. Jde o jev, kdy dochází k chybění nebo nadbytku chromozómů ve všech buňkách určitého organismu. Příčinou aneuploidie je nesprávný průběh meiózy (redukčního dělení), jde o následek poruchy dělícího vřeténka nebo centromery, jež zapříčiní neoddělení homologních párů chromozomů, takže vzniklé gamety obsahují přebytečné chromozómy, nebo jim naopak některé chromozómy chybí. Taktéž ji může zapříčinit vliv ionizujícího záření, mutagenů a cytostaticky působících chemických látek.\n\nSituace, kdy schází celý chromozomový pár, se označuje jako nullizómie, pokud schází jeden chromozóm z páru, jde o monozómii. Pokud je nadbytečný jeden chromozóm a v jádru se tedy nacházejí tři homologní chromozomy, jedná se o trizómii, při dalších nadbytečných párech jde o tetrazómii, pentazómii, atd.\n\nU rostlin nemá aneuploidie dramatické následky. Monozomické, nebo dokonce nullizomické rostliny, pokud přežijí, mají horší vitalitu a sníženou fertilitu. Přítomnost nadbytečných chromozómů se u některých rostlinných druhů nemusí projevit vůbec.\n\nPokud u zvířat schází chromozómový materiál přibližně v rozsahu nad 5 % genomu, nebo přebývá nad 10 %, pak je tento stav neslučitelný se životem a zárodky postižené touto mutací zanikají v časných fázích embryogeneze. Pokud nastanou v menším rozsahu, jedinec se narodí živý, ale zpravidla má nějakou tělesnou malformaci, u člověka bývá v různém stupni snížená inteligence a plodnost.\n\n\nVojtěch Hruban a Ivan Majzlík – Obecná genetika – česká zemědělská univerzita v Praze, Praha 2004\n"}
{"id": "180666", "url": "https://cs.wikipedia.org/wiki?curid=180666", "title": "Abdiqasim Salad Hassan", "text": "Abdiqasim Salad Hassan\n\nAbdiqasim Salad Hassan (Somálsky: \"Cabdiqaasim Salaad Xasan\", narozen 1941) je předním politikem Somálska. Od 27. srpna 2000 do 14. října 2004 byl prezidentem exilové vlády Somálska. V současné přechodné vládě však nezastává žádnou funkci. Dříve působil také jako ministr vnitra vlády diktátora Mohameda Siada Barreho, před jeho svržením v roce 1990.\n"}
{"id": "180668", "url": "https://cs.wikipedia.org/wiki?curid=180668", "title": "Černá Ostravice", "text": "Černá Ostravice\n\nČerná Ostravice (též Černá) je potok v Moravskoslezském kraji, který odvodňuje menší oblast na jihu okresu Frýdek-Místek a představuje jednu ze dvou zdrojnic řeky Ostravice. Potok tvoří část historické zemské hranice Moravy a Slezska, jakož i přibližně polovinu severní hranice obce Bílá.\n\nČerná Ostravice pramení v jižní části Moravskoslezských Beskyd v nadmořské výšce kolem 850 m při jihozápadním okraji osady Bílý Kříž (součást obce Staré Hamry). V těsné blízkosti pramene probíhá přes vrch Súľov (903 m) státní hranice se Slovenskem a zároveň hlavní evropské rozvodí Odra-Dunaj. Celý tok Černé Ostravice míří liduprázdnou lesnatou krajinou zhruba jihozápadním směrem a po necelých deseti kilometrech se potok nad obcí Staré Hamry slévá s Bílou Ostravicí, čímž vzniká řeka Ostravice. Pro vodárenskou nádrž Šance, ležící těsně pod soutokem, jsou Černá a Bílá Ostravice hlavními zdroji čisté vody.\n\n\"(levý/pravý)\"\n"}
{"id": "180669", "url": "https://cs.wikipedia.org/wiki?curid=180669", "title": "Monolog", "text": "Monolog\n\nMonolog nebo samomluva je v literatuře a komunikaci takový hovor jedné postavy, který se nestává součástí dialogu nebo polylogu.\n\nPro monolog je charakteristická souvislá, nepřetržitá řečová aktivita jednoho z účastníků komunikace. Účastníci se nestřídají v rolích hovořícího a posluchače, jejich rozdělení na aktivního (hovořící) a pasívního (posluchač) je v celém příběhu jejich dorozumívání stabilní a neměnící se.\n\nMezi dialogem a monologem se však nedají vymezit přesné hranice, protože v komunikaci se vyskytuje mnoho tzv. „přechodných“ útvarů. Tyto přechodné útvary se řadí na stupňující se škálu mezi monologem a dialogem v závislosti na:\nTyto prostředky se podílejí na dialogizaci monologu, na tom, že se v něm formují určité dialogické kvality.\n\nMonolog v divadle a filmu je souvislý nepřerušovaný hovor jedné postavy, herce.\n"}
{"id": "180675", "url": "https://cs.wikipedia.org/wiki?curid=180675", "title": "Axe historique", "text": "Axe historique\n\nAxe historique, neboli česky \"Historická osa\" je jednou ze základních os Paříže. Vychází z jejího samého středu severozápadním směrem. Je též známá pod názvem \"Voie Triomphale\" (triumfální cesta).\n\nAxe historique začíná u muzea Louvre, pokračuje přes Tuilerijské zahrady k malému vítěznému oblouku Arc de Triomphe du Carrousel, dále pak přes Place de la Concorde a přes Avenue des Champs-Élysées k velkému Vítěznému oblouku. Za ním pak vede přes třídu Avenue de la Grande Armée a přes most Ponte Neuilly do čtvrti La Défense, kde pokračuje již jako pěší zóna a vytváří osu celé této moderní čtvrti. Axe historique je ukončena tzv. Velkým obloukem (\"Grande Arche\"), monumentální, 110 m vysokou hranatou variací na vítězný oblouk, postavenou roku 1989 na počest dvousetletého výročí Velké francouzské revoluce. Třída pokračuje sice ještě dále na západ, ne však již v tak velkolepé podobě.\n\nHistorie současné Axe historique se začala psát v 17. století, kdy vznikla dnes světoznámá Avenue des Champs-Élysées. Postavena byla ve stejné ose jako tehdejší Louvre i zahrady Tuileries. Až do časů vlády Ludvíka XV. však ještě obojí propojenou nebylo; v oblasti dnešního Place de la Concorde se nacházelo mnoho nízkých budov. Po jejich zboření bylo nové náměstí pojmenováno právě po Ludvíkovi. Roku 1836 byla Champs-Élysées opticky uzavřena vybudováním velkého vítězného oblouku na náměstí Place de l'Étoile. Další prodloužení osy na západ pokračovalo nedlouho poté, ale až v 20. století vznikla moderní čtvrť La Défense, do které byla osa zavedena. Zde již má podobu pěší zóny (Esplanade de la Défense) s různými sady a fontánami. Velká Archa, stejně jako velký Vítězný oblouk, ukončila další část historické osy. Existují i mnohé plány do budoucna, počítající s jejím prodloužením (případně až za město Nanterre), avšak znamenalo by to celou osu mírně ohnout.\n"}
{"id": "180678", "url": "https://cs.wikipedia.org/wiki?curid=180678", "title": "Tour Michelet", "text": "Tour Michelet\n\nTour Michelet (věž Michelet) dříve známá pod názvem Tour Total je mrakodrap v Paříži ve čtvrti La Défense. Využití budovy je převážně v oblasti obchodu a administrativy, sídlí zde různé kanceláře, jedná se hlavně o firmu Total.\n\nBudova byla postavena roku 1985. Vysoká je 117 m a řadí se mezi mrakodrapy třetí generace na La Défense. Změna názvu celé věže se udála poté, co se spojil její vlastník (tedy společnost Elf) s firmou Total. Architekty stavby jsou Jean Willerval, Henri La Fonta a Branco Vulic.\n\n"}
{"id": "180681", "url": "https://cs.wikipedia.org/wiki?curid=180681", "title": "Zlatá malina", "text": "Zlatá malina\n\nZlatá malina (ang. \"Golden Raspberry\", v plurálu zkráceně \"Razzies\") je ocenění za nejhorší filmové počiny roku. Laureáty ocenění vybírá každý rok téměř 700 členů Nadace ceny Zlatá malina v 16 zemích. Podle tradice se Zlaté maliny udělují v Los Angeles v předvečer předávání Oscarů. \n\nS nápadem na Zlaté maliny přišel v roce 1981 americký copywriter John J.B. Wilson poté, co krátce po sobě viděl filmy \"Can't Stop the Music\" a \"Xanadu\". Zatímco na první předávání těchto cen dorazily jen tři tucty lidí, zájem o Zlaté maliny rostl a čtvrtého ročníku už si všimla i CNN a kabelové televize.\n\nCeny samotné obvykle stojí 4,79 dolaru za jednu a jedná se o velkou malinu usazenou na filmovém pásu – obojí pozlacené sprejem .\n\n\n\nZlaté maliny obdrželo množství slavných umělců filmové branže. V posledních letech je to také předmětem kritiky, která se na Maliny snesla – cenu často nedostane nejhorší film nebo herec, ale je \"odstřelen\" ten nejslavnější. Jedná se vlastně o mediální propagaci Zlatých malin. Většina vítězů sošku nepřijme kvůli její urážlivé konotaci. V historii tak učinili jen nemnozí.\n\n\nJedinými dvěma herci, kteří byli nominování na Oscara a zároveň vyhráli Malinu za stejnou roli, jsou\nJames Coco za \"Only When I Laugh\" v roce 1982 a Amy Irving za \"Yentl\" v roce 1984. \n\nChristopher Walken a Alec Baldwin byli oba nominováni na Oscara jako nejlepší herci ve vedlejší roli a na Malinu jako nejhorší herci ve vedlejší roli v témže roce, ovšem ne za tentýž film. Walken byl nominován v roce 2002 jako nejlepší herec ve vedlejší roli za \"Chyť mě, když to dokážeš\" a jako nejhorší vedlejší herec za \"The Country Bears\". Baldwin byl nominován jako nejlepší v roce 2003 ve filmu \"Smolař\" a jako nejhorší ve filmu \"Kocour\".\n\nHerci, kteří získali za herecké výkony Oscary i Maliny, jsou Faye Dunaway, Marlon Brando, Charlton Heston, Laurence Olivier, Roberto Benigni, Leonardo DiCaprio, Halle Berry, Sandra Bullock, Eddie Redmayne a Liza Minnelli. Sofia Coppola, Ben Affleck, Kevin Costner a Prince také získali Oscary i Maliny, ale jen jedna z těchto cen byla za herecký výkon.\n\n"}
{"id": "180684", "url": "https://cs.wikipedia.org/wiki?curid=180684", "title": "Nieuport 21", "text": "Nieuport 21\n\nNieuport 21 bylo francouzské dvouplošné stíhací letadlo vyráběné společností Nieuport během první světové války. Typ používala letectva Francie, Ruska a Spojených států. Po válce patřil k populárním civilním letounům.\n\nNieuport 21 navrhl konstruktér Gustave Delage a svůj první let letoun vykonal v roce 1916. Nieuport 21 byl vybaven slabším motorem (Le Rhône 9C) než Nieuport 17 a byl původně zamýšlen jako cvičný stíhací letoun. Ale kvůli akutnímu nedostatku stíhacích strojů byl nakonec nasazen jako plnohodnotný frontový stíhač. Nieuporty 21 vybavené motorem Le Rhône 9J o výkonu 110 k byly dodávány také Spojeným státům a Rusku. V Rusku byl rovněž licenčně vyráběn společností Duks.\n\nFinské letectvo (\"Bělogvardějci\") ukořistilo jeden Nieuport 21 v Tampere v roce 1918 a používalo ho až do roku 1923.\n\nČeskoslovenské legie v Rusku používaly během svého stahování do Vladivostoku dva stroje Nieuport 21. Dne 10. září 1918 přelétl Nieuport 21 č.1940 od bolševických jednotek k čs. legiím. Byl to továrnou Duks licenčně vyrobený stroj s motorem Ron (licenční francouzský Le Rhone). Tento letoun byl používán pro průzkumné a později cvičné lety. V polovině listopadu 1918 získaly legie v Čeljabinsku další Nieuport 21 č.1359 (opět vyrobený v továrně Duks s motorem Ron). Při odplutí československých jednotek z Vladivostoku v lednu 1920 byly oba Nieuporty zanechány v Rusku.\n\n\n\"Data podle\" Suomen Ilmavoimat I 1918-27\n\n\n\n\n"}
{"id": "180687", "url": "https://cs.wikipedia.org/wiki?curid=180687", "title": "Hollar (budova)", "text": "Hollar (budova)\n\nBudova Hollar se nachází mezi Smetanovým nábřežím (č.o. 6) a ulicí Divadelní (č.o. 7) v Praze na Starém Městě, č.p. 995.\n\nV 16. století v místě dnešního paláce stával obecní dvůr s vápenkou a cihelnou. Budova je chráněna jako kulturní památka České republiky.\n\nSoučasná budova byla postavena v roce 1846 podle projektu Josefa Kaury, autorem ideového návrhu je pravděpodobně Bernard Grueber.\n\nDříve zde působila Fakulta žurnalistiky, po roce 1990 se stal Hollar sídlem nově založené Fakulty sociálních věd Univerzity Karlovy. V současnosti zde sídlí orgány fakulty a obory patřící pod Institut komunikačních studií a žurnalistiky. Dále zde sídlí galerie Hollar, která byla navrácena po roce 1989 do správy spolku Hollar.\n\nBudova byla poškozena výbuchem plynu 29. dubna 2013.\n"}
{"id": "180689", "url": "https://cs.wikipedia.org/wiki?curid=180689", "title": "The World", "text": "The World\n\nSouostroví The World (česky Souostroví Svět) je skupina uměle vybudovaných ostrovů nacházejících se v Perském zálivu 4 kilometry od pobřeží Dubaje. Po plánovaném dokončení v roce 2009 mělo souostroví čítat 250 – 300 ostrovů, které budou uspořádány do tvaru všech světových kontinentů. Náklady na vybudování tohoto projektu, který je inspirován jiným uměle vybudovaným souostrovím nacházejícím se rovněž v Dubaji - Palm Islands, jsou odhadovány na 1,8 miliardy dolarů. Investorem je firma Nakheel Properties.\n\nVelikost jednotlivých ostrovů je plánována na 23 226 m² až 83 613 m², od sebe budou odděleny vždy 50 až 100 metry vody. Celé souostroví bude na délku měřit 9 km a na šířku pak 6 km. Mezi ostrovy nejsou plánovány žádné mosty, jediným způsobem dopravy bude loď nebo vrtulník. Cena prodávaných ostrovů bude začínat na 6,85 milionech dolarů, v průměru se však bude pohybovat okolo 25 milionů.\n\nV listopadu 2009 se projevily těžkosti vyplývající z globálního ekonomického propadu. Práce se na ostrovech zcela zastavila. Jediné, co se ještě dokončilo, jsou vlnolamy a z 300 ostrovů je zastavěný jen jeden modelový. Pokud se práce na těchto ostrovech neobnoví a nebude jejich konstrukce posílena, sklouznou po čase pod hladinu moře a stane se z nich pouze hromada písku na dně Perského zálivu. Vlnolam okolo souostroví tento proces zpomaluje a díky tomu, že je vytvořený z kamení, bude i po poklesu písečných ostrovů varovat okolní lodě před nebezpečím.\n\n\n"}
{"id": "180691", "url": "https://cs.wikipedia.org/wiki?curid=180691", "title": "Velevrub", "text": "Velevrub\n\nVelevrub (\"Unio\") je rod sladkovodních mlžů. Je to typový rod čeledi Unionidae.\n\nDruhy:\n\nV Česku a na Slovensku vyskytují 3 druhy velevrubů: velevrub malířský, velevrub nadmutý a velevrub tupý.\n\n"}
{"id": "180699", "url": "https://cs.wikipedia.org/wiki?curid=180699", "title": "Velevrub malířský", "text": "Velevrub malířský\n\nVelevrub malířský (\"Unio pictorum\") je druh sladkovodního mlže.\n\nJe rozšířen především v oblastech pomalejších toků a nádrží v Evropě.\n\n\n\n\n"}
{"id": "180701", "url": "https://cs.wikipedia.org/wiki?curid=180701", "title": "Sněť", "text": "Sněť\n\nSněť je slovo s řadou významů. Nejvýznamnější z nich jsou tyto:\n\n\n\n\n"}
{"id": "180702", "url": "https://cs.wikipedia.org/wiki?curid=180702", "title": "Sira (řeka)", "text": "Sira (řeka)\n\nSira je řeka v kraji Agder v Norsku.\n\nProtéká skrze ledovcové jezero Sirdalsvatnet a Lundevatnet. Nachází se na ní sídla Sira a Tonstad. Ústí do Severního moře ve fjordu Åna. \n"}
{"id": "180703", "url": "https://cs.wikipedia.org/wiki?curid=180703", "title": "Ptydepe", "text": "Ptydepe\n\nPtydepe je umělý jazyk ze hry Václava Havla \"Vyrozumění\" (1965), ve které bylo představeno jako oficiální jazyk jedné nejmenované organizace. Dalším takovým jazykem ze hry je chorukor. Autorem idey ptydepe i jeho názvu je Havlův bratr, matematik Ivan.\n\nPtydepe mělo v prostředí děje hry zajistit štěstí vyloučením emocionality, nepřesností, mnohoznačnosti atp. Ptydepe bylo vyvinuto ryze vědecky, tak, aby eliminovalo dvojznačnosti a možné omyly z přeslechnutí stejně nebo podobně znějících slov. Podle hry se každé slovo ptydepe od těch ostatních musí lišit minimálně o 60 %. Délka slov byla vybrána podle četnosti, s kterou se v mluvě vyskytují. Nejdelší slovo v ptydepe označuje rorýse říčního (fiktivní živočišný druh) a sestává z 319 písmen. Nejkratším slovem je naopak \"gh\", které označuje „cokoli“ a pro případ, že by se našlo slovo pro obsažení obecnějšího významu než „cokoli“, bude mu v ptydepe přiřazeno \"f\".\n\nDnes se přeneseně používá pro označení jakéhokoliv oborového slangu, okolním lidem nesrozumitelného. Například úřednické ptydepe, informatické ptydepe apod. V podobném významu se používá i slovo newspeak, pocházející z románu George Orwella 1984.\n\n\n"}
{"id": "180705", "url": "https://cs.wikipedia.org/wiki?curid=180705", "title": "Velevrub nadmutý", "text": "Velevrub nadmutý\n\nVelevrub nadmutý (\"Unio tumidus\") je velký sladkovodní mlž. Lastura je silnostěnná, má vejčitý tvar s jednou stranu zaoblenou a druhou špičatou a s nápadným zámkem. Délka lastury se pohybuje mezi 6,5-9 cm, vysoká je 3-4 cm. Barva lastury je žlutohnědá, občas se zeleným nádechem, tělo mlže je krémově bílé.\n\nVelevrub nadmutý žije v pomalých vodních tocích, umělých vodních kanálech, v rybnících a v zatopených štěrkovnách, preferuje pevný bahnitý podklad, na písčitém, štěrkovém či hodně bahnitém dně je vzácnější. Vyžaduje čistou a dobře okysličenou vodu.\n\nAreál rozšíření velevruba nadmutého zahrnuje prakticky celou Evropu až po západní Ural. V západní Evropě však ustupuje v důsledku ztráty svého životního prostředí. V Německu je zařazen mezi silně ohrožené druhy (\"stark gefährdet\") a je uveden jako zvláště chráněný druh v příloze 1 Spolkového nařízení o ochraně druhů. Chráněný je i v Nizozemsku.\n\nV Česku je obecně vzácný, ve větším počtu se vyskytuje na Třeboňsku a na jižní a střední Moravě. Je proto považován za zranitelný druh\n\n"}
{"id": "180710", "url": "https://cs.wikipedia.org/wiki?curid=180710", "title": "Trolejbusová doprava v Kábulu", "text": "Trolejbusová doprava v Kábulu\n\nHlavní město Afghánistánu, Kábul, mělo v 70. a 80. letech 20. století vlastní systém trolejbusové dopravy. Jednalo se o jednu trať délky 12,5 km.\n\nV roce 1976 se zde začalo se stavbou trolejbusového systému. Tehdy byl Kábul zhruba třísettisícovou metropolí a v zemi vládly lepší časy. Do roku 1979 firma \"Elektrizace železnic Praha\" vybudovala trať o celkové délce zhruba kolem šesti kilometrů. Slavnostní otevření úseku \"Kino Pamir\" – \"Silo\" (včetně vozovny) se konalo 9. února 1979, na linku bylo nasazeno 25 československých trolejbusů typu Škoda 9Tr. To však byla jen teprve první etapa celé fáze. Druhou polovinu celého systému museli již Afghánci dobudovat bez cizí pomoci. Systém fungoval relativně spolehlivě; existovaly celkem tři linky, mezi kterými bylo nutné přestupovat. Trolejbusový systém byl velmi vytížený, jízdné nízké. Situace se však zhoršila kvůli válce a rozvratu země. Kolem roku 1988 bylo v provozu ještě 80 vozidel z celkem dodaných 86. V roce 1993 však byl provoz ukončen; trolejbusy začaly rezivět přímo v areálu vozovny. Po ukončení války na začátku 21. století se alespoň výhledově počítá s obnovou celého provozu; na té se má opět podílet česká Škoda Plzeň.\n\n"}
{"id": "180712", "url": "https://cs.wikipedia.org/wiki?curid=180712", "title": "Gangréna", "text": "Gangréna\n\nGangréna či sněť \"(gangraena)\" je označení pro druhotně změněnou nekrózu. Jde tedy o odumřelou a následně dále změněnou tělesnou tkáň, obvykle působením bakteriální infekce, poranění nebo trombózy a také špatnou mikrocirkulací v tkáních. Ke gangréně jsou náchylné zejména poraněné tkáně se znečištěním (např. válečná poranění), nebo končetiny diabetiků. \n\nJakákoliv infekční sněť je smrtelně nebezpečná – bakterie se šíří do okolních tkání a produkují toxiny. Nakonec dochází k celkové sepsi a smrti.\n\nZákladní chirurgickou léčbou u rozvinuté sněti je amputace postižené oblasti. Části tkání, které již podlehly nekróze, totiž není možné zachránit a jsou zdrojem agens (původce sněti). Kromě toho se podávají antibiotika k potlačení původce sněti. \n\nRozlišujeme suchou, mokrou a plynatou sněť. Pokud člověk na svém těle zaznamená příznaky počínající sněti, musí bezpodmínečně okamžitě navštívit či přivolat lékaře.\n\nGangréna se také může vyskytovat i na jiných částech těla, jako například ve střevech, na dolních končetinách a v dutině ústní.\n\n"}
{"id": "180713", "url": "https://cs.wikipedia.org/wiki?curid=180713", "title": "Divišovo divadlo", "text": "Divišovo divadlo\n\nDivišovo divadlo je budova divadla v Žamberku, postavená v průběhu roku 1926, pojmenovaná po žambereckém rodákovi, vynálezci bleskosvodu Prokopu Divišovi.\n\nZákladní kámen byl položen dne 23. května 1926 a divadlo bylo slavnostně otevřeno premiérou Tylovy \"Fidlovačky\" dne 5. prosince. 1926. Položení základního kamene se konalo za účasti ochotníků z okolních obcí a mnoha význačných hostů. Hlavním řečníkem, za spolek žambereckých ochotníků, byl učitel Antonín Dojiva. Do základního kamene, který dodal kameník O. Fiedler, byly vloženy listiny dokumentující tehdejší současnost.\n\nNa výstavbu divadla nemalými částkami přispívali jak členové ochotnického spolku, tak běžní občané; několik občanů dokonce ručilo za půjčku celým svým majetkem. Členové ochotnického spolku pořádali na splácení půjčky sbírky, chodili s pokladničkami dům od domu, nebo prodávali symbolické cihly. Zadlužená stavba byla postupně splácena z vybraného vstupného. Přes všechny potíže byla budova během 2. světové války splacena, díky inflaci a pronajímání pro kulturní akce místní německé posádky.\n\n"}
{"id": "180715", "url": "https://cs.wikipedia.org/wiki?curid=180715", "title": "Armádní letecká služba Spojených států amerických", "text": "Armádní letecká služba Spojených států amerických\n\nArmádní letecká služba Spojených států amerických (: \"U.S. Army Air Service\") byl název vojenského letectva Armády Spojených států od roku 1918 do roku 1926. Armádní letecká služba byla předchůdcem dnešního Letectva Spojených států.\n\n\nŘeditelé Letecké služby \nNáčelníci Letecké služby \n"}
