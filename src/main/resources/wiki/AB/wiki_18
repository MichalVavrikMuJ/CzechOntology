{"id": "101938", "url": "https://cs.wikipedia.org/wiki?curid=101938", "title": "Ostrožská Nová Ves", "text": "Ostrožská Nová Ves\n\nObec Ostrožská Nová Ves se rozprostírá v jihozápadní části okresu Uherského Hradiště a Zlínského kraje v rovinatém terénu nivy řeky Moravy v nadmořské výšce 182 m. Žije zde obyvatel. Obec má dvě části, vlastní Ostrožskou Novou Ves a vesnici Chylice. Celková výměra obce je 2606 hektarů, samotná Ostrožská Nová Ves měla původně 1956 hektarů a Chylice 777 hektarů. Nejblíže obci, 3 km jihozápadně, leží Uherský Ostroh. Do Uherského Hradiště na severu a do Veselí nad Moravou na jihu je z obce přibližně stejná vzdálenost 8 km. Ostrožská Nová Ves se táhne v délce 3 km podél silnice I/55. V blízkosti obce se nachází těžební jezera, protéká jí potok Petříkovec, do něhož se vlévá Chylický potok přitékající z rybníka Gramance.\n\nV obci se nachází mateřská a základní škola, pošta (PSČ 687 22), vlakové nádraží, veřejná knihovna a dům s pečovatelskou službou. V bezprostřední blízkosti se nachází přírodní rezervace Lázeňský mokřad a vyhledávané sirnaté lázně, kde se léčí pacienti s nemocemi pohybového ústrojí či s onemocněním kůže. Působí zde fotbalový klub FK Ostrožská Nová Ves, oddíl rychlostní kanoistiky, stolního tenisu, gymnastiky nebo aerobikový klub Stonožka. Sportovci mohou využívat moderní multifunkční hřiště s atletickou dráhou. Aktivně působí také včelaři, šachisté a chovatelé holubů. V obci se nachází tenisové kurty, sportovní hala, fotbalové a golfové hřiště, pumptrack a moderní kemp Slovácký dvůr. V letních měsících je možné navštívit přírodní koupaliště nebo přilehlá jezera. V blízkosti vesnice se těží štěrkopísek. Vedoucí roli v kulturním životě obce mají pěvecké soubory Krasavci (mužský) a Denice (ženský), dechovou hudbu zastupuje skupina Novovešťanka. Obec je proslavená malováním kraslic tradiční novoveskou technikou.\n\nObcí prochází cyklostezka s informačními panely zaměřenými na včelařství, která navazuje na Vinařskou cyklostezku. Poutníci též mohou putovat po cyrilometodějské křížové cestě z Velehradu na Svatý Antonínek.\nV nejstarších dobách nesla obec německý název podle svého protáhlého uličního tvaru (v překladu „Dlouhý řádek“). Později se jí začalo říkat \"Nová Ves\". Ještě po vzniku Československa zněl úřední název \"Nová Ves u Ostrohu\", k přejmenování na \"Ostrožskou Novou Ves\" došlo roku 1924. Název odkazuje na nejbližší město – Uherský Ostroh (dříve jen \"Ostroh\"). Stejný rozlišovací přívlastek nese i sousední obec Ostrožská Lhota.\n\nOsídlení okolí obce začalo nejspíše v období paleolitu – v lokalitě Padělky se nachází významné naleziště kamenných nástrojů, mamutích klů a kostí a také keramiky kultury volutové a malované. První zmínky o obci se datují k roku 1258, označována tehdy byla jako Dlouhá Ves. Jednalo se o rurální doplněk královského města Uherské Hradiště, roku 1315 byla dle záznamů podřízena uherskohradišťskému městskému právu. Přestože náležela ke kunovskému statku, oddělila se a vytvořila statek vlastní. Během husitských válek obec zpustla, po jejich konci bylo roku 1464 poprvé použito pojmenování Nová Ves. Roku 1550 přijala Alena Konická ze Švábenic svého manžela Zikmunda Helta z Kementu (tehdejší císařský rada a místokancléř království Českého, majitel mimo jiné zámku ve Velkém Meziříčí) za spolumajitele Nové Vsi a dalších vesnic. O čtyři roky později předal Zikmund statek Arklebovi z Kunovic, což znamenalo opětovné spojení s kunovským statkem. V roce 1592 bylo v Nové Vsi registrováno 99 osídlených domů.\n\nNejvětší útrapy obec zažila při dvojnásobném vypálení, a to roku 1663 Turky během rakousko-turecké války a mezi lety 1704 a 1705 kuruky během uherského povstání. Podle olomoucké matriky obývalo obec ve druhé polovině 18. století 869 dospělých a 245 dětí, v roce 1843 už 733 mužů a 835 žen, celkem tedy 1568 osob. O deset let později při požáru vyhořela velká část obce. Vesnice si během 19. století také prošla třemi epidemiemi cholery.\n\nV roce 1820 byla vybudována silnice z Uherského Hradiště do Uherského Ostrohu, v roce 1887 projel obcí první vlak. V Ostrožské Nové Vsi byla tradiční mlékárenská výroba, za první republiky patřila k největším v kraji. Za prací do Ameriky odjelo na začátku 20. století celkem 212 obyvatel. Definitivní podobu dostala obec sloučením Ostrožské Nové Vsi a Chylic 1. srpna 1949.\n\nSamostatná fara v Ostrožské Nové Vsi vznikla v období 1492–1497. Před tou dobou byla vesnice přifařena ke Kunovicím. V 16. století se stala nakrátko protestantskou, jelikož zdejší farář Pavel Kyrmezer byl luterán. V obci bydleli také habáni, po bitvě na Bílé hoře ovšem v roce 1621 vypálila jejich domy císařská vojska. Za třicetileté války fara v obci zanikla a obec byla přifařena k Uherskému Ostrohu. Od roku 1751 sem byl vyslán ostrožský lokátor, o 23 let později zřízena kuracie a v roce 1855 vznikla jejím povýšením v obci opět autonomní farnost. Přifařeny byly i Chylice.\n\nOd roku 1772 je v obci podle novoveské kroniky žákům poskytováno vzdělání, nicméně podle některých záznamů byla v obci škola při faře už v 15. století, jež byla zavřena po vypuknutí Třicetileté války. Nadaní žáci mohli cestovat za vzděláním do Uherského Ostrohu. Snaha o obnovení školy přichází se založením lokálního kaplanství v roce 1751. Triviální školu nahradila chlapecká a dívčí obecná škola.\n\nStará budova školy (umístěna byla naproti dnešní školy) byla postavena roku 1854. V roce 1908 byla postavena nová budova, do které se přemístila výuka chlapců a dnes slouží pro druhý stupeň tříd novoveských žáků. Smíšená měšťanská škola byla zřízena roku 1922 společně s možností pokračovat na živnostenskou školu v obci, jež byla však po deseti letech zrušena. Ve školním roce 1932/1933 tak školu navštěvovalo 518 dětí a vyučovalo 16 pedagogů. Škola sloužila i obyvatelům Chylic a Ostrožské Lhoty. V roce 2003 byla otevřena přístavba novější budovy školy pro 1. stupeň, o rok později došlo k demolici bývalé budovy 2. stupně.\n\n\nV roce 1978 byla ve středu obce v rámci akce Z vybudována mateřská škola pro 120 dětí (v akci vybudováno také koupaliště, autokemp, kino pro 250 diváků, vodovodní a kanalizační síť a nové veřejné osvětlení).\n\nV katastru obce se nachází soustava štěrkových jezer o rozloze 355 ha. Nejmenší z nich, tzv. Kunovskou tabuli, hojně využívají kanoisté a rybáři, na protějším břehu se nachází vyhledávaná nudapláž. Další z jezer slouží jako zásobárna vody pro široké okolí. Pro čistou vodu vhodnou ke koupání a krásnou přírodu v okolí je tato lokalita přezdívána také jako Slovácké moře.\n\nPočet obyvatel obce od začátku devadesátých let mírně klesá, zejména centrální část obce postupně vymírá. Naopak v Chylicích se i přes katastrofální následky povodní v roce 1997 lidé nově usazují. V obci mírně převažují ženy nad muži, lidé v produktivním věku představují přibližně 66 % obyvatel.\n\nSDH je nejstarším zájmovým spolkem obce. V Ostrožské Nové Vsi byl založen roku 1888 starostou Tomášem Bočkem, který se stal zároveň jeho prvním předsedou. Hlavním náčelníkem se stal hostinský Matěj Kusák a jednatelem učitel Pavel Vágner. Chylický sbor se založení dočkal až roku 1927 – prvním předsedou se stal Jakub Červenák a náčelníkem Jan Hanáček. Oddíly se ihned po založení ujmuly vůdčí role v kulturním životě obce a výnosy ze zábav sloužily k pokrytí nákladů za hasičskou techniku. Po útlumu kulturní činnosti během druhé světové války přichází rozkvět novoveského spolku – oddíl získává první automobil k dopravě stříkačky, roku 1948 přijímá za členky první ženy. Sloučení obce s Chylicemi roku 1949 neznamenalo automatické sloučení obou spolků, kromě období 1951–1953 působí oba spolky samostatně. Definitivní sloučení přišlo až roku 1975. Oddíl našel útočiště na zbrojnici v Chylicích a čítal více než 100 členů z řad dospělých i mládeže. Největší obětavost prokázal spolek během povodní roku 1997, kdy se ujmul humanitárních prací v obci. Každoročně pořádají hasiči svůj ples za velké účasti z řad občanů.\n\nVe dvacátých letech minulého století vznikly v obci hned dva tělovýchovné spolky. Sokol se začíná angažovat v roce 1923, dnes v obci však již nepůsobí. Na činnost o tři roky staršího Orla navazuje novoveská jednota opět od roku 1990. Spolek čítá na 70 členů a dlouhodobě se potýká s jejich úbytkem. Orel v obci provozuje také posilovnu. Starostkou místní jednoty je Adéla Botková.\n\nVe sportovních odvětvích reprezentuje Orel jen oddíl stolního tenisu. Klub vznikl na popud prvního předsedy oddílu Antonína Vlka v 60. letech minulého století ještě jako samostatná sportovní organizace. Dlouholetého předsedu vystřídal ve své funkci v roce 2014 Ivo Mikoška, za jehož éry se v obci pravidelně začal konat novoroční turnaj O Pohár starosty obce určený jak pro výkonnostní, tak pro amatérské hráče. Od roku 2015 se oddíl ujímá také pořadatelství ústředního orelského turnaje jednotlivců ve stolním tenisu.\n\nNovoveská družstva patří mezi pravidelné účastníky orelských turnajů a nejvyšší krajské soutěže. V soutěžích nastupuje přes třicet hráčů, tréninků se účastní také řada mladých talentů. Klub od jeho vzniku odchoval řadu úspěšných sportovců. Za zmínku stojí především krátká účast stolních tenistek v ligových soutěžích a reprezentace Antonína Vlka na veteránských turnajích po celém světě.\n\nFotbalový oddíl v Ostrožské Nové Vsi byl založen roku 1932 iniciativou pana Františka Šálka. Muži hrají nejvyšší soutěž okresu Uherské Hradiště, v mladších kategoriích klub zastupují téměř všechny věkové kategorie od mladší přípravky až po dorost. V klubu začínali mj. bývalí prvoligoví hráči Josef Jelének a Antonín Jurásek. Odchovanci klubu jsou i bratři Michal a Lukáš Sadílkovi, kteří působí v profesionálním fotbale. Po přestupu do Slovácka se Lukáš stal platným členem prvoligového kádru, jeho mladší bratr Michal byl i díky angažmá v nizozemském PSV Eindhoven vyhlášen nejlepším českým dorostencem za rok 2016. Dlouholetým předsedou fotbalového klubu je Marek Tvrdoň.\n\nOd roku 1957 funguje v obci úspěšný oddíl rychlostní kanoistiky, který vychoval řadu českých a československých reprezentantů. Každoročně se ujímá pořadatelství několika tradičních akcí včetně Mezinárodního mistrovství Moravy v rychlostní kanoistice Slovácká 500, mistrovství Moravy dračích lodí a závodu Novoveský přespolák pro profesionální i amatérské běžce.\n\n\"Včelařský spolek v Ostrožské Nové Vsi a okolí\" byl založen roku 1925 s členskou základnou sedmnácti včelařů z Nové Vsi a Chylic se 115 včelstvy. Hned z počátku činnosti byli včelaři velmi aktivní, ať už při vysazování alejí stromů (pěšinka u lázní). Prvním jednatelem spolku byl pan Martin Červenák. Už v roce 1932 měl spolek tedy 27 členů, v roce 1936 do něj přistoupilo i 18 chovatelů včel z Ostrožské Lhoty. Po druhé světové válce a následné kolektivizaci se činnost utlumila, dnes ovšem spolek jakožto základní organizace Českého svazu včelařů opět úspěšně funguje. Mezi další úspěšné jednatele spolku patřili František Boček a František Nešpor (autor myšlenky včelařské stezky a knihy Včelí království pro děti). Dodnes sdružuje novoveská organizace včelaře z Ostrožské Nové Vsi, Chylic i Ostrožské Lhoty. Počet jejich členů se pohybuje kolem třiceti sedmi.\n\nZákladní organizace chovatelů vznikla v obci roku 1938 z podnětu místního faráře Mořice Lusky, který se sám stal místopředsedou spolku. Novoveští chovatelé zdárně reprezentovali svou obec na závodech poštovních holubů, nejúspěšnějšími členy v historii spolku jsou Ludvík Vítek a Zdeněk Bilík, kterým se podařilo ovládnout celkové pořadí oblastního spolku okresu Uherské Hradiště, za zmínku stojí také vítězství Antonína Kauce v seriálu Mistrovství Moravy dlouhých tratí. Holub z jeho chovu se účastnil také Olympiády poštovních holubů, kde reprezentoval Českou republiku. Přestože má holubářství v obci velkou tradici a spolek má v obci své zázemí, počet členů postupně upadal a obecní organizace byla na konci roku 2015 definitivně zrušena. Posledním předsedou spolku byl Antonín Jurásek.\n\nV obci byla v padesátých letech 20. století vybudována štěrkovna. Štěrk se přepravuje po remorkérech, které mohou plout po vodních plochách vzniklých v důsledku těžby. Těžba je zajišťována společností Dobet, postupně však upadá.\nNejvýznamnější firmou v obci je Kovovýroba Hoffman, zabývající se strojírenstvím, zejména výrobou automobilových dílů a lisovacích nástrojů. V roce 2019, kdy ve společnosti pracovalo asi 285 zaměstnanců, ji koupila německá společnost EBZ.\n\nObec využívá svého potenciálu v oblasti cestovního ruchu (lázně, cyklostezka, jezera, golfové hřiště), turisté tedy v obci mohou využít služeb pohostinství, restaurací nebo hotelu. Obyvatelům je k dispozici trojice zubních lékařů a také trojice praktických lékařů (z toho jedna dětská). V obci působí též lékárna. V roce 2018 došlo k otevření komplexu obecního úřadu, kde našla místo také knihovna a pošta. Renovovaný multifunkční sál zase využijí členové místního ochotnického divadelního spolku BLIC.\n\nPrvní organizace sdružující čtenáře na území obce nesla název „Čtenářský spolek“. Založena byla roku 1878 a sídlila v bývalém kulturním domě v Chylicích. V tehdejší Nové Vsi bylo podobné sdružení založeno až o sedm let později a své útočiště nalezli čtenáři v hostinci pana Matěje Kusáka v místní části Kopanice (budova dnešního obchodu). Po sloučení obcí v roce 1949 sloužila všem obyvatelům knihovna na kulturním domě v Chylicích, v průběhu let sídlila instituce v dnes již nestojícím domě bývalé mateřské školy vedle fary a v budově bývalé jídelny v areálu nynější mateřské školy. Od roku 2018 našla knihovna své útočiště v nově vybudovaných části komplexu obecního úřadu a díky větším prostorám nového sídla se stala jedním z center kulturního života v obci.\n\nV začátcích čítal knihovní fond 2500 knih, dnes mají čtenáři možnost vypůjčit si knihu z nabídky více než 12 500 titulů. Služby knihovny využívá dlouhodobě téměř 500 registrovaných čtenářů. Pozici knihovnice v obci zastává Hana Uherková.\n\nLázeňství se v Ostrožské Nové Vsi rozvíjí od roku 1903, kdy byly prokázány blahodárné účinky sirnaté vody. Slavnostní otevření proběhlo 29. června téhož roku. Lázně využívají dva minerální prameny bohaté na sírany, kyselinu křemičitou, vápník, sodík, hořčík, draslík a železo. Rozvoj lázní do dnešní podobny nastal po sametové revoluci, kdy byly přebudovány na balneolázně a byla vystavěna kolonáda. Vyvěrá jako chladný pramen s rozpuštěným sirovodíkem. Mineralizovaná voda je určena zejména ke koupelím, které působí protibolestivě a protizánětlivě. Lázně navštěvují především lidé postižení onemocněními kůže (jako lupénka, atopický ekzém, akné apod.). Dalšími chorobami, při kterých návštěva lázní pomáhá, jsou nemoci pohybového aparátu, především artritida a artróza.\n\nObec je proslulá osobitým stylem malování místních kraslic. O umění novoveských maléreček byly v průběhu uplynulého století publikovány desítky článků, ať už samostatně nebo v odborné literatuře. Jeden z článků o krasličářské tradici v Ostrožské Nové Vsi podrobně zpracovala v roce 1996 PhDr. Romana Habartová, odborná pracovnice Slováckého muzea v Uherském Hradišti. Veškeré publikace řadí obec svou krasličářskou dovedností a specifičností k nejdůležitějšímu a zároveň nejstaršímu centru malování kraslic na Slovácku. Přestože se dříve malování vajíček věnovala velká spousta místních žen, měla každá malérečka svůj osobitý styl a „rukopis“. K „pracovnímu náčiní“ malérečky patřila \"stužka\" – dřívko s dutou trubičkou na kreslení - a dřevěný stojánek s kovovou lžící na plátky včelího vosku, zahřívaného vespod parafinovou svíčkou. Mezi nejrozšířenější i nejvzácnější typy kraslic se řadí kraslice tzv. „zelové“, vynikající jemnými geometrickými, mozaikovitými vzory. V konečné fázi malování se tato vajíčka ponoří do vody z kysaného zelí (odtud název „zelové“) nebo do vody od okurek. Místa nekrytá voskem jsou kyselostí vyleptána do bíla. I další dva typy kraslic „halúzkové“ a „kostelové“ zaujaly svou dokonalostí a získaly obrovský obdiv. Názvy jsou odvozeny od motivů, které znázorňují.\n\n\n\n\n"}
{"id": "101940", "url": "https://cs.wikipedia.org/wiki?curid=101940", "title": "Minerální kompozit", "text": "Minerální kompozit\n\nMinerální kompozit je druh polymerbetonu, který se skládá z vytvrditelné organické matrice a anorganického plniva. Zhotovování výrobků z tohoto materiálu se provádí odléváním do rozebiratelných forem, které jsou z důvodů lepší zabíhatelnosti a vyššího zhutnění směsi umístěny na vibračních stolech. Během vytvrzování probíhá exotermická reakce, při níž dochází k ohřevu odlitku maximálně na teplotu 55 °C. Odlévání probíhá za pokojové teploty. Minerální kompozit je označován v zahraniční literatuře jako Mineralguss, Reaktionsharzbeton, mineral casting, či polymer concrete.\n\nPlnivo tvoří přibližně 80 % celkového objemu. Používají se přírodní nebo umělé materiály různé zrnitosti. Mezi plnivem a matricí nesmí docházet k žádné chemické reakci. Jako plnivo se používají převážně minerální materiály – žula, křemenec, basalt, živec, čedič, které svými vlastnostmi ovlivňují výsledné materiálové charakteristiky kompozitu. Jako příměsi plniva lze použít moučky (filery)- kameniva, drobné částice kovů a skel, v množství, které nepříznivě neovlivní vlastnosti betonu. \n\nK vytvoření odlitku s dobrými technickými parametry je třeba kompaktní struktura s co možná nejhrubšími zrny. Vzniklé dutiny jsou vyplněny jemnějšími částicemi a pojivem. Maximální velikost zrn plniva je ovlivněna rozměrem a tvarem odlitku.\n\nMatrice bývá dvou komponentní a skládá se z pryskyřice a tvrdidla. Nejčastěji používaná pryskyřice je epoxid. Epoxidová pryskyřice se oproti metacrylátové a nenasycené polyesterové pryskyřici vyznačuje menším objemovým smrštěním a delší dobou zpracovatelnosti. \nMateriály s těmito pryskyřičnými matricemi nejsou vhodné do provozů s teplotou vyšší než cca 80 °C.\n\n\nPrvní pokusy o využití minerálního kompozitu ve strojírenství se datují od 70. let 20. století. Jako u většiny nových materiálů, i zde panovala počáteční nedůvěra a to i přes nesporné výhody jak technické, tak ekonomické. Vynikající schopnost tlumení, teplotní stabilita, široká konstrukční variabilita a v neposlední řadě snížení nákladů, jsou základní důvody pro stále větší oblibu tohoto materiálu. \n\nŠiroká paleta výrobků zahrnuje díly o hmotnosti několika kilogramů až několika tun. V současné době jsou z minerálního kompozitu vyráběny převážně podstavce pro obráběcí a měřící stroje, které se využívají ve strojírenském, elektrotechnickém, potravinářském a chemickém průmyslu.\n\n"}
{"id": "101952", "url": "https://cs.wikipedia.org/wiki?curid=101952", "title": "Devín", "text": "Devín\n\nDěvín, slovensky Devín [děvín], je jedna z nejmenších městských částí Bratislavy, rozkládající se poblíž soutoku řek Moravy a Dunaje. Nejvýznamnější památkou a dominantou obce je hrad Děvín, jedna z nejnavštěvovanějších památek Bratislavy. V městské části se též nachází gotický římskokatolický kostel sv. Kříže z roku 1200.\n\nRozsáhlé škody v Děvíně způsobila povodeň roku 2002.\n\n"}
{"id": "101953", "url": "https://cs.wikipedia.org/wiki?curid=101953", "title": "Tabu", "text": "Tabu\n\nTabu je striktní sociální zákaz některé z lidských aktivit nebo sociálních zvyků označených za svaté a zakázané. Porušení tabu je obvykle ve společnosti považováno za nežádoucí a nepřípustné. Tento termín pochází z tonžštiny a objevuje se v mnoha polynézských kulturách. V těchto kulturách je \"tabu\" (nebo \"tapu\" či \"kapu\") často spojeno s náboženstvím. Do Evropy toto slovo „přivezl“ v roce 1777 James Cook při návratu ze své cesty do jižních moří. Z angličtiny pak přešlo do většiny evropských jazyků.\n\nNěkterá tabu jsou zakázána zákonem, některá vedou jen ke ztrapnění, hanbě, nebo nezdvořilosti. Také to, co v jedné společnosti je naprosté tabu, v jiné může být naprosto normálním chováním.\n\nTabu jsou například stravovací omezení (halal, košer, náboženské vegetariánství, ale i zákaz kanibalismu), omezení sexuálních aktivit a vztahů (sňatek, míšení ras, homosexualita, incest, pedofilie, nekrofilie,…), omezení tělesných projevů a funkcí a úpravy těla (říhání, plynatost, obřízka, odhalování částí těla — například kotníků ve viktoriánské Anglii), užívání drog nebo také sprostých slov.\n\nŽádné tabu není všeobecné, ale některá, jako například kanibalismus a incest, jsou společná většině společností. Tabu mohou vznikat z mnoha důvodů a sloužit mnoha důležitým funkcím ve společnosti. Často zůstávají v platnosti, i když původní důvod již vymizel. Tabu proto mohou ukazovat některé detaily ze života společnosti v minulosti.\n\nZa tabu se považuje i hovor na zakázané téma. To může vést k deformaci (např. eufemismu) nebo nahrazení zakázaných slov. Marvin Harris, hlavní představitel kulturního materialismu se pokoušel vysvětlit tabu jako důsledek ekologických a ekonomických podmínek společnosti.\n\nTaké Sigmund Freud analyzoval tabu v chování člověka, přičemž zdůrazňoval nevědomé motivace vedoucí k takovým zákazům. Ve své práci \"Totem a tabu\" spojuje zakázané chování a zasvěcení objektů do příbuzenských skupin. Freud zde také uvádí, že existují jen dvě „univerzální“ tabu, a to incest a otcovražda, která tvoří základ moderní společnosti.\n\n"}
{"id": "101958", "url": "https://cs.wikipedia.org/wiki?curid=101958", "title": "Histamin", "text": "Histamin\n\nHistamin je hormon a neurotransmiter produkovaný celou řadou buněk, zejména však bílými krvinkami (žírné buňky a bazofily) a nervovými buňkami. Primárně funguje lokálně – na krátkou vzdálenost při komunikaci mezi sousedními buňkami. Pokud je produkován ve vysokém množství, např. v reakci na alergen, vyvolává efekt v rozsáhlejším okrsku tkáně (např. otok po bodnutí hmyzem) nebo v celém těle (anafylaktický šok).\n\nHistamin je krystalický, rozpustný ve vodě. Souvisí úzce s histidinem, z něhož se tvoří dekarboxylací účinkem enzymu histidindekarboxylázy. \n\nHistamin je přítomen ve vysokém množství především v kůži, plicích a střevech, ale také v mozku a míše a dalších tkáních. V klidovém stavu je většina histaminu ukryta v granulích uvnitř žírných buněk nebo cirkulujících bazofilů. Uvolňuje se při aktivaci těchto buněk – obvykle navázáním antigenu na imunoglobulin E. Na molekulární úrovni funguje následně histamin tak, že se váže na histaminové receptory. Jedná se o skupinu receptorů spřažených s G-proteinem (GPCR), která se ještě dělí na několik podskupin: H1, H2, H3 a H4 receptory.\n\nFyziologicky je histamin velmi účinný. Působí na hladké svalstvo, způsobuje intenzivní kontrakce dělohy a stah plicních průdušinek. Dále rozšiřuje cévy a zvyšuje jejich prostupnost, čímž se do tkání dostávají tekutiny a vzniká otok a následkem rozšíření cév také dochází ke snížení krevního tlaku. V žaludku histamin produkují ECL (enterochromafinní) buňky a vyvolávají tím produkci kyseliny chlorovodíkové z parietálních buněk. Vyjma těchto všech rolí je histamin navíc i jedním z minoritních neurotransmiterů v mozku.\n\nJeho nadměrné uvolnění při alergické reakci znásobuje výše zmíněné účinky. Pokud jsou lokalizované do oblasti tkáně, vzniká např. kožní kopřivka (urtikárie). Při systémovém působení v celém těle se může spustit až tzv. anafylaktický šok. Dochází ke snížení tlaku, vzniku rozsáhlého otoku a dalším život ohrožujícím účinkům. Tyto projevy se dají velmi dobře vyvolat injekcí velké dávky histaminu do krevního řečiště. Histamin je také obvyklou příčinou senné rýmy, která vzniká při alergické reakci na pyl v nosní sliznici a projevuje se otékáním nosní sliznice a uvolňováním tekutin do nosní dutiny.\n\nPotlačení jeho působení pomocí antihistaminik je součástí léčby alergických stavů (antihistaminika H1) a žaludečního vředu (antihistaminika H2). Akutní stavy vyvolané uvolněním velkého množství histaminu do krve se dají potlačit také podáním sympatomimetik, zejména látek na bázi adrenalinu či noradrenalinu.\n\nByl připraven roku 1907 chemiky Windausem a Vogtem. Roku 1910 byl v nepatrném množství izolován z námelového výtažku. \n\n"}
{"id": "101960", "url": "https://cs.wikipedia.org/wiki?curid=101960", "title": "Kravata", "text": "Kravata\n\nKravata (také vázanka) je část oblečení, které již více než 350 let slouží jako součást pánského šatníku. Podle sociologů a módních historiků je její funkce pouze estetická a sociální. Používání kravaty upravuje etiketa. Muži ji nosí na společenské, formální akce, v obchodním styku a na slavnostní události. V posledních několika dekádách (zřejmě od 40. let 20. století) našla kravata místo i v šatníku žen. Je také součástí mnoha uniforem.\n\nKravata je osově souměrného čtyřúhelníkového tvaru, zhruba 130–170 cm dlouhá, v nejširším místě může mít 5–10 cm, na opačném konci 2-3 cm. Šity jsou z rubové strany, ať už z více dílů či vcelku, do tvaru zužující se trubice, která se poté protáhne na líc a konečný tvar vznikne souměrným přežehlením. Z vnitřní strany na obou koncích kravaty bývá podestýlka, (u dražších) ze saténu, nebo z polyesteru. Nejčastějšími dvěma materiály, ze kterých se šije, jsou hedvábí, které bývá použito u těch kvalitnějších; a polyester, který má zase menší mačkavost. V poslední dekádě vznikla „odnož“ pletených kravat s hranatým koncem (bez typické špičky) pro semiformální příležitosti.\n\nKravaty mohou mít mnoho motivů – pruhy, puntíky, kostky, paisley, vzory – nebo být jednolité, bez vzoru. Existují tzv. univerzitní kravaty s emblémy a symboly jednotlivých univerzit, obdobně to může být pro kapely či hudební spolky, jiné instituty. Na nejformálnější příležitosti je černá hedvábná kravata bez vzoru, která se dá nosit i na tzv. black tie events, zaměnitelně s černým motýlkem. Šikmé proužky jsou vhodné pro byznys. Ostatní vzory jsou pak poloformální a otázkou osobního stylu jeho nositele. Nejméně formální jsou kravaty s potiskem, obrázky, tematickými motivy (typu vánoce, komiksoví hrdinové), které jsou jako volba do společnosti diskutabilní. Občas se dají jako inovativní vynález sehnat kravaty s malými kapsičkami, ale z hlediska pánské módy a stylu jsou vnímány spíše jako výstřelky a kuriozity.\n\nKravaty jsou určeny na košile s límečkem a dlouhými rukávy (až na výjimky typu pracovních uniforem, Svědků Jehovových apod.). Společenské košile mohou mít ad hoc dírky s knoflíky na špičce límečku tak, aby kravatu u krku lépe zafixovaly. Dalším, spíše estetickým doplňkem (a jedním z mála šperků pánského oblékání), je kravatová jehlice, která propichuje kravatový uzel ke smyčce kolem krku, nebo kravatový špendlík, který vypadá jako větší spínací špendlík a též upíná kravatu v oblasti jejího uzlu.\n\nNa zadní straně mívají kravaty malé poutko, kterým se po uvázání uzlu provlékne tenčí konec kravaty, aby neplandal. Kravata se dá u prsou dodatečně upnout kravatovou sponou, která ji ke košili připne u okraje, kde se nacházejí knoflíkové dírky.\n\nHistorie moderní kravaty začíná v roce 1635, kdy do Paříže dorazili chorvatští vojáci podpořit krále Ludvíka XIII. Jejich tradiční oblečení zahrnovalo i barevný šátek, který měli uvázaný kolem krku. Šátky byly vyrobeny z různého materiálu. Kravaty se staly brzy součástí uniformy francouzské armády. Postupně ze slova „la Croate“ (Chorvat) vyvinulo slovo „la cravatte“, které se používá dodnes.\n\nPřestože lze teoreticky vytvořit až 85 variant uvázání kravaty (dle publikace The 85 Ways to Tie a Tie Thomase Finka a Yonga Maoa z roku 1999), nejběžnějších je pět typů:\n\n\n\n\n\n\nV současnosti je doporučeno, aby kravata u košile zakrývala celý svislý pás knoflíků a její špička sahala přibližně k hornímu konci spony pásku. V minulých dekádách a v případě některých uniforem byla/je přijatelná kratší délka. Případ, kdy je kravata tak dlouhá, že její kratší konec není zakryt širším a „přečuhuje“, nepůsobí esteticky pěkně – je-li to možné, lze zvolit uzel, který používá více délky kravaty (jako třeba plný Winsor), nebo kratší konec zastrčit do košile dírou mezi knoflíky.\n\noděvní součástky\n\n"}
{"id": "101963", "url": "https://cs.wikipedia.org/wiki?curid=101963", "title": "Čínský rozhlas pro zahraničí", "text": "Čínský rozhlas pro zahraničí\n\nČínský rozhlas pro zahraničí (oficiální zkratka CRI, čínsky 中国国际广播电台, pinyin Zhōngguó guójì guǎngbō diàntái), bývalé \"Rádio Peking\", je jediná rozhlasová stanice v Číně vysílající do celého světa.\n\nRádiová stanice zahájila svou činnost 3. prosince 1941, v současné době šíří svůj signál ve 43 jazycích po celém světě. Od 27. srpna 1968 vysílá Čínský rozhlas pro zahraničí také v češtině.\n\nPrvní vysílání Čínského rozhlasu pro zahraničí, tehdy pod názvem \"Rozhlas Nová Čína\", bylo uskutečněno 3. prosince 1941 v japonštině z Jen-anu. Vysílání směřovalo hlavně k japonským vojákům. První hlasatelkou se stala Japonka Hara Kijoši. Tehdejší studio bylo tvořeno pouze stroze vybavenou jeskyní a výkon vysílače činil pouhých 300 wattů.\n\nV roce 1946, po vítězství nad Japonským císařstvím, čínská strana Kuomintang vyvolala pokračování občanské války. Vzhledem ke změnám v domácí politické situaci se Rozhlas Nová Čína přestěhoval z Jen-anu do okresu Še v provincie Che-pej. Tehdejší studio bylo umístěno v jeskyni u vesnice Ša-che, mělo však i nadále velmi jednoduché vybavení. V září roku 1946 pak odtud bylo zahájeno vysílání v angličtině. První hlasatelkou anglického vysílání byla Wej Lin. Výkon vysílače se zvýšil na 10 kilowattů, a tak už tehdy mohlo vysílání zřetelně poslouchat nemálo asijských zemí; za vhodných meteorologických podmínek byly pořady Rozhlasu Nová Čína slyšitelné dokonce i v zemích Evropy či Severní Ameriky. 1. října 1949 Rozhlas Nová Čína v živém vysílání přenášel vyhlášení vzniku Čínské lidové republiky.\n\nV roce 1965, v té době pod názvem \"Rádio Peking\", bylo šířeno vysílání v 27 cizích jazycích a 4 čtyřech dialektech čínštiny; v polovině 70. let již Čínský rozhlas pro zahraničí disponoval vysíláním ve 43 jazycích.\n\nV zájmu toho, aby všestranněji a přesvědčivěji seznamoval posluchače s Čínou a se světem, začal Čínský rozhlas pro zahraničí od roku 1980 zakládat v zahraničí zpravodajské stanice, kterých má v současné době 29.\n\nV roce 2006 Čínský rozhlas pro zahraničí zorganizoval akci s názvem \"Čínsko-ruská cesta přátelství\". Zpravodajská skupina, složená z redaktorů Čínského rozhlasu pro zahraničí (CRI), tiskové agentury Sin-chua (Xinhua), Ústřední čínské televize (CCTV), ruské tiskové agentury ITAR-TASS (ИТАР-ТАСС) a dalších médií, se vydala na cestu z náměstí Tchien-an-men v Pekingu, ujela přes deset tisíc kilometrů a navštívila přes desítku ruských měst. Tato akce byla vysoce oceněna mj. ruským ministrem zahraničí Sergejem Lavrovem.\n\nS rychlým rozvojem čínského vysílání do zahraničí CRI nyní denně vysílá ve 43 jazycích, a to po celkovou dobu přes 1 100 hodin. Z hlediska množství užívaných jazyků, dopisů obdržených od posluchačů i vysílací kapacity se CRI řadí mezi tři největší rozhlasové stanice na světě a je jednou z nejvlivnějších mezinárodních rozhlasových stanic.\n\nSpolečně s překotným rozvojem internetu po celém světě usiluje Čínský rozhlas pro zahraničí i o vytvoření nového způsobu, jak informovat své posluchače. V současnosti se denně objeví na webových stránkách CRI online 210 hodin zvukových pořadů; počet návštěvníků stránek každý den přesahuje počet 8 miliónů.\n\nČeské vysílání Čínského rozhlasu pro zahraničí každý den nabízí půlhodinový program. Nejprve se vysílají desetiminutové zprávy, ve všedních dnech následuje pětiminutová poznámka k aktuálnímu dění. Po zpravodajství se vysílají jedna nebo dvě tematické relace (Čínské národnostní menšiny, Čínská kultura, Minikurs čínštiny aj.). Polední vysílání od 12:00 do 13:00 SEČ (od 13:00 do 14:00 letního času) je slyšet na krátkých vlnách na frekvenci 15,225 kHz . Další frekvence a vysílací časy jsou uvedeny na webových stránkách stanice.\n\nMimo češtiny vysílá Čínský rozhlas pro zahraničí ještě v následujících dalších 42 jazycích:\n\n"}
{"id": "101964", "url": "https://cs.wikipedia.org/wiki?curid=101964", "title": "CRI", "text": "CRI\n\nCRI může být:\n\n"}
{"id": "101965", "url": "https://cs.wikipedia.org/wiki?curid=101965", "title": "Druhá vlast", "text": "Druhá vlast\n\nDruhá vlast (1900, \"Seconde patrie\") je méně známý dobrodružný román (robinzonáda) francouzského spisovatele Julesa Verna z jeho cyklu \"Podivuhodné cesty\" (\"Les Voyages extraordinaires\"), napsaný jako pokračování knihy švýcarského spisovatele Johanna Davide Wysse \"Švýcarský Robinson\" (1812, \"Der Schweizerische Robinson\").\n\nPo shrnutí děje originálního románu popisuje autor další dobrodružství členů rodiny Zermattovy (jméno pochází od Julese Verna, neboť v původním románu nebylo žádné jméno zmíněno) a jejich nových přátel, anglické rodiny Wolstonovy, na ostrově, kde původně ztroskotali a který pojmenovali \"Nové Švýcarsko\". Hrdinové knihy se na ostrov vrací, zakládají zde osadu a prozkoumávají stále větší části ostrova, k čemuž jim vydatně napomáhají praktické inženýrské vědomosti Wolstonových. Osada je však nenadále přepadena divochy. V poslední chvíli jsou osadníci zachráněni anglickou korvetou, jejíž kapitán prohlásí ostrov za anglickou kolonii a vrátí jej pod správu osadníků. Kolonie prosperuje a má zakrátko více než dva tisíce obyvatel. Kromě této hlavní dějové linie autor v románu líčí některé další dobrodružné příběhy jako je například vzpoura na lodi, vezoucí některé osadníky na ostrov, a jejich vysazení v malém člunu uprostřed Indického oceánu.\nKnihu \"Druhá vlast\" ilustroval George Roux.\n\n\n"}
{"id": "101970", "url": "https://cs.wikipedia.org/wiki?curid=101970", "title": "Analgetikum", "text": "Analgetikum\n\nJako analgetikum se označuje jakákoli látka z rozmanité skupiny léčiv používaných k úlevě od bolesti a k dosažení analgesie (tj. stav bez bolesti). Pojmenování je odvozeno od řeckého \"an-\" (bez, beze) a \"algia\" (bolest).\nAnalgetika účinkují rozdílnými způsoby na periferní a centrální nervový systém. Řadíme mezi ně paracetamol, nesteroidní antiflogistika (NSAID) jako salicyláty, narkotika jako morfin, syntetická léčiva s narkotickým účinkem jako tramadol a různé jiné.\n\nNěkteré ostatní skupiny léčiv, jež se normálně nepovažují za analgetika, jsou používány k léčbě neuropatických bolestivých syndromů. Jsou to např. tricyklická antidepresiva a antikonvulziva.\n\nPřesný mechanismus účinku paracetamolu je nejistý, ale ukazuje se, že účinkuje centrálně. Kyselina acetylsalicylová a NSAID inhibují cyklooxygenázu, což vede ke snížení produkce prostaglandinů. To mírní bolest a rovněž zánět (oproti paracetamolu a opioidům). Paracetamol má jen málo vedlejších účinků, při vyšším dávkování je však hepatoxický (poškozuje játra). NSAID mohou způsobit náchylnost k peptickým vředům, selhání ledvin, alergickým reakcím a ztrátě sluchu. Mohou rovněž zvýšit krvácivost ovlivněním funkce krevních destiček. Použití kyseliny acetylsalicylové u dětí pod 16 let trpících virovým onemocněním může přispět k Reyově syndromu.\n\nNSAID působí analgeticky již v nižších dávkách, ve kterých se ještě neprojevuje jejich protizánětlivý (antiflogistický) účinek. Často se předepisují místo analgetik, což však odborníci na léčbu bolesti považují za nesprávný postup (z důvodu nežádoucích účinků).\n\nMorfin, typický opioid, a mnohé další substance (jako pethidin, oxykodon, hydrokodon, diamorfin) všechny mají podobný vliv na cerebrální systém opioidových receptorů.\n\nPředpokládá se, že tramadol a buprenorfin jsou částečnými agonisty opioidových receptorů. Dávkování všech opioidů by mělo být limitováno kvůli jejich toxicitě (zmatení, třes, zúžení zornic), ale neexistuje horní hranice pro pacienty, kteří mají na opioidy vytvořenu toleranci.\n\nOpioidy, i přes své velmi efektivní analgetické účinky, mají několik nepříjemných vedlejších účinků. Jeden ze tří pacientů, kteří začínají s léčbou opioidy, mohou zakoušet nevolnost, nutkání zvracet (zpravidla odstraněné podáním antiemetik). Pruritus (svědění) může vyžádat změnu opioidů. Zácpa se objevuje u téměř všech pacientů na opioidech. Většinou se zároveň s nimi předepisují i laxativa (laktulóza, makrogol).\nPři správném užívání jsou opioidy a podobná narkotická analgetika bezpečná a účinná a nesou relativně nízké riziko vytvoření závislosti. Občas je požadováno postupné snižování dávky pro vyhnutí se odvykacímu syndromu. Kvůli riziku vzniku závislosti se mnozí lékaři zdráhají opiody pacientům podávat. Tam, kde jejich podání přináší pacientům nespornou úlevu a zlepšení kvality života (např. u onkologických pacientů), je však chybou tyto léky odpírat (srov. paliativní medicína).\n\nPro pacienty s chronickou nebo neuropatickou bolestí mohou mít rozdílné další látky analgetické vlastnosti. Tricyklická antidepresiva, speciálně amitriptylin, se ukazují pro zlepšení bolesti, jež se zdá být způsobená centrálně. Přesný mechanismus účinku karbamazepinu, gabapentinu a pregabalinu je nejistý, ale tato antikonvulziva se používají k léčení neuropatických bolestí s poměrně slušným úspěchem.\n\nAnalgetika jsou často užívána v kombinaci s jinými typy léků, jako např.:\n\nMístní analgezie je obecně doporučena k omezení systémových vedlejších efektů. Bolestivé klouby (povrchově uložené jako např. kolena nebo prsty rukou, nikoliv např. kyčle) mohou být například ošetřeny NSAID (např. ibuprofenem, ketoprofenem nebo diklofenakem) v gelu, rovněž kapsaicin se užívá místně. Lidokain a steroidy mohou být aplikovány injekčně přímo do bolestivých kloubů pro déle trvající úlevu od bolesti. Lidokain se rovněž používá při bolestivých vředech úst a pro otupění při dentálních a menších zákrocích.\n\nTetrahydrokanabinol a ostatní kanabinoidy, ať z konopí setého, nebo syntetické, mají též analgetické vlastnosti, ačkoliv jejich použití je v mnoha zemích ilegální. Další analgetika jsou ketamin (antagonista NMDA receptoru), klonidin a ostatní agonisté adrenergních receptorů.\n\nZ hlediska podstaty a funkce fyzické bolesti coby indikátoru a formy zpětné vazby lidského těla na určitou dysfunkci jeho fungování se dá na nadměrné používání analgetik nahlížet jako na potlačení této zpětné vazby a odmítnutí řešit příčiny bolesti, což může vést k mnohem závažnějším zdravotním problémům v budoucnu.\n\n\n"}
{"id": "101971", "url": "https://cs.wikipedia.org/wiki?curid=101971", "title": "Šan-tung", "text": "Šan-tung\n\nŠan-tung (čínskýmí znaky: 山东; pchin-jinem: Shāndōng) je pobřežní provincie Čínské lidové republiky ve východní Číně. Má rozlohu 157 100 km² a žije v ní téměř 100 miliónů obyvatel. Jedná se o jednu z nejlidnatějších a ekonomicky nejrozvinutějších provincií. Provincie Šan-tung hrála již od počátku čínské civilizace významnou roli a sloužila jako stěžejní kulturní a náboženské místo pro taoismus, čínský buddhismus a konfucianismus. Hlavním městem je subprovinční město Ťi-nan.\n\nNa území provincie se nachází rodiště Konfucia, město Čchü-fu, a posvátná hora Tchaj (Tchaj-šan), která je nejvyšším vrcholem provincie.\n\nNovodobá provincie Šan-tung byla vytvořena během dynastie Ming, po mandžuském dobytí Číny a ustanovení dynastie Čching roku 1644 získala své (přibližně) moderní hranice.\n\nV průběhu devatenáctého století byla Čína, a především její pobřežní provincie včetně Šan-tungu, stále více vystavována západnímu vlivu. Roku 1897 se město Čching-tao stalo německou koncesí, podobně se o rok později město Wej-chaj stalo koncesí britskou. Zbytek Šan-tungu byl obecně považován za součást německé sféry vlivu.\n\nProvincie Šan-tung byla jedním prvních míst, kde vypuklo boxerské povstání. Roku 1899 byl guvernérem provincie jmenován generál Jüan Š’-kchaj, aby potlačil povstání; funkci zastával tři roky.\n\nBěhem první světové války bylo německé Čching-tao okupováno Japonskem, kterému po skončení války dle Versailleské smlouvy také připadlo. Nespokojenost čínské veřejnosti s tímto výsledkem, označovaným jako \"Šantungská otázka\", následně vedla ke vzniku Hnutí čtvrtého května. Šan-tung se vrátil pod čínskou kontrolu až roku 1922 po mediaci Spojenými státy během Washingtonské konference, roku 1930 se vrátilo i město Wej-chaj.\n\nBěhem druhé čínsko-japonské války a následně druhé světové války byl Šan-tung okupován Japonskem, a to až do japonské kapitulace v září 1945. Během roku 1945 již některé části Šan-tungu byly ovládány komunistickými silami, přičemž během následujících let postupně získali kontrolu nad provincií. Jednotky Kuomintangu se z provincie stáhly v červnu 1949. V říjnu toho roku byla založena Čínská lidová republika.\n\nV posledních letech se Šan-tung v důsledku značného ekonomického rozvoje stal jednou z nejbohatších provincií Číny.\n\nProvincie Šan-tung se nachází na východním okraji Severočínské roviny a na Šantungském poloostrově. Ze severu provincii omývá Pochajské moře, konkrétně Lajčouský záliv a Pochajský průliv; východní a jižní pobřeží Šan-tungu omývá Žluté moře. Na severozápadě Šan-tung hraničí s provincií Che-pej, na západě s provincií Che-nan, a na jihu s provinciemi An-chuej a Ťiang-su.\n\nŠan-tung leží v mírném podnebném pásu, na hranici mezi vlhkým subtropickým podnebím a vlhkým kontinentálním podnebím se střídáním čtyř ročních období. Léta bývají teplá a deštivá, zimy suché a chladné. Průměrné teploty se pohybují mezi −5 až -1 °C v lednu a mezi 24 až 28 °C v červenci.\n\nRoční srážkový úhrn se pohybuje mezi 550 až 950 mm, přičemž většina srážek v důsledku monzunových vlivů nastává v létě.\n\nPředevším v městském okrese Ču-čcheng je od 60. let minulého století objevováno velké množství zkamenělých pozůstatků dinosaurů zejména z období pozdní křídy (asi před 74 až 66 miliony let). V roce 2008 bylo objeveno zhruba 11 000 fosilních kostí dinosaurů a od té doby byla v této oblasti otevřena nová muzea s paleontologickou tematikou. Název okresu (v angličtině Zhucheng) nese ve svém vědeckém jméně například velký dravý dinosaurus \"Zhuchengtyrannus magnus\" nebo ceratopsid \"Sinoceratops zhuchengensis\".\n"}
{"id": "101977", "url": "https://cs.wikipedia.org/wiki?curid=101977", "title": "Šan-si", "text": "Šan-si\n\nŠan-si (čínsky: 山西; pinyin: Shānxī) je provincie na severu Čínské lidové republiky. \n\nProvincie Šan-si hraničí s autonomní oblastí Vnitřní Mongolsko na severu a provinciemi Che-pej na východě, Che-nan na jihu a Šen-si na západě.\n\nPrůmyslová provincie má hustou síť dálnic i železnic, včetně tratí pro přepravu uhlí. Osobní železniční spojení vedou do všech větších měst v provincii, v jejím sousedství i na východním pobřeží. Blízko hlavního města je mezinárodní letiště \"Tchaj-jüan Wusu Airport\" (IATA: TYN) s pravidelnými linkami do 28 čínských měst a s mezinárodními spoji do Hongkongu, Šanghaje, Singapuru, do Japonska a do Ruska. \n\nŠan-si nepatří mezi nejbohatší provincie a HDP je pod průměrem ČLR. Je však největším producentem uhlí (300 milionů tun ročně) a bauxitu v ČLR, uhlí se vyváží do Japonska i do Evropy. V uhelných dolech umíraly tisíce dělníků ročně a v roce 2007 vypukl skandál, když se ukázalo, že v dolech pracují otroci a děti. V okolí hlavního města Tchaj-jüan je velká oblast strojírenského a Hi-Tech průmyslu, energetiky, metalurgie, chemického, vojenského a těžkého průmyslu, v blízkosti je jedno ze tří čínských kosmických středisek s hlavním skladištěm mezikontinentálních jaderných raket. \n\nVýznamnou složku hospodářství tvoří zemědělství, hlavní plodiny jsou pšenice, kukuřice, zelenina a brambory. Zemědělství však trpí dlouhodobým nedostatkem vody. \n"}
{"id": "101978", "url": "https://cs.wikipedia.org/wiki?curid=101978", "title": "Šen-si", "text": "Šen-si\n\nŠen-si (tradiční znaky: 陝西; zjednodušené znaky: 陕西; pinyin: Shǎnxī) je provincie Čínské lidové republiky.\n\nProvincie Šen-si leží přibližně ve středu země. Hraničí s autonomními oblastmi Ning-sia na severozápadě a Vnitřní Mongolsko na severu, s provinciemi Šan-si, Che-nan a Chu-pej na východě a S’-čchuan na jihovýchodě a s centrálně spravovaným městem Čchung-čching na jihu.\n"}
{"id": "101979", "url": "https://cs.wikipedia.org/wiki?curid=101979", "title": "Ťiang-si", "text": "Ťiang-si\n\nŤiang-si (čínsky: 江西; pinyin: Jiāngxī) je jižní provincie Čínské lidové republiky.\n\nŤiang-si leží v povodí řeky Kan-ťiang, podle níž se také místní dialekt nazývá kanština. Na území provincie leží největší čínské sladkovodní jezero Pcho-jang-chu. Západní hranici tvoří pohoří Luo-siao, a jižní pohoří Wu-i, kde se také nachází nejvyšší hora provincie Chuang-kang (2158 m n. m.). Část severní hranice tvoří řeka Jang-c’-ťiang. Podnebí je vlhké a subtropické, pěstuje se rýže setá, brukev řepka, bavlník, čajovník, tabák, meloun cukrový a kumquaty, významná je i těžba dřeva a rybolov. Centrem průmyslu a vzdělanosti je hlavní město Nan-čchang, Ťing-te-čen je proslulý tradiční výrobou porcelánu. Ťiang-si má značné nerostné bohatství, těží se měď, olovo, wolfram a uran, město Pching-siang bylo klíčovým producentem černého uhlí, většina dolů se však nachází v útlumovém programu. Provincie je také významnou dopravní křižovatkou, prochází tudy železnice z Pekingu do Kowloonu. Rozvíjí se turistický ruch: pohoří Lu-šan bylo zapsáno na seznam Světového dědictví jako geopark i díky množství starobylých buddhistických a taoistických klášterů.\n\nOblast byla baštou čínských komunistů, v letech 1931–1937 zde existovala Čínská sovětská republika s hlavním městem Žuej-ťin. Na hoře Ťing-kang-šan se nachází velký památník založení Čínské rudé armády.\n\nPodle provincie byl pojmenován paleocénní savec \"Jiangxia chaotoensis\".\n"}
{"id": "101980", "url": "https://cs.wikipedia.org/wiki?curid=101980", "title": "Ťiang-su", "text": "Ťiang-su\n\nŤiang-su (tradiční znaky: 江蘇; zjednodušené znaky: 江苏; pinyin: Jiāngsū) je provincie Čínské lidové republiky. Leží na pobřeží Jihočínského moře. Správním centrem provincie je město Nanking (Nanjing), které je se svými 8 187 800 (2013) obyvateli druhým největším obchodním centrem v regionu východní Číny po Šanghaji.\n\nŤiang-su je velmi plochá a nízko položená provincie, kterou pokrývají z 68 % pláně; voda pokrývá 18 % její plochy. Většina provincie neleží výš než 50 m nad hladinou moře. V provincii je dobře vyvinutý zavlažovací systém, který (zejména jeho jižní část) si získal název 水乡 (shuǐxiāng) „země vody“. Město Su-čou ležící na jihu je tak protkané kanály, že se mu dostalo přezdívky „Benátky východu“. Velký kanál, který byl vybudován jako hlavní zdroj vody, dělí provincii od severu k jihu a kříží všechny říční systémy od východu na západ. Hranici provincie na jihovýchodě tvoří Žluté moře. Nejdelší čínská řeka Jang-c’-ťiang protéká provincií na jihu a vlévá se do Východočínského moře.\n\nV roce 2014 měl Peking zájem na těžbě ropy z mořského dna, proti čemuž se postavil Vietnam, takže čínská vláda od těchto plánů upustila.\n\nNejvýše položeným bodem v provincii je hora Jün-tchaj ležící nedaleko města Lien-jün-kang (Lianyungang) s nadmořskou výškou .\n\nV provincii Ťiang-su jsou i jezera, jedno z největších je Tchaj-chu dále Gaoyou, Luoma a Jang-čeng.\n\nProvincie se rozprostírá v teplém, mírném, vlhkém subtropickém klimatickém pásu a má jednoznačné sezónní změny počasí, s teplotami -2 až 4 °C v lednu, 26 až 30 °C v červenci. Déšť padá často mezi jarním a letním obdobím, vyskytují se zde tajfuny, bouřky, které jsou nejčastěji v pozdním létě a podzimu. Průměrný roční úhrn srážek je 800–1200 mm.\n\nTiang Su je pobřežní provincie se dvěma moři. Na\nseverovýchodě je to Žluté moře a na východě je to Východočínské moře.\n\nTiang Su je také The\nGrand Cana známý jako Beijing-Hangzhou Grand Canal. Je to nejdelší a\nnejznámější umělý kanál na světě. Je známý pro mnoho turistů, protože funguje\njako turistická destinace. Začíná v Pekingu ( Bejing) prochází městem Tianjin a\nprovincií Hebei, Shandong a Zhejiang do města Hangzhou, které leží na jihu od\nTiang SU. Grand Canal spojuje Žlutou řeku (Yellow River) a Yangtze river.\nNejstarší části kanálu pocházejí z 5. století př. n. l. a současné sekce byly\ndokončeny za vlády Sui dynastie kolem roku 581 - 618 n. l. Grand Canal se dělí\nna historické sekce a moderní sekce. Do historických patří: Jia Canal, Nanyang\nCanal, Huitong Canal, Jizhou Canal, Duke Huan's Conduit, Yilou Canal. \n\nYellow Sea (Žluté moře) - je okrajové moře na východě\nČíny a jeho vlny omývají i pobřeží provincie Tiang Su. Moře se nachází mez\nMainland China a Korejským poloostrovem je pojmenováno Žluté moře, protože\nčástečky písku, které přivály písečné bouře z pouště Gobi, mění povrch na\nzlatožlutý. East China Sea (Východočínské moře) - je okrajové moře na východě\nČíny, tedy i na východě provincie. Je částí Tichého oceánu a má rozlohu zhruba 1\n249 000 Km.\n\nYangtze river - jedná se o hlavní řeku Číny, která protéká provincií. Je\nto nejdelší řeka v Asii a třetí nejdelší na světě. Pramení v Geladaindong peak,\ncož je ledovec, který se nachází ve střední Číně. Ústí do východočínského moře.\n\nV Tiang Su je pět jezer: Taihu, Hongze, Gaoyou, Luoma, Yangcheng. Jezero Taihu je velké sladkovodní jezero soustřeďováno nedaleko Šanghaje. Má rozlohu 2 250\nKm a průměrná hloubka jsou dva metry. Je to třetí největší\nsladkovodní jezero v Číně a nachází se na západ od provincie. Jezero\nHongze - je čtvrté největší jezero v Číně. Od 12. století se toto jezero\nčtyřnásobně zvětšilo. Jezero Yangcheng - toto jezero není příliš veliké, má\nněco okolo\nv průměru, ale je známo tzv. Chinese mitten crab, což jsou říční krabi, kteří\njsou v Číně bráni jako delikatesa.\n\nV Číně je obecně známý politický systém pod vedením\nKomunistické strany Číny.\n\nPolitika v Tiang Su je strukturována stejně jako u\nostatních vládních institucí v Mainland China. Ve vládě je guvernér, ten má ale\nmenší pravomoc, než Komunistická strana Číny. Tato vláda se hovorově nazývá \"Tiangsu\nCPC Party Chief\".\n\nExistuje dvanáct hlavních funkcí kancléře generální\nTinagské zemské vlády. První funkce je, aby rozhodnutí vlády byla účinná, musí\nse převést do praxe. Druhá funkce říká, že vládní představitelé mají za úkol\nsestavovat projevy a další soubory pro provinční vůdce vlády. Třetí funkce\nuvádí povinnost studovat problémy vyvolané územními samosprávními celky a\nútvary provinční vlády. Přinášet návrhy na schválení pro vedoucí vládu. Za\nčtvrté koordinovat práci příslušných provinčních oddělení vlády. Za páté řešení\nmimořádných událostí, které potřebují přímou úpravu ze strany provinční vlády.\nZa šesté kontrolovat a dohlížet na různá oddělení vlády a Státní rady a poté\noznámit výsledek dohledu. Další funkce jsou podobné předchozím, všechny mají na\nstarost dohled, řízení, kontroly a namítání požadavků na provinční vládu. [1]\n\n            Politika\nmá různé oddělení, jsou zde provinční vládní oddělení, kde je například finanční,\nobčanské, veřejné, etnické, zdravotní nebo kulturní oddělení. Každé z nich\nse zabývá svojí problematikou. Lze tyto oddělení přirovnat k našim ministerstvům.\n\n            Speciální\norganizace spravované pod provinční vládou, jsou organizace, které se zabývají\nméně významnými záležitostmi, ale přesto stále důležitými. Například organizace\nprovinčního zemědělství, správa potravin, lesů, turismu, sportu.[2]\n\n[1] Politika [online]. [cit. 2015-01-17]. Dostupné z:\nhttp://www.jiangsu.gov.cn/JSGOVEN08/08jsgov_GovernmentStructure/\n\nBěhem prvních čínských dynastií, byla oblast nynější\nprovincie Tiang Su daleko od centrální civilizace Číny, kterou byla\nseverozápadní provincie Henan: byl to domov starověké etnické skupiny Huai Yi.\nBěhem dynastie Zhou došlo více ke kontaktu s civilizací, a nakonec i stát Wu,\ncož byl jeden ze stovky států, které existovaly v severní a střední Číně, představoval\njakéhosi vazače spojení v jižní části Tiang Su s dynastií Zhou. Blízko ke konci\njara a podzimu se Wu stává velkou silou krále Helu a bylo schopno porazit v\nroce 484 před Kristem stát Qi, hlavní sílu na severu v současné provincii\nShandong a soupeřit o hlavní pozici suveréna všech států v Číně. Stát Wu byl\npodroben v roce 473 před Kristem státem Yue. Yue byl zase naopak podroben\nmocnějšímu státu Chu ze západu. Nakonec stát Qin smetl pryč všechny ostatní\nstáty a zřídil Čínu jako jednotný národ v roce 221 před Kristem.\n\nZa vlády dynastie Han (206 před Kristem až 220 našeho\nletopočtu), Tiang Su bylo odstraněno z center civilizace v severní Číně a bylo\nspravováno dvěma provinciemi. Xuzhou na severu a Yangzhou na jihu. Ačkoli byla\njižní část Tiang Su základna pro království Wu (jedno ze tří království v\nletech 222 do 280 n. l), tak se nestala významnou až do invaze severních\nkočovníků během západní Jin Dynastie, počátkem 4. století.\n\nV roce 581 našeho letopočtu byla znovu obnovena\njednota za vlády dynastie Tang (618 až 907) a Čína prošla znovu zlatým věkem,\načkoli v tomto okamžiku byla Tiang Su stále nenápadná mezi různými částmi Číny.\nBylo to za vlády Song dynastie (960 - 1279), která viděla rozvoj v bohaté\nobchodní třídě a vznikající tržní ekonomice v Číně, kde se ukázal jih provincie\njako centrum obchodu. Od té doby, jižní Tiang Su, zvláště hlavní města jako\nSuzhou, nebo Yangzhozu, byla synonymní s bohatstvím a luxusem v Číně. Dnes\njižní Tiang Su zůstává jednou z nejbohatších částí Číny, a Šanghaj,\npravděpodobně nejbohatší a nejvíce kosmopolitní v Mainland Čínských měst, je to\npřímé rozšíření kultury jižní Tiang Su.\n\nJurchen - lidé z Din dynastie získali kontrolu\nseverní Číny v roce 1127 během Jin-Songských válek, a řeku Huai, kterou využili\nk tomu, aby rozsekli severní Tiang Su k dosáhnutí Žlutého moře, byla zde\nhranice mezi severem a jihem. Mongolové převzali kontrolu Číny ve 13. století.\nDynastie Ming, která byla založena v roce 1368 po vyhnání Mongolů, kteří\novládli Čínu, zpočátku vkládali kapitál do hlavního města Tiang Su Nanjing.\n\nPo převratu\nZhu Di byl kapitál přesunut do Pekingu daleko na sever. Celistvost dnešní\npodoby Tiang Su, stejně jako sousední provincie Anhui, drželi svoje speciální\npostavení, nicméně území byla přímo spravována ústřední vládou, nazývali se tak\nNanzhili.\n\n Mezitím jižní\nTiang Su, stále bylo důležitým centrem obchodu v Číně: někteří historikové však\nvidí kvetoucí textilní průmysl v počáteční době industrialismu a kapitalismu\ntrend, který byl nicméně přerušen, před několika stoletími se tento trend\nuchytil na západě.\n\nDynastie Quin změnila tuhle situaci založením\nNanzhili jako Jiangnan provincie, což byla geografická oblast na jihu. V roce\n1666 se Tiang Su a Anhui rozdělily jako samostatné provincie a Tiang Su\npřipadly hranice v takové podobě, jako jsou dnes až na některé výjimky.\n\nSe začátkem západního vpádu do Číny v 40. letech 19. století,\nbohatý a obchodní jih Tiang Su, byl stále více vystavován západním vlivům.\nŠanghaj, původně všední městečko Tiang Su, se rychle vyvinulo do metropole\nobchodu, bankovnictví a kosmopolitismu a později byla oddělena jako samostatná\nobec. Jižní Tiang Su, rovněž silně figurovalo v Taiping Rebellion (Občanská\nválka 1851-1864), masivní a smrtelné rebelie, které se pokusily založit\nkřesťanství v Číně. Začalo to daleko na jihu v provincii Guadongm, přehnaly se\npřes jižní Čínu a v roce 1853 založili rebelové město Nanjing jako hlavní město\npřejmenované na Tianjing (\"Heavenly Capital\").\n\nČínská republika byla založena v roce 1912 a Čína\nbyla brzy roztrhána válečníky. Tiang Su, změnila několikrát majitele.\nČankajšek, který byl vládce provincie v dubnu 1927, byl brzy schopen\npřivést většinu Číny pod jeho kontrolu. To však přerušila druhá čínsko-japonská\nválka, která začala v plném měřítku v roce 1937. Nanjing padl 13. prosince 1937\na společná zvěrstva okupačních Japonců na příští 3 měsíce jsou známá jako „Nanjingský\nmasakr“. Nanjing bylo sídlo kolaborační vlády ve východní Číně pod Wang Jingwei\na Tiang Su, zůstal pod okupací až do konce války v roce 1945.\n\nPo válce byl Nanjing opět hlavním městem republiky Číny, ačkoli nyní\nčínská občanská válka vypukla mezi vládou Kuomintang a komunistické síly,\nzaložený dále na sever, většinou v severovýchodní Číně.\n\nTiang Su má nejvyšší HDP na obyvatele všech čínských\nprovincií.\n\nProvincie má rozsáhlý zavlažovací systém podporující\njejí zemědělství, který je zřízen především na rýži a pšenici, následně\nkukuřice a čirok. Hlavní tržní plodiny jsou bavlna, sojové boby, arašídy,\nřepkový olej, sezam, ambary, konopí a čaj. Dalšími produkty jsou máta peprná,\nbambus, léčivé byliny, jablka, hrušky, broskve, Loquats , ginkgo. Housenky\nbource morušového tvoří důležitou součást Tiang Su v zemědělství. Jezero Taihu\nna hlavní jižní základně vyrábí hedvábí v Číně. Tiang su je významným výrobcem\nsladkovodních ryb a dalších vodních produktů.\n\nTiang su má zásoby uhlí, ropy, zemního plynu a\nusazeniny, ale jeho nejvýznamnější minerálními výrobky jsou nekovové minerály\njako halit (kamenná sůl), síry, fosforu a mramoru. V solných dolech Huaiyin\nmají více než 400 miliard tun usazenin, jedna z největších sbírek v Číně.\n\nTiang\nSu je historicky orientována na lehký průmysl (textilní a potravinářský). Od\nroku 1949 Tiang Su, vyvinula těžký průmysl (chemický a stavební). Tiang Su je\nvýznamná průmysly zahrnující strojní zařízení, elektroniku, chemikálie a\nautomobilový průmysl. Vláda tvrdě pracovala na podpoře solárního průmyslu a\ndoufá, že do roku 2012 bude stát 100 miliard RMB . Ekonomické reformy Teng\nSiao-pching značně jeví prospěch v jižních městech, zejména Suzhou a Wuxi ,\nkteré předstihnout provinční hlavní město Nanjing na celkovém výkonu. Ve\nvýchodním okraji Suzhou, Singapur vybudoval Suzhou Industrial Park, což je  čínsko - singapurská spolupráce. Jediný\nprůmyslový park v Číně, který je v plném rozsahu investice jedné cizí země.\n\n            Tiang\nSu je velmi bohatá provincie Číny, s druhým nejvyšším celkovým HDP, po\nprovincii Kuang-tung . Její HDP na obyvatele byl 44.232 čínských juanů v roce\n2009, ale rozdíl v blahobytu mezi prosperujícím jihem a horším severem vedla k\nnerovnému hospodářskému růstu. Města jako Nanjing, Suzhou a Wuxi měla HDP na\nobyvatele přibližně dvakrát provinční průměr, takže jih Tiang su je jedna z\nnejvíce prosperujících oblastí v Číně.\n\nV roce 2011 nominální HDP Tiang Su, bylo 4,80 bilionu\nčínských Juanů (759 000 000 000 dolarů), což je druhý největší HDP ze všech\nprovincií. Její HDP na obyvatele byl 52.448 Juanů (7945 dolarů). V roce 2009\nbyly podíly na HDP Tiang Su primární, sekundární a terciární odvětví 6,4 %,\n54,1 % a 39,5 %, což značí vyspělou ekonomiku.\nTiang Su je domov jedné z nejvíce rozsáhlých\ndopravních sítí v Číně.\n\nHlavním letištěm v provincii je Nanjing Lukou\nInternational Airport, s lety do Tokia,\nOsaky, Hong Kongu, Frankfurtu a Bangkoku.\n\nV jižní části provincie, zejména\nŠanghajsko-Nanjingský koridor má velmi vysoce frekventovanou železniční\ndopravu. Tiang Su je na cestě k Jinghu železnice z Pekingu do Šanghaje, stejně\njako vysokorychlostní trať mezi oběma městy, dokončená v roce 2011. Vzhledem k\ntomu, že proběhlo dokončení vysokorychlostní trati Peking-Šanghaj, trvá doba\njízdy mezi Pekingem a Nanjingem čtyři hodiny.\n\nMezi hlavními městskými centry Suzhou a Nanjing, je\nmožné zachytit vysokorychlostní vlak každých pět až deset minut během dne.\nVysokorychlostní vlaky projíždí Kunshan, Suzhou, Wuxi, Changzhou, Danyang,\nZhenjiang a Nanjing. Jang-čou byl připojen po železnici od roku 2004 a Yancheng\nod roku 2007. V roce 2007 byla připojena všechna hlavní města v Tiang Su\nkromě Suqian, i když jednání probíhají. Xinchang železnice prochází Xinyi a\nmíří na jih.\n\nSü-čou, město v severovýchodní Tiang Su, je velmi\ndůležitým železničním uzlem v provincii, stejně jako v celé Číně. Jeho\ndůležitost jako železničního uzlu se datuje k přinejmenším Maovy éry. Sü-čou je\nprůsečíkem Longhai železnice a železnice Jinghu, a jeho vlakové nádraží patří k\nnejvětším v Číně. Longhai železnice končí v přístavu města Lianyungang nedaleko\npobřeží Tichého oceánu.\n\nSilniční síť Tiang-Su je jedna z nejrozvinutějších\nv zemi. Peking-Šanghaj dálnice (G2), vstupuje do provincie od severu a\nprochází Huai'an, Jang-čou, Taizhou a Wuxi na cestě do Šanghaje. Ningchang\ndálnice spojuje Nanjing s Changzhou. Oblast Suzhou je značně propojena se\nsilnicemi ve všech směrech. Yanhai dálnice spojuje pobřežní oblasti provincie,\nprocházející Nantong, Yancheng a Lianyungang.\n\nProvincie byla rozdělena řekou Jang-c' do severních a\njižních oblastí. První most přes řeku v Tiang Su, most byl dokončen v roce\n1968 během kulturní revoluce. Druhý most, nazývaný Jiangyin Bridge, přes řeku se\notevřel o 30 let později. Jiangyinský most (1385 m), Runyang Bridge (otevřen v\nroce 2005, spojující Yangzhou a ZHENJIANG, 1490 m) a čtvrtý Nanjing Bridge\n(otevřen v roce 2012, 1418 m). Sutong Bridge se otevřel v roce 2008, spojující\nNantong a Changshu, má jeden z nejdelších ze zavěšených mostů.\n\nČínský\nfotbalový svaz Super League běžně známý jako Čínská Super Liga nebo ČSL. Nyní\nznámá jako Ping. Jedná se o nejvyšší úroveň profesionálního fotbalu v Číně,\npůsobící pod záštitou čínského fotbalového svazu.\n\nPůvodně\nligu hrálo 12 týmů v prvním ročníku, liga se stále rozšiřovala. K dispozici je\naktuálně 16 týmů v této sezoně. Aktuální vítěz Super Ligy mistrů jsou Guangzhou\nEvergrande.\n\nPřehled\n\nNa\nrozdíl od mnoha předních evropských lig, Čínská Super Liga začíná v únoru nebo\nv březnu (na jaře v Číně) a končí v listopadu nebo v prosinci. Za každého ročního\nobdobí, hraje každý klub s ostatními dvakrát, jednou doma a jednou venku.\n\nDva\nnejníže umístěné týmy do konce sezony jsou odsunuty do 1. Čínské Ligy a dva horní\ntýmy z 1. Ligy jsou přesunuty do Čínské super ligy.\n\nV roce 1994 se čínská Jia-League stala v zemi první profesionální fotbalovou\nligou. Dne 29. října 2000, Yan Shiduo, viceprezident čínského fotbalového\nsvazu, mluvil o zřízení novém profesionálním systému ligy. V roce 2002 CFA\nučinilo rozhodnutí zřídit čínskou Super Ligu, která začala v roce 2004.\n\nVe srovnání s Jia-A, CSL je mnohem náročnější na týmy. CFA a CSL komise uložila\nřadu minimálních kritérií s cílem zajistit profesionální řízení a správu,\nfinanční bezúhonnost a rozvojový program pro mládež v každém klubu. Druhá\ndivize, První Čínská Liga, byla také obnovena v rámci nového systému. Kromě\npravidelné profesionální ligy, CSL má také rezervní ligu, U19 ligu, U15 ligu.\n\nCíle ČSL a první čínské ligy jsou podporovat vysokou kvalitu a vysokou úroveň\nsoutěže, to znamená zavést moderní manažerské koncepce na trh, prosazovat\nposkytování minimálních standardů profesionality a podporovat příliv více\nkvalitních zahraničních trenérů a hráčů. Postupem času také zřídit evropský\nsystém pro registraci hráčů a jejich přestupy.\n\nPrvní CSL sezóna začala v roce 2004 s 12 týmy v lize. Zahajovací sezóna byla zužována\ns kontroverzí, která přetrvávala z bývalé ligy, Jia-A.\n\nPo roce 1998 byly odkryty skandály, jako je zápas\nhazardních her, kde spousta hráčů hrálo proti svému týmu a vsázeli tak na\nprohru svého týmu. To mělo za následek ztrátu zájmu na domácím prostředí,\nnejnižší návštěvnost a velké finanční ztráty.\n\nPro sezónu 2005 byla liga rozšířena na 14 týmů o Wuhan Huanghelou a Zhuhai\nZhongbang získaly podporu v První čínské lize.\n\nV roce 2006 měla liga v plánu expandovat na 16 týmů s nově zvoleným prezidentem\nsvazu Xiamen Lanshi. Nicméně, ustoupil před začátkem sezony, takže v lize\nhrálo jen 15 týmů.  Když sezóna byla\nzahájena 11. března v Šanghaji, tak po další změně vlastnictví, byla\npřejmenována na Shanghai United.\n\nV roce 2007 se liga opět plánuje rozšířit na 16 týmů, ale opět se ocitl jeden tým,\nkterý nesplňoval požadované podmínky. Majitel Shanghai United, Zhu Jun, koupil\nvětšinový podíl v duelu s místním rivalem Shanghai Shenhua a sloučil tak\ndva týmy. V důsledku toho, Shanghai Shenhua udržel jeho jméno, protože již měl\nsilnou fanouškovskou základnu ve městě, zatímco Shanghai United  byl vytažen z ligy.\n\nOd roku 2009 má liga 16 klubů, které se účastní stabilně v každém roce. Dva z nich\njsou zařazeni k první čínské lize a dva povýšeni z první čínské ligy\nkaždou sezonu.\n"}
{"id": "101983", "url": "https://cs.wikipedia.org/wiki?curid=101983", "title": "Kuang-si", "text": "Kuang-si\n\nKuang-si (; čuangsky: Gvangjsih), oficiálně Čuangská autonomní oblast Kuang-si, je autonomní oblast Čínské lidové republiky ve středojižní Číně. Má rozlohu 236 700 km² a žije v ní téměř padesát milionů obyvatel. Hlavním městem je Nan-ning.\n\nPůvodní obyvatelé jsou označováni v čínských pramenech jako Paj-jüe. K Číně byla oblast připojena za vlády císaře Čchin Š’-chuang-ti a pojmenována Kuang-si, což znamená „Západní rozšíření“ (ve stejné době Číňané ovládli sousední provincii Kuang-tung, tzn. „Východní rozšíření“). Za vlády dynastie Jüan se stala provincií a v roce 1958 obdržela status autonomní oblasti vzhledem k vysokému podílu národnostních menšin, z nichž nejpočetnější jsou Čuangové, Jaové, Miaové a Iové.\n\nKuang-si leží na jihu Číny v oblasti Jihočínské hornatiny. Na západě hraničí s provincií Jün-nan, na severu s provincií Kuej-čou, na severovýchodě s provincií Chu-nan, na východě a jihovýchodě s provincií Kuang-tung. Z jihu je Kuang-si omývána Jihočínským mořem, konkrétně vodami Tonkinského zálivu, a na jihozápadě Kuang-si hraničí s Vietnamem.\nKuang-si se rozkládá ve velmi rozmanitém pásu Jihočínské hornatiny, konkrétně v její části Liangkuangské hornatině (čínsky 两广丘陵, pchin-jinem liǎngguǎng qiūlíng; název odkazuje na dva administrativní celky, Kuang-tung a Kuang-si, kde se hornatina nachází). Povrch oblasti samotné je částečně hornatý, především na severozápadě, kde se vyskytuje Jünnansko-kuejčouská vysočina, a na severovýchodě, kde hranici oblasti tvoří pohoří Nan-ling.\n\n37,8% povrchu Kuang-si pokrývají krasové oblasti.\n\nNejvyšším vrcholem je Kočičí hora (2141 m n. m.).\n\nJihozápadní krajině dominuje pohoří Š'-wan (čínsky 十万大山, pchin-jinem Shíwàn Dàshān) táhnoucí se od města Čchin-čou k hranici s Vietnamem. \nV západní a severozápadní části Kuang-si se nachází okraj Jünnansko-kuejčouské vysočiny, z níž v jihovýchodním směru vystupuje množství pohoří a horských hřbetů. Mezi nejvýraznější patří například pohoří Ťiou-wan (čínsky 九万大山, pchin-jinem Jiǔ Wàn Dàshān), rozkládající se na pomezí městských prefektur Che-čch' a Liou-čou, pohoří Feng-chuang (čínsky 凤凰山, pchin-jinem Fènghuáng Shān), ležící západě od města Che-čch', a pohoří Tu-jang (čínsky 都阳山, pchin-jinem Dūyáng shān), nacházející se v oblasti horního toku řeky Chung-šuej.\n\nDo severovýchodu Kuang-si zasahuje pohoří Nan-ling (čínsky 南岭, pchin-jinem Nánlǐng; doslova Jižní pohoří) a součásti jeho horského systému: hřbet Jüe-čcheng (čínsky 越城岭, pchin-jinem Yuèchéng Lǐng), ve kterém se nachází Kočičí hora, nejvyšší vrchol celé oblasti, pohoří Chaj-jang (čínsky 海洋山, pchin-jinem Hǎiyáng Shān) ležící mezi hřbety Jüe-čchen a Tu-pchang, hřbet Tu-pchang (čínsky 都庞岭, pchin-jinem Dūpàng Lǐng), východně od pohoří Chaj-jang a hřbet Meng-ču (čínsky 萌渚岭, pchin-jinem Méngzhǔ Lǐng), táhnoucí se od města Che-čou k hranici s provincií Chu-nan. Tato dílčí pohoří se táhnou v severojižním směru a vymezují hranici mezi Kuang-si a provincií Chu-nan.\n\nVýchodě Kuang-si vévodí pohoří Jün-kchaj (čínsky 云开大山, pchin-jinem Yúnkāi Dàshān), ležící jižně od města Wu-čou a východně od města Jü-lin. Tvoří hranici s provincií Kuang-tung.\n\nKuang-si leží v subtropickém podnebném pásu. V létě je podnebí horké a vlhké, ovlivňované monzuny, zimy jsou mírné. Průměrná roční teplota ve většině Kuang-si přesahuje 20 °C, především díky vyrovnaným letním a zimním teplotám.\n\nKuang-si protíná množství řek, z nichž většina jsou přítoky do povodí Si-ťiang, neboli Západní řeky.\n\n\nMezi další řeky, které nejsou součástí povodí řeky Si-ťiang, patří například Nan-liou-ťiang či Čchin-ťiang.\n\n\nVelkou část území pokrývají lesy, kde roste vzácná reliktní dřevina \"Cathaya argyrophylla.\"\n\nPěstuje se rýže setá, povijnice batátová a podzemnice olejná, Kuang-si je největším producentem kenafu a badyánu. Rozsáhlá je těžba dřeva, nacházejí se zde i manganové a bauxitové doly. Průmysl je rozvinutý méně než v jiných čínských regionech, největší továrnou je automobilka SGMW v Liou-čou. Významný je turistický ruch: cílem návštěvníků je starobylé město Kuej-lin, Jihočínská krasová oblast a hornatý region Lung-šeng, v nichž domorodci obdělávají terasová pole a udržují starobylé zvyky. Důležitým přístavem je Pej-chaj, v jeho okolí byla zřízena zvláštní ekonomická zóna.\n\n"}
{"id": "101984", "url": "https://cs.wikipedia.org/wiki?curid=101984", "title": "Ning-sia", "text": "Ning-sia\n\nNing-sia (tradiční znaky: 寧夏; zjednodušené znaky: 宁夏; pinyin: Níngxià) je chuejská autonomní oblast Čínské lidové republiky.\n\nNing-sia je poměrně hornaté, nejvyšší hora Che-lan-šan ve stejnojmenném pohoří dosahuje výšky 3556 metrů. Skrz oblast protéká Žlutá řeka. Svojí rozlohou je nejmenší autonomní oblastí ČLR. Nachází se zde několik pouští, například v blízkosti města Čung-wej turisticky známá oblast Ša-pcho-tchou (沙坡头).\nNing-sia hraničí na severu s autonomní oblastí Vnitřní Mongolsko a s provinciemi Kan-su na jihu a Šen-si na východě.\n"}
{"id": "101989", "url": "https://cs.wikipedia.org/wiki?curid=101989", "title": "Strážník (národní přírodní památka)", "text": "Strážník (národní přírodní památka)\n\nNárodní přírodní památka Strážník je chráněné území, které bylo vyhlášeno za účelem ochrany světoznámého naleziště hvězdovce, unikátní krystalografické formy křemene. Toto území leží v katastru obce Peřimov v Podkrkonoší v okrese Semily. Takzvaná hvězdná paseka, kde se hvězdovce nalézají, se nachází na jihovýchodním úbočí vrchu Strážník (610 m n. m.). Území této památky je v působnosti Správy CHKO Český ráj. Poprvé byla ochrana této lokality vyhlášena v roce 1963. V minulosti bylo naleziště drancováno a dnes se na místě nalézají patrně jen zbytky tohoto vzácného minerálu.\n\nÚzemí Národní přírodní památky Strážník leží v Libereckém kraji, okresu Semily a v katastru obce Peřimov. Nalézá se v nadmořské výšce 555 m až 595 m n. m. na jihovýchodní straně vrchu Strážník (610 m n. m.). Celé území o rozloze 1,885 ha je pokryto lesními porosty (zejména smrkové porosty, místy listnaté prosvětlenější porosty). V bezprostředním okolí, od kterého není chráněné území ohraničeno, se taktéž nachází lesové porosty. Širší okolí, kromě lesů, pokrývají sečené a pasené louky a obhospodařovaná pole.\n\nTato lokalita je v působnosti CHKO Český ráj. Pro NPP Strážník nebylo ustaveno ochranné pásmo, proto je podle zákona 114/92 Sb. určeno ochranné pásmo 50 m.\n\nVrch Strážník dostal své jméno (podobně jako další místa v okolí) pravděpodobně díky strážné věži stojící zde již ve 12. století a chránící obchodní stezku, která vedla přes Krkonoše a fungovala již v 11. století. V polovině 19. století byly v Podkrkonoší vedeny geologické průzkumy, během kterých byl objeven i hvězdovec. Jeho objev je připisován Emilu Porthovi. Hned několik autorů, př. A. E. Reuss či František Pošepný, se v roce 1857 o tomto vzácném kameni ve svých publikacích zmiňuje. Další literární zmínka o hvězdovci pochází z roku 1859, kdy jej prof. Zepharovich v knize \"Mineralogisches Lexicon für das Kaiserthum Österreich\" popsal jako velmi zajímavou a nedávno nalezenou formu křemene mezi obcemi „Peržimow“ a „Kundratitz“. V druhém vydání z roku 1873 zpravuje o hvězdovci („Sternquarz“) nalezeném na vrchu „Strašnik“ u obce „Peržimov“ (jinde v knize „Peřimov“), jen jako o zbývajících fragmentech nerostu v místě žíly. Podobně Johann Jokély se v roce 1861 zmiňuje o této lokalitě, kde by však měly zbývat jen úlomky na výchozu žíly. V letech 1890-1894 bylo v místě naleziště obdělávané pole, na kterém hledači působili hospodáři F. Mařasovi škody. V roce 1897 se stala lokalita majetkem továrníka Alvina Gerla, jenž nechal místo zalesnit. V letech 1932-1933 zaměstnanci firmy Gerl z Hájů, které pozemek stále patřil, při pokusné těžbě písku nalezli hvězdovce. Místo bylo vystaveno kopání místních sběratelů i najatých hledačů a byl tím ničen borový les, proto se firma rozhodla výkopy zakázat a v roce 1934 nechala místo zaházet zeminou a osázet jedlemi. Již po druhé světové válce se o Stážníku uvažovalo jako o možném lomu, proto byl proveden geologický průzkum. Prof. Vachtl v posudku na projektovaný lom v roce 1947 uvedl, že není známo přesné místo, kde se hvězdovec nachází. Po zestátnění lesů v 50. letech 20. století bylo na lokalitě velmi často kopáno. V roce 1959 až 1960 byl na místě proveden průzkum zkušebními sondami Státním geologickým ústavem; bylo provedeno celkem 5 vrtů do hloubky 10 až 48 m. Naleziště bylo také protaženo rypadlem-buldozerem. Sondy ani rýpání v zemi nebylo úspěšné, hvězdovce nebyly nalezeny – možná z důvodu nepřesné lokalizace naleziště. 300 m od kóty Strážník byly nalezeny úlomky hvězdovce.\n\nDo roku 1944 měla na kopci stát mapovací věž, která byla v roce 1944 stržena a v roce 1946 znovu postavena československými vojáky. Dnes na vrcholu stojí vysílač.\n\n24. srpna 1963 byla lokalita vyhlášena jako chráněná výnosem Ministerstva školství a kultury, ovšem již v roce 1968 zde národní podnik Atria vykonal těžbu hvězdovce pro komerční účely. Při tomto destruktivním zásahu byla použita těžká technika a vydrancované naleziště bylo po těžbě zahrnuto. V 80. letech byl proveden ještě jeden výzkum, a to národním podnikem Geoindustria, který se snažil ověřit kvalitu melafyru jako dekoračního kamene. Kvalita však nebyla dostatečná pro těžbu. V roce 1987 bylo území převedeno do kategorie NPP (Národní přírodní památka). V současnosti jsou místa již dlouhou dobu zahrnutá, na místě se však ojediněle pokoušejí hledat sběratelé.\n\nZ hlediska geomorfologie (dle Demka) se toto území zařazuje do celků: Česká vysočina, Krkonošsko-jesenická soustava (Sudetská soustava): Krkonošská podsoustava (Západní Sudety): Krkonošské podhůří: Podkrkonošská pahorkatina: Lomnická Vrchovina. Pedologicky je území zařazeno v přírodní lesní oblasti č.23 – Podkrkonoší, vyskytují se zde kyselé variety kambizemě se znaky slabého oglejení, doplněné rankery a litozeměmi. Biogeografické členění podle Culka oblast označuje jako Podkrkonošský bioregion.\n\nZ geomorfologického hlediska patří vrch Strážník (610,4 m n. m.) do lomnicko-trutnovské pahorkatiny. Ta je zde tvořena permokarbonem s převažujícím permem, typickým červenohnědým zbarvením půd. Vrcholová část Strážníku je tvořená vyvřelými horninami melafyry (= paleobazalty) mocnými několik desítek metrů. Útvar je spodnopermského stáří vznikl před 260-270 miliony let (mladší prvohory). Strážník byl nad okolí vyzvednut pohyby na zlomech v Podkrkonoší, které byly spojeny s alpínským vrásněním. V západní části Strážníku lze nalézt melafyrové výchozy. Asi 2 km dlouhá výrazná stěna je mrazovou erozí rozčleněna do menších celků, hradbovitých bloků a protáhlých pilířů. Oddělující se bloky padající dolů vytváří kamenná moře. V dutinách melafyru se běžně vyskytuje parageneze minerálů, např. chalcedon a křemeny. Těleso je v místě NPP prostoupeno hydrotermální žílou, ve které se nachází i drůzy jedinečná krystalografické formy křemene, hvězdovce. Místo, kde vychází žíla na povrch a nalézají se hvězdovce, se nazývá hvězdná paseka a je jen asi 30x40 m rozsáhlá. Kromě hvězdového křemene zde byly nalezeny i ametyst, chalcedon, tmavé krystaly záhnědy.\n\nHvězdovec, nazývaný také hvězdový křemen, je unikátní makroskopickou formou radiálně paprsčitého α-křemene. Vznikl v místě, kde do trhliny bazaltového tělesa vnikly hydrotermální roztoky. Na okrajích žíly hvězdovec přechází v jiné, běžné formy křemene. Vytváří od středu se klínovitě rozšiřující sloupečky dlouhé až několik cm, seskupené do hvězdicovitých útvarů. Některé hvězdice vyrostly vzácněji jako jednotlivé menší kulovité útvary nazývané hvězdičky či jiskřičky. Tyto útvary vznikly velmi pomalou krystalizací za vhodných podmínek, bez prostorového omezení. Častěji se vyskytují agregáty vzniklé krystalizací z více center. Některé v dutinách vyrostlé hvězdy jsou zakončeny špičatými klencovými plochami. Hvězdovec má mléčně bílou, nažloutlou, béžovou až světle hnědou barvu. Některé hvězdy mohou mít i nádechy fialové nebo růžové. Některé nalezené hvězdovce ve středu hvězdy ukrývaly malý ametyst nebo křišťál.\n\nHvězdovce byly nalezeny také u Dobešovic a Bohouňovic nedaleko Kolína, u Košova poblíž Lomnice nad Popelkou nebo na Kozákově, nicméně lokalita Strážník je nalezištěm nejhezčích exponátů hvězdového křemene. Ukázky hvězdovce lze nalézt například v Krkonošském muzeu v Jilemnici.\n\nCelkem bylo na území NPP Strážník v roce 2011 nalezeno 132 taxonů cévnatých rostlin, z čehož 6 je uvedeno v Červeném seznamu - jedle bělokorá (\"Abies alba\"), lýkovec jedovatý (\"Daphne mezereum\"), kruštík širolistý pravý (\"Epipactis helleborine\"), svízel okrouhlolistý (\"Galium\" \"rotundifolium\"), hruštička menší (\"Pyrola minor\") a jilm horský (\"Ulmus glabra\"). Původně se na území NPP Strážník vyskytovaly bohaté jedlové bučiny, které byly později nahrazeny smrkovou monokulturou. V podrostu se však zachovaly některé rostliny vázané na původní skladbu lesa, např. kopytník evropský (\"Asarum europaeum\"), svízel vonný (\"Galium odoratum\") či vraní oko čtyřlisté (\"Paris quadrifolia\"). Ze stromů a keřů zde roste smrk ztepilý (\"Picea abies\"), borovice lesní (\"Pinus sylvestris\"), borovice vejmutovka (\"Pinus strobus\"), buk lesní (\"Fagus sylvatica\"), javor klen (\"Acer pseudoplatanus\"), javor mléč (\"Acer platanoides\"), modřín opadavý (\"Larix decidua\"), dub zimní (\"Quercus petraea\"), dub letní (\"Quercus robur\"), jasan ztepilý (\"Fraxinus excelsior\"), lípa srdčitá (\"Tilia coradata\"), bříza bělokorá (\"Betula pendula\"), líska obecná (\"Corylus avellana\"), hloh obecný (\"Crataegus laevigata\"), střemcha obecná (\"Prunus padus\"), trnka obecná (\"Prunus spinosa\"), bez černý (\"Sambucus nigra\"), bez červený (\"Sambucus racemosa\"). Dále byl zaznamenán výskyt například druhů bršlice kozí noha (\"Aegopodium podagraria\"), zběhovec plazivý (\"Ajuga reptans\"), kerblík lesní (\"Anthriscus sylvestris\"), papratka samičí (\"Athyrium filix-femina\"), třtina křovištní (\"Calamagrostis epigejos\"), třtina chloupkatá (\"Calamagrostis villosa\"), zvonek řepkovitý (\"Campanula rapunculoides\"), pcháč oset (\"Cirsium arvense\"), pcháč bahenní (\"Cirsium palustre\"), pcháč obecný (\"Cirsium\" \"vulgare\"), konvalinka vonná (\"Convallaria majalis\"), svída krvavá (\"Cornus\" \"sanguinea\"), srha laločnatá (\"Dactylis glomerata\"), náprstník červený (\"Digitalis purpurea\"), kapraď osténkatá (\"Dryopteris carthusiana\"), kapraď rozložená (\"Dryopteris dilatata\"), kapraď samec (\"Dryopteris filix-mas\"), vrbovka úzkolistá (\"Epilobium angustifolium\"), vrbovka horská (\"Epilobium montanum\"), přeslička lesní (\"Equisetum sylvaticum\"), pryšec chvojka (\"Euphorbia cyparissias\"), kostřava (\"Festuca spp.\"), jahodník truskavec (\"Fragaria moschata\"), jahodník obecný (\"Fragaria vesca\"), pitulník horský (\"Galeobdolon montanum\"), kakost smrdutý (\"Geranium robertianum\"), kuklík městský (\"Geum urbanum\"), břečťan popínavý (\"Hedera helix\"), bolševník obecný (\"Heracleum sphondylium\"), jestřábník zední (\"Hieracium murorum\"), jestřábník savojský (\"Hieracium sabaudum\"), třezalka tečkovaná (\"Hypericum perforatum\"), netýkavka nedůtklivá (\"Impatiens noli-tangere\"), netýkavka malokvětá (\"Impatiens parviflora\"), hluchavka skvrnitá (\"Lamium maculatum\"), hrachor luční (\"Lathyrus pratensis\"), hrachor lesní (\"Lathyrus sylvestris\"), hrachor jarní (\"Lathyrus vernus\"), lupina mnoholistá (\"Lupinus polyphyllus\"), šťavel kyselý (\"Oxalis acetosa\"), devětsil bílý (\"Petasites albus\"), jitrocel větší (\"Plantago major\"), lipnice hajní (\"Poa nemoralis\"), kokořík přeslenitý (\"Polygonatum verticillatum\"), černohlávek obecný (\"Prunella vulgaris\"), plicník tmavý (\"Pulmonaria obscura\"), pryskyřník prudký (\"Ranunculus acris\"), ostružiník (\"Rubus spp.\"), krtičník hlíznatý (\"Scrophularia nodosa\"), starček Fuchsův (\"Senecio ovatus\"), starček lepkavý (\"Senecio viscosus\"), vratič obecný (\"Tanaceum vulgare\"), podběl lékařský (\"Tussilago farfara\"), kopřiva dvoudomá (\"Urtica dioica\"), brusnice borůvka (\"Vaccinium myrtillus\"), rozrazil (\"Veronica spp.\"), vikev ptačí (\"Vicia cracca\"), violka (\"Viol spp.\").\n\nZ ohrožených živočichů byl zaznamenán výskyt čápa černého (\"Ciconia nigra\"), který však již své hnízdo opustil, dále je možné spatřit jestřába lesního (\"Accipiter gentilis\"), krahujce obecného (\"Accipiter nisus\"), krkavce velkého (\"Corvus corax\") a veverku obecnou (\"Sciurus vulgaris\").\n\nV roce 2014 byl v NPP Strážník proveden inventarizační mykologický průzkum. Nalezeny byly například druhy: oranžovka vřetenovýtrusá (\"Byssonectria fusispora\"), liška obecná (\"Cantharellus cibarius\"), krásnorůžek lepkavý (\"Calocera viscosa\"), kuřátečka (\"Clavulina spp.\"), troudnatec kopytovitý (\"Fomes fomentarius\"), lesklokorka ploská (\"Ganoderma applanatum\"), bělochoroše (\"Oligoporus spp., Postia\"), kuřátka Invalova (\"Ramaria eumorpha\"), klanolístka obecná (\"Schizophyllum commune\"), pevník chlupatý (\"Stereum histurum\"), pevník krvavějící (\"Stereum sanguinolentum\"), outkovka pestrá (\"Trametes versicolor\"), dřevnatka parohatá (\"Xylaria hypoxylon\"), dřevnatka kyjovitá (\"Xylaria polymorpha\"), muchomůrky citrónová, oranžová, červená, růžovka a šedivka (\"Amanita spp.\"), strmělky (\"Clitocybe spp.\"), hnojníky (\"Coprinus spp.\"), penízovky (r. \"Clitocybe, Collybia,\" \"Gymnopus, Megacollybia, Rhodocollybia, Strobilurus\"), třepenitka svazčitá (\"Hypholoma fasciculare\"), lakovka ametystová (\"Laccaria amehystina\"), ryzce (\"Lactarius spp\".), helmovky (\"Mycena spp.\"), čechratka černohuňatá (\"Paxillus atromentosus\"), holubinky namodralá (\"Russula spp.\"), černající, hlínožlutá; hřiby hnědý, smrkový, kovář, plstnatý (\"Boletus spp.\"), slizáky mazlavý (\"Gomphidius glutinosus\") a lepkavý (\"Chroogomphus rutilis\"), hřib peprný (\"Chalciporus piperatus\"), hřib žlutomasý (\"Xerocomellus chrysenteron\"), pýchavka obecná (\"Lycoperdon perlatum\"), pestřec prášivkovitý (\"Scleroderma bovista\") a další.\n\nPředmětem ochrany tohoto území je ochrana naleziště hvězdovce. Poprvé došlo k vyhlášení ochrany této lokality 24. srpna 1963 výnosem Ministerstva školství a kultury (č.j. 35.702/63-V/2). V roce 1987 bylo území vyhlášeno jako NPP (Národní přírodní památka). V minulosti došlo k monokulturní výsadbě smrku ztepilého, na místě se dnes stromy pro hospodářské účely netěží, skladba lesa však zůstala změněna. Území leží v lesní oblasti č. 23 – Podkrkonoší, na místě by se měly (podle Průši) přirozeně nacházet bohaté jedlové bučiny se zastoupením buku lesního asi 60 % (současný stav 9 %), jedle bělokoré 40 % (současný stav necelé 1 %), zastoupen by měl být i javor klen 1 % (dnes 10 %). Smrk ztepilý, který dnes zaujímá okolo 70 %, stejně jako borovice lesní (dnes 5 %) by se neměly v této oblasti přirozeně vyskytovat vůbec.\n\nJe doporučeno postupné zvyšování podílu listnatých dřevin a směřování k přirozené druhové skladbě lesa. Toho by mělo být dosaženo pomocí přirozené i umělé obnovy, sadby, obnovní těžby, výchovy porostů, plocení malých stromků. Přirozené zmlazování i umělé výsadby listnatých dřevin a jedlí významně ztěžuje přemnožená zvěř (srny, divoká prasata). Na území této lokality je povoleno vykonávat myslivost, zejména vedoucí k redukci spárkaté zvěře. Změna druhové skladby lesa je žádoucí pro zvýšení odolnosti porostu, a tak snížení dopadů eroze. Z lokality by měla být odstraňována lupina mnoholistá. Na místě by mělo být udržováno značení hranic chráněného území červenými pruhy. Pro ochranu naleziště hvězdovce je nutné zamezit nelegálnímu sběru (provádění kontrol).\n\n\n"}
{"id": "101993", "url": "https://cs.wikipedia.org/wiki?curid=101993", "title": "Singly na prvním místě v roce 1990 (USA)", "text": "Singly na prvním místě v roce 1990 (USA)\n\nJedničky hitparády Hot 100 za rok 1990 podle časopisu Billboard.\n"}
{"id": "101998", "url": "https://cs.wikipedia.org/wiki?curid=101998", "title": "Singly na prvním místě v roce 1991 (USA)", "text": "Singly na prvním místě v roce 1991 (USA)\n\nJedničky americké hitparády Hot 100 za rok 1991 podle časopisu Billboard.\n"}
{"id": "102000", "url": "https://cs.wikipedia.org/wiki?curid=102000", "title": "Kvantová chemie", "text": "Kvantová chemie\n\nKvantová chemie je obor teoretické chemie, který využívá kvantovou mechaniku a teorii kvantového pole k řešení chemických problémů. Jednou z nejdůležitějších oblastí kvantové chemie je popis chování elektronů v atomech a molekulách a jejich vliv na reaktivitu. Kvantová chemie leží na rozhraní mezi chemií a fyzikou. Významně přispívá do obou těchto oborů.\n"}
{"id": "102007", "url": "https://cs.wikipedia.org/wiki?curid=102007", "title": "Elektrochemie", "text": "Elektrochemie\n\nElektrochemie je obor chemie, který zkoumá procesy probíhající na rozhraní elektrod (kovových nebo polokovových, příp. grafitových) a elektrolytu. Jinými slovy by se dalo říci, že jde o obor zabývající se systémy, v nichž je alespoň jedna složka přítomna ve formě iontů.\n\n\nPočátky elektrochemie spadají do 16. století. Okolo roku 1550 angličan Wiliam Gilbert experimentoval s magnetismem a elektřinou. Díky jeho práci bývá označován jako \"otec magnetismu\". Proslavil se hlavně dílem O magnetu, magnetických tělesech a velkém magnetu – Zemi, kde popsal na 600 pokusů s magnety a s elektrickými látkami. Mimo to také objevil několik metod výroby magnetů.\n\nV roce 1663 sestrojil německý fyzik Otto von Guericke první elektrický generátor, který pro výrobu elektřiny využíval tření.\n\nV roce 1800 angličtí chemici Wiliam Nicholson a Johann Ritter elektrolyticky rozložili vodu na vodík a kyslík.\n\nV roce 1832 Michael Faraday formuloval dva základní elektrochemické zákony, které jsou založeny na jeho experimentech.\n\nV roce 1886 Paul Héroult a Charles Martin Hall vyvinuli elektrolytickou metodu pro získání hliníku z bauxitu. Metoda byla založena na principech popsaných Faradayem.\n\nV roce 1937 sestrojil Arne Tiselius první sofistikovanou elektroforetickou aparaturu a roku 1948 získal Nobelovu cenu za jeho práci v oblasti elektroforézy proteinů.\n\nV roce 1949 byla založena International Society of Electrochemistry (\"Mezinárodní elektrochemická společnost\").\n\n\n"}
{"id": "102011", "url": "https://cs.wikipedia.org/wiki?curid=102011", "title": "Tris(pentafluorofenyl)boran", "text": "Tris(pentafluorofenyl)boran\n\nTris(pentafluorofenyl)boran (B(CF)) je velmi silná Lewisova kyselina. Díky své kyselosti se často používá jako katalyzátor nebo reagent v mnoha organických i anorganických reakcích.\n\nPříprava tohoto boranu byla poprvé popsána v roce 1963. Syntéza byla prováděna v ochranné dusíkové atmosféře, protože jak reaktanty, tak produkt jsou citlivé na vlhkost a vzdušný kyslík. Roztok \"n\"-butyl-lithia v pentanu byl za stálého míchání přidán k roztoku pentafluorofenylbromidu. Vzniklá suspenze byla ochlazena na −78 °C a poté k ní byl přidán chlorid boritý. Vzniklý chlorid lithný byl odfiltrován a produkt byl izolován jako bílá pevná látka odpařením pentanu. Čištění bylo provedeno sublimací při 150 °C ve vakuu.\n\nDíky své velké Lewisovské kyselosti (jeho kyselost se pohybuje mezi BF a BCl) tvoří množství aduktů, např. s trifenylfosfinem, ylidy fosforu, imidazolem a jeho deriváty, … Často je používán jako aktivační činidlo v Ziegler-Nattových reakcích. Tvoří součást katalyzátorů při polymeracích α-olefinů, protože je schopen vytvořit anion odtržením alkylové skupiny z dialkylů metalocenů čtvrté skupiny periodické soustavy prvků. Pro tvorbu aniontů je také příznivá sterická objemnost fenylových skupin.\n\n\n"}
{"id": "102012", "url": "https://cs.wikipedia.org/wiki?curid=102012", "title": "Vodní nádrž Vrané", "text": "Vodní nádrž Vrané\n\nÚdolní přehradní vodní nádrž Vrané nad Vltavou je vodní dílo, vytvořené vzedmutím hladiny řeky Vltavy a Sázavy hrází vodní elektrárny Vrané, dostavené v roce 1935. Je nejstarší součástí Vltavské kaskády vodních děl. Proti proudu navazuje na hráz vodní elektrárny Štěchovice.\n\nDélka nádrže se odvíjí od říčního kilometru 71,3 v délce 12 km v údolí Vltavy a 3 km v údolí Sázavy. Při maximální úrovni hladiny dosahuje paty vodní elektrárny Štěchovice a délky 13 km. Při ploše 2,63  km poskytuje užitečný objem 2,5 milionů m. Celkový objem nádrže je 11,1 milionů m. Hladina kolísá v rozmezí nadmořských výšek 199,5 – 200,5 metrů.\n\nPřehrada sbírá vodu z povodí 17 782 km, dlouhodobý průměrný průtok v profilu hráze v době výstavby byl 111 m/s.\n\nPřehradní nádrž je na pravém břehu lemována železniční tratí Praha -Davle -Čerčany/Dobříš, která je v údolí Sázavy známa jako Posázavský Pacifik. Podél levého břehu vede silniční komunikace Zbraslav-Štěchovice.\n\nNad soutokem Vltavy a Sázavy se nachází Ostrov svatého Kiliána se základy kláštera z 10.století. \n\nOba břehy spojují dva silniční mosty, jedna lávka pro chodce a jeden železniční most. Silniční most ve Štěchovicích je národní technickou památkou jako první železobetonový obloukový most s délkou oblouku přes 100 metrů. Silniční přemostění v Davli umožňuje betonový Most Vltavanů, který nahradil původní železný most, který byl rekonstruován do podoby lávky pro chodce. Tento most, nazývaný Starý Davelský, byl v roce 1968 použit americkými filmaři pro natáčení velkofilmu Most u Remagenu. Plocha přehradní nádrže se tak ve filmu objevila v roli řeky Rýn. Ještě níže položený železniční most umožňuje spojení Vrané nad Vltavou - Dobříš a dostal se rovněž do zájmu filmařů.  \n\nHlavní význam tkví ve vytvoření pracovní hladiny pro výkon vodní elektrárny Vrané. Intenzita druhotných využití se měnila s časem většinou v závislosti na stavu budování dalších stupňů Vltavské kaskády.\n\nPřehradní nádrž byla první údolní nádrží v blízkosti Prahy. V prvorepublikovém období byla oblíbeným cílem vodní rekreace. Přehrazením zatopeného ústí Bojovského potoka v obci Měchenice vznikla mělká nádrž vhodná pro vybudování říčních lázní. Díky blízkosti železnice se plovárna rychle zařadila mezi nejoblíbenější zařízení svého druhu v okolí Prahy. Častými návštěvníky byly i významné osobnosti, mezi stabilní návštěvníky patřil Jan Masaryk. Po vybudování vodních děl se zájem o vodní rekreaci posunul proti proudu na břehy Slapské a Orlické nádrže, ale ještě v 80. letech se obliba Měchenické plovárny připomíná v textu Ivana Mládka: „\"Když je v Praze abnormální hic, chodím k vodě až do Měchenic, měchenická plovárna má krásné okolí, ještě krásnější než bazén v Praze 4-Podolí.“\" Přehradní nádrž je rovněž oblíbenou kulisou turistických tras, odvíjejících se většinou z Davle.\n\nSoutok Sázavy a Vltavy byl vždy oblíbenou oblastí sportovního rybolovu a revír patřil i mezi oblíbené rybolovné cíle Emy Destinové. Dostavení přehradního tělesa znamenalo konec tahu atlantského lososa na tradiční trdliště na horní Vltavě a Otavě. Po napuštění nádrže však vznikl atraktivní revír s klasickou osádkou cejnového pásma. Zejména sázavská část vynikala velkým druhovým bohatstvím. S výstavbou Vltavské kaskády spolu s přílivem chladných spodních vod přitažlivost revírů ztrácela na hodnotě. Přesto zejména břehy sázavské části stále zůstaly mezi oblíbenými místy pro sportovní rybolov v blízkosti hlavního města. Revír je tradiční součástí nabídky Českého rybářského svazu pod označením Vltava 8. Přítoky Kocába, Bojovský a Zahořanský potok jsou samostatnými pstruhovými revíry.\n\nPrioritou prvních projektů byla lodní doprava za předpokladu splavnosti Vltavy až do Českých Budějovic s návazností na povodí Dunaje. Vybudováním vodního díla Slapy se z plánované říční cesty mezinárodního významu stala slepá vodní cesta. Význam nákladní lodní dopravy se omezil na ojedinělé dodávky stavebních materiálů do Štěchovic. Přepravní výkony v osobní dopravě ze 30. let 20.století se již nikdy neopakovaly, nicméně osobní a rekreační doprava na přehradní nádrži je populární i v 21.století. Přehradní jezero je součástí vodní cesty Dolní Vltava a trasy osobní dopravy na lince Praha-Třebenice. Součástí vodní cesty je dvoucestná lodní propust.\n\nPlavební komory umožňují velkým lodím překonat hráz vodní nádrže a prodlužují vltavskou vodní cestu až k hrázi vodní nádrže Štěchovice. Komory jsou dvě, nacházejí se u levého břehu a jsou vysunuty do horní vody.\n\nMalá plavební komora se nachází blíže ke středu řeky, má v horním i dolním ohlaví osazena vzpěrná vrata a její užitná šířka je 12 metrů a užitná délka 85 metrů.\n\nVelká plavební komora se nachází blíže ke břehu, v dolním ohlaví má osazena vzpěrná vrata a v horním ohlaví tabulový uzávěr podobný jako v jezovém poli, který umožňuje převádění velkých vod plavební komorou. Užitná šířka plavební komory je 12 metrů a celková užitná délka 134 metrů. Navíc je rozdělena středními vzpěrnými vraty na dvě menší plavební komory délek (ve směru po proudu) 43 metrů a 85 metrů.\n\n\n"}
{"id": "102015", "url": "https://cs.wikipedia.org/wiki?curid=102015", "title": "Proděkan", "text": "Proděkan\n\nProděkan je funkce označující zástupce děkana, používána je na vysokých školách. Proděkany jmenuje a odvolává děkan fakulty pro určité přesně stanovené oblasti a jsou mu zpravidla přímo podřízeni a odpovědni. Proděkani ve vymezených oblastech zastupují děkana, jednají jeho jménem. Často například existuje proděkan pro studijní záležitosti (zodpovědný za vše, co se týká studia), pro zahraniční styky (zodpovědný za veškerý styk se zahraničím), pro vědu a výzkum (zodpovědný za přípravu výzkumných záměrů, získávání grantů apod.) a další.\n\nPři akademických obřadech přísluší proděkanovi slavnostní oslovení \"honorabilis (ctihodný)\", v případech, kdy při obřadu zastupuje děkana pak \"spectabilis\".\n\n"}
{"id": "102017", "url": "https://cs.wikipedia.org/wiki?curid=102017", "title": "Jozue", "text": "Jozue\n\nJozue ( יְהוֹשֻׁעַ בִּן־נוּן, \"Jehošua bin Nun\") byl nástupcem Mojžíše a vůdcem, který přivedl syny Izraele do Země zaslíbené. Jeho příběh je popisován v knihách Exodus, Numeri a zvláště v knize Jozue. Jméno Jozue je stejného původu jako jméno Ježíš a znamená v překladu \"„Hospodin je vysvobození“\", \"„Hospodin je spása“\" či \"„Hospodin je pomoc“\". \n\nNarodil se muži z Efrajimova kmene, který se jmenoval Nun, a to někdy mezi 18. a 13. stoletím před naším letopočtem. Jeho původní jméno bylo Hóšea (hebrejsky הוֹשֵׁעַ, \"„Spasení“\"), ale jeho učitel Mojžíš ho přejmenoval na Jozue. Byl nejen Mojžíšovým žákem, ale i pomocníkem, který svého mistra ve všem následoval a všude doprovázel – u hory Sinaj, na níž předal Hospodin Mojžíši kamenné desky s desaterem, byl u svého mistra nejblíže ze všech. Na Mojžíšův rozkaz vedl také izraelské bojovníky do bitvy proti Amálekovi a dovedl ji do vítězného konce. Když byl později mezi dvanácti zvědy, coby zástupce kmene Efrajim, vyslán do Kanaánu, aby společně prozkoumali zemi, prokázal velkou odvahu a hlavně víru v Hospodinovu pomoc.\n\nMojžíš ještě před svou smrtí v Moábské poušti dostal od Hospodina příkaz, aby svým nástupcem jmenoval Jozua, který dovede Hospodinův lid do Země zaslíbené. Po Mojžíšově smrti Hospodin řekl Jozuovi: \"„Mojžíš, můj služebník, zemřel. Nyní tedy vstaň a přejdi s veškerým tímto lidem přes Jordán do země, kterou dávám Izraelcům.“\" Podobně jako převedl Mojžíš za pomoci Hospodina izraelský lid suchou nohou přes Rákosové moře, převedl Jozue izraelský lid suchou nohou přes řeku Jordán.\n\nPozději uposlechl Hospodina a zázrakem bez boje dobyl město Jericho, jehož obyvatele, až na Rachab a její rodinu, zcela vyhladil. Svedl i mnoho bitev a dobyl další města, například město Aj. Pomohl ubránit Gibeonity, když na ně zaútočila vojska pěti králů. Bojoval statečně mezi svými válečníky a osobně velel útokům. S poraženými nepřáteli jednal tvrdě, jak bylo v jeho době obvyklé a jak to vyžadoval Bůh Izraelitů. Zajatým králům nechal šlapal na šíji a pak je dal \"„pobít a usmrtit a pověsit“\". Ty, kdo se odmítli vzdát a podvolit dodržování Noachidským přikázáním, nemilosrdně masakroval – dokonce i jejich ženy, děti a někdy i domácí zvířata. Například při dobytí Jericha Izraelité pod vedením Jozua vyhubili ostřím meče jako klaté, až na jednu výjimku, všechno, co bylo ve městě: \"„muže i ženy, mladíky i starce, též skot a brav i osly.“\" Z kanaánských obyvatel ušetřil pouze obyvatele města Gibeon, kteří s ním uzavřeli mírovou smlouvu pod záminkou, že jsou z daleka. I Když Jozue tuto lest odhalil, smlouvu neporušil. Gibeonští sice upadli do postavení otroků, ale když bylo město Gibeon napadeno nájezdníky, Jozue jej pomohl ochránit. Právě v bitvě u Gibeonu došlo k jednomu ze slavných biblických zázraků, kdy na Jozuovu přímluvu Hospodin zastavil západ Slunce a prodloužil tak den. Tato zmínka v knize Jozue byla ve středověku i později používána církví pro podporu geocentrismu. Citovali ji přitom jak katoličtí inkvizitoři, tak například Martin Luther, když kritizoval Mikuláše Koperníka a jeho astronomickou teorii.\n\nS pomocí brilantní strategie, neústupné zásadovosti a Božího požehnání Jozue postupně porazil a usmrtil třicet jedna králů a obsadil celou zemi Kanaán. Potom společně s knězem Eleazarem rozdělil zemi losem na dědičné podíly podle izraelských kmenů s výjimkou kmene Lévi. Před svou smrtí svolal starší a představitele národa, aby od nich přijal přísahu, že budou věrně sloužit Hospodinu, svému Bohu. Jozue zemřel ve stáří 110 let a byl pohřben ve městě Timnat-serachu v Efrajimském pohoří. Jozue je považován za prvního tzv. starozákonního soudce. Podle Davida Ganse soudil Jozue syny Izraele \"„28 let, totiž od roku 2488, ihned po smrti Mojžíše, do roku 2516“\", počítáno od stvoření světa, což odpovídá létům 1274–1245 před naším letopočtem. Po jeho smrti začal soudit syny Izraele soudce Otníel.\n\n\n"}
{"id": "102018", "url": "https://cs.wikipedia.org/wiki?curid=102018", "title": "Prorektor", "text": "Prorektor\n\nProrektor je funkce označující zástupce rektora, používána je na vysokých školách. Prorektory jmenuje a případně odvolává rektor, jsou mu přímo odpovědní a zastupují ho v přesně stanovených oblastech. Na většině českých univerzit existuje např. prorektor pro studijní záležitosti, prorektor pro vědu atp.\n\nPři akademických obřadech přísluší prorektorovi slavnostní oslovení \"honorabilis\" (\"ctihodný\"), v případech, kdy při obřadu zastupuje rektora pak \"Vaše Magnificence (Vaše vznešenosti)\".\n\n"}
{"id": "102021", "url": "https://cs.wikipedia.org/wiki?curid=102021", "title": "Tim Burton", "text": "Tim Burton\n\nTimothy Walter Burton (* 25. srpna 1958, Burbank, Kalifornie, USA) je americký filmový režisér, scenárista, básník, spisovatel a filmový výtvarník známý svým nekonvenčním stylem. \n\nDo širokého povědomí se dostal zejména po natočení kasovního trháku \"Batman\" v roce 1989, ke kterému později natočil i pokračování. Mezi jeho další úspěšné filmy patřil \"Střihoruký Edward\", kde točil poprvé se svým oblíbeným hercem Johnny Deppem. Ten hrál i v dalších jeho úspěšných filmech jako \"Ed Wood\", \"Ospalá díra\", či \"Karlík a továrna na čokoládu\". Depp taky namluvil hlavní postavu jeho animované \"Mrtvé nevěsty\". Kromě Johnnyho Deppa patří k jeho častým spolupracovníkům i skladatel Danny Elfman. V roce 2006 vyšla v České republice také kniha Burtonových básní pod názvem \"Trudný konec Ústřičného chlapečka a jiné příběhy\".\n\nVyrůstal v Burbanku, městské části Los Angeles, kde se nacházejí ateliéry Disneyovy společnosti, Warner Bros. a Columbia. Studoval na California Institute of Arts a podařilo se mu získat místo v tamějším programu trikových filmů, což ho brzy přivedlo do Disneyova ateliéru, který nabíral nové pracovníky právě z tohoto ročníku studia. V roce 1979 tam pracoval jako Disneyův zaměstnanec, kreslíř na filmu \"Liška a pes (1981)\". Zde musel kreslit především scény s malým lišákem, který se od té doby stal jeho osobním předmětem nenávisti. Pocta Vincentu Priceovi \"Vincent (1982)\", černobílý kreslený a trikový loutkový film, přičemž vypravěčem mimo obraz byl tento elegantní hororový představitel, a kromě toho další na černobílý materiál natočený film \"Frankenweenie (1984)\" jsou jeho vlastní první filmy natočené pro studio Disney. Tyto filmy byly spíše obdivovány, než uznávány a bez okolků zmizely v archivu. \"Frankenweenie\" je příběh chlapce, který svého přejetého psa oživí ránou elektrického proudu. Laskavou parafrází na film \"Frankensteinova nevěsta (1935)\" produkoval Burton pro Disney dětský televizní kanál. Jako pedagogicky povážlivý, ale především ponurý byl považován tehdejšími odpovědnými činiteli tento půlhodinový film prominentně obsazený Danielem Sternem a Shelley Duvalovou. \"Pee-Weeho velké dobrodružství (1985)\", v Německu vydán pouze na videu, se v USA stal překvapivým hitem. Komerční úspěch následující komedie \"Beetlejuice (1988)\" a především filmu \"Batman (1989)\" přispěl k tomu, že hollywoodská studia mu dala volný prostor, umožňující v následující letech realizaci filmů jako \"Střihoruký Edward (1990)\", \"Ed Wood (1994)\", \"Mars útočí! (1996)\", \"Planeta opic (2001)\" a dalších.\n\n29. května 1953 se narodil Danny Elfman v Los Angeles v USA. Pro svého bratra Richarda, s nímž vystupoval v 70. letech ve stejném uskupení, zkomponoval první soundtrack. Film \"Forbidden Zone (1980)\" propadl kvůli své podobnosti s \"The Rocky Horror Pictureshow (1974)\" zcela u kritiků v Německu. Líbila se pouze hudba k filmu, což ovšem nevedlo k tomu, že by Danny Elfman, který také ve \"Forbidden Zone\" vystupuje v roli Satana, pokračoval dál v komponování filmové hudby. V následující letech pracoval se skupinou Oingo-Boingo, která se stala legendou. Prostřednictvím Oingo-Boingo byl upozorněn na Elfmana a angažoval ho pro filmovou hudbu ke svému prvnímu hranému celovečernímu filmu \"Pee-Weeho velké dobrodružství (1985)\". Od té doby jsou Elfmanovy skladby nedílnou součástí jeho filmů. Elfman skládal nejen hudbu k filmům \"Dobrý Will Hunting (1997)\", ale i hudbu pro filmové série jako \"Muži v černém (1997/2003)\", \" (2003)\" nebo \"Spider-Man (2002/2003)\".\n\n\n\n"}
{"id": "102022", "url": "https://cs.wikipedia.org/wiki?curid=102022", "title": "Jan Augusta", "text": "Jan Augusta\n\nJan Augusta (1500, Praha – 13. ledna 1572, Mladá Boleslav) byl literárně činný kněz a biskup Jednoty bratrské.\n\nPocházel z rodiny pražského kloboučníka Augusty, který byl utrakvistického vyznání, a vyučil se otcovu řemeslu. Z rozčarování nad poměry v církvi podobojí se v době svého mládí během pobytu v Táboře, kam se dostal vandrem jako řemeslník, načas přidal k sektě tzv. mikulášenců, ačkoliv nadále zůstal ve spojení s utrakvistickými kněžími, od nichž přijímal svátosti. Na doporučení jednoho z nich se nakonec obrátil k Jednotě bratrské, do níž v roce 1524 vstoupil. Pobýval nejprve u Lukáše Pražského v Mladé Boleslavi a po určitý čas také v Turnově. V roce 1529 se stal jáhnem, r. 1531 byl v Brandýse nad Orlicí ordinován knězem a ustaven správcem sboru v Benátkách nad Jizerou. Již v roce 1532 byl zvolen do úzké rady a 1537 biskupem. Oba tyto úřady vykonával do roku 1548 jako správce sboru v Litomyšli, který převzal po svém předchůdci Vavřinci Krasonickém. V roce 1547 se stal po smrti Jana Roha prvním mezi bratrskými biskupy, tzv. biskupem-sudím.\n\nV Litomyšli, odkud Augusta pečoval o bratrské sbory v celých východních Čechách, naplno rozvinul své představy o sbližování Jednoty s utrakvisty, jež se snažil přimět ke vzájemné spolupráci, a také s postupující evropskou reformací. Korespondoval si s Martinem Lutherem, do Wittenbergu vysílal k rozhovorům s reformačními teology bratrské kněze a ke studiu na tamní univerzitě budoucí bratrské duchovní. Později se mu tyto kontakty staly osudnými. Jeho motivací bylo vyvést Jednotu z pozice pronásledované sekty, postavené mimo zákon. V jeho době sílila angažovanost významnějších členů Jednoty ve společenském a politickém životě a rozrůstala se skupina bratrské šlechty, která na svých panstvích umožňovala zakládání nových sborů. Jen velmi pozvolna se však v Jednotě měnil vztah k vyššímu vzdělání a k přijímání nových trendů (reformační humanismus), které zcela ovládly protestantské školství v jiných částech Evropy.\n\nPo porážce prvního protihabsburského povstání a po obnovení Svatojakubského mandátu krále Vladislava Jagellonského proti pikartům byl Augusta 25. dubna 1548 z rozkazu krále Ferdinanda I. litomyšlským královským hejtmanem Sebastianem von Schönaichem zatčen, uvězněn a na Pražském hradě podroben mučení. Hlavním důvodem tohoto postupu bylo obvinění ze spiknutí se saským kurfiřtem Janem Fridrichem I. proti českému králi. Toto podezření bylo založeno na Augustových kontaktech s wittenberským reformačním centrem, avšak ani během mučení se k žádné činnosti proti králi nepřiznal. Poté, co se odmítl zřeknout svého vyznání a přestoupit ke straně podobojí nebo pod jednou, byl na 16 let uvězněn na královském hradě Křivoklátě. Jeho tamní osudy literárně vylíčil Augustův spoluvězeň a bratrský kněz Jakub Bílek.\n\nZatímco v prvních měsících vězení žili Augusta s Bílkem v dosti nuzných podmínkách, později jim bylo uleveno a byli přemístěni do obyvatelnějších prostor. Vedení Jednoty dokázalo prostřednictvím osob z hradního personálu i přes občasné výpadky s Augustou udržovat kontakt a zásobovat jej písařskými potřebami a knihami. Za těchto podmínek Augusta mohl navázat i na svoji dřívější literární činnost a zajistit z křivoklátské internace vydání některých svých spisů tiskem. Zároveň vzniklo mezi ním a vedením Jednoty napětí, neboť Augusta nebyl ochoten bez své účasti povolit volbu a svěcení nových bratrských biskupů. K tomu nakonec v letech 1553 a 1557 i přes jeho odpor došlo. Na začátku 60. let 16. století bylo Augustovi nabídnuto propuštění výměnou za jeho přestup k církvi podobojí. Zatímco vedení Jednoty tuto možnost vyloučilo, Augusta po delší době váhání a hledání vhodných formulací deklarace, kterou by se přiznal k utrakvistům, přijal. Jednota jej v reakci na tento krok vyloučila ze svých řad, ale po jeho propuštění z internace v roce 1564 a po vzájemném vyjasnění stanovisek jej opět přijala a navrátila mu i biskupský úřad.\n\nAugustovo další působení v Jednotě poznamenaly nové konflikty, které vyplývaly z řady nedorozumění s novou generací bratrských biskupů. Z dochovaných pramenů je také zřejmé, že Augusta jevil malou ochotu podřizovat se kolektivnímu rozhodování úzké rady a jednal samostatně. Rozpory se projevily například v postoji k jiným konfesním skupinám. Zatímco vedení Jednoty během doby Augustova věznění opustilo dřívější tendence ke spolupráci s utrakvisty a vědomě posilovalo svou identitu v konfrontaci s jinými nekatolickými proudy, zejména luterány, Augusta se nadále snažil orientaci na utrakvisty prosazovat. Napětí přerostlo v otevřený konflikt, při němž byl Augusta na počátku 70. let 16. století zbaven biskupského úřadu a tím i veškerého vlivu v Jednotě. Jeho přání spojit různé proudy české reformace byly částečně naplněny tři roky po jeho smrti politickými událostmi motivovaným sepsáním České konfese, na jejímž vzniku se podíleli utrakvisté inspirovaní evropskou reformací a s určitými výhradami i zástupci Jednoty bratrské.\n\nVětšina Augustových literárních děl vznikla během jeho působení v Litomyšli, kde byla některá z nich Alexandrem Oujezdeckým vytištěna. Augusta napsal řadu zejména obranných spisů, ale i vášnivých a často nevybíravých polemik.\n\n\nJanu Augustovi jsou někdy připisována díla, u nichž se jeho autorství s různou mírou pravděpodobnosti pouze předpokládá. Některá jsou mu připsána zcela bezdůvodně, jako např. \"Rechenschafft des Glaubens, der dienst unnd Ceremonien der brüder in Behmen und Mehrern. Froschouer\". (tisk Zurich 1532)\n\n\n\n\n \n"}
{"id": "102028", "url": "https://cs.wikipedia.org/wiki?curid=102028", "title": "Plinius mladší", "text": "Plinius mladší\n\nGaius Plinius Caecilius Secundus, známý jako Plinius minor, česky Plinius mladší, (61 – 113 Novum Comum, Itálie) byl římský spisovatel a právník.\n\nJako mladý přišel o otce, proto byl vychován matkou a svým strýcem Pliniem starším, který jej adoptoval. Získal řečnické a právnické vzdělání. Jako obhájce se stal poměrně známý. Sloužil jako vojenský tribun v Sýrii, potom se věnoval státní službě.\n\nV letech 89–90 byl císařovým quaestorem, 91–92 byl tribunem lidu a roku působil ve funkci praetora. Roku 100 zastával konzulát. V letech 111–113 byl císařský legát s prokonzulskou pravomocí provincii v Bithýnii. Za působení v tomto úřadě byl Plinius nucen podílet se na pronásledování křesťanů, jak o tom svědčí jeden z jeho dopisů císaři Trajánovi.\n\nSvou literární činnost začal vydáváním svých řečí (které trochu upravoval), potom vydal svou korespondenci (epistulae – listy) a básně.\nZachovala se pouze tato díla:\n\nJeho poetické pokusy se nezachovaly, ale z některých ukázek lze soudit, že nebyly příliš kvalitní.\n\n\n"}
{"id": "102030", "url": "https://cs.wikipedia.org/wiki?curid=102030", "title": "Akademický obřad", "text": "Akademický obřad\n\nAkademický obřad je slavnostní akt, konaný na půdě vysoké školy. Vystupují při něm akademičtí funkcionáři, účastní se ho členové akademické obce. Při obřadech se používá slavnostní oděv (talár) a odznaky univerzity či fakulty (insignie, rektorský či děkanský řetěz, žezlo a podobně). Obřady se většinou tradují po dlouhá staletí, tomu odpovídá jejich (byť zmodernizovaná) podoba.\n\nKonkrétní podoba jednotlivých akademických obřadů je určena zvyklostmi a vnitřními směrnicemi jednotlivých vysokých škol. Na některých školách například studenti vůbec nepoužívají taláry, imatrikulace je na různých školách veřejná či neveřejná a podobně.\n\nObřad, při kterém jsou noví studenti slavnostně přijímáni do akademické obce. Probíhá v prvním ročníku studia, často bez přístupu veřejnosti. Studenti při něm skládají imatrikulační slib. Jedině imatrikulovaný student má právo na akademických obřadech nosit studentský talár.\n\nSlavnostní akt probíhající na konci studia. Úspěšní absolventi jsou slavnostně promováni. Za účasti akademických hodnostářů, rodičů a veřejnosti skládají promoční slib a přebírají vysokoškolský diplom prokazující jejich nárok na používání akademického titulu.\n\nPři tomto obřadu je slavnostně uveden do funkce nový rektor univerzity či děkan fakulty. Nový funkcionář složí slavnostně slib a převezme od odstupujícího funkcionáře insignie příslušející jeho úřadu. Obřadu se účastní členové akademické obce fakulty či univerzity, stejně jako zástupci jiných univerzit.\n\nNově habilitovaní docenti jsou jmenováni rektorem univerzity, na které získali docentský titul. Noví profesoři jsou na návrh rektora své univerzity jmenováni prezidentem republiky.\n\nObřad se koná při příležitosti udělení čestného doktorátu či jiného vyznamenání udělovaného vysokou školou.\n\nVe výjimečných případech se svolá slavnostní zasedání některého orgánu univerzity. Běžná zasedání akademického senátu, vědecké rady čí setkání akademické obce nemá slavnostní charakter.\n\nJelikož akademické obřady jsou tradiční a vycházejí z doby, kdy vyučovacím jazykem na univerzitách byla latina, používají se často při obřadech latinská oslovení akademických funkcionářů. Samotný obřad (ceremoniál) přitom většinou bývá veden v češtině, latina se již vyskytuje jen výjimečně (například jen při velmi slavnostních obřadech).\n\nPokud prorektor či proděkan zastupují při akademickém obřadu rektora či děkana, přísluší jim jejich tituly (Magnificence, Spectabilis). Někdy se používá titul \"Honoratus\" (vážený, ctěný) pro funkcionáře, kteří nemají hodnost profesora (tedy pro docenty a nižší).\n\n"}
{"id": "102032", "url": "https://cs.wikipedia.org/wiki?curid=102032", "title": "Phil Collins", "text": "Phil Collins\n\nPhilip David Charles „Phil“ Collins (* 30. ledna 1951, Chiswick, Londýn) je anglický zpěvák, držitel prestižních cen Grammy a Oscar, který se nejvíce proslavil jako lídr hudební skupiny Genesis.\n\nJeho písně se nejčastěji týkají ztracené lásky, mezi nejznámější patří „Another Day in Paradise“, „In the Air Tonight“, „You'll Be In My Heart“ nebo „Sussudio“. Obrovskou popularitu si získal už jako člen Genesis, kterou dokázal poté zužitkovat i coby sólový zpěvák.\n\nCollins začal svou profesionální hudební kariéru jako bubeník s rockovou skupinou Flaming Youth, poté pokračoval v mnohem slavnější skupině Genesis. V Genesis dělal Collins původně jen hlasový doprovod Peteru Gabrielovi, ale po Gabrielově odchodu v roce 1975 se právě Collins stal hlavním zpěvákem. Po čase rozběhl společně s účinkováním ve skupině i svou sólovou kariéru, čímž dopomohl Genesis k větším úspěchům. Coby sólový zpěvák prodal více než 100 milionů kusů nahrávek.\n\nPětiletý Phil Collins dostal jako dárek k Vánocům bubny. Zpočátku ho učil hrát jeho strýc a to až do doby, kdy jej sám Collins ve hře překonal. Nejčastěji hrál vedle televize nebo rádia, kde napodoboval písně, které slyšel. Nikdy se nenaučil noty, hraje podle systému, který si vymyslel on sám.\nPořád hledal příležitost, kde se předvést, a tak v době, kdy mu bylo čtrnáct, začal působit v \"Barbara Speake Stage School\" jako dětský herec a model. Dokonce hrál takové role jako byl Oliver Twist nebo Romeo. Navzdory slibně se vyvíjejí herecké kariéře, Collins stále tíhnul k hudbě. Během let na střední škole založil skupinu nazvanou \"The Real Thing\" a později \"The Freehold\".\nPrvní nahrávací smlouva, kterou obdržel, bylo během působení v kapele Flaming Youth, se kterou v roce 1969 vydal album nazvané \"Ark 2\". Ovšem skupina se nedočkala výraznějších úspěchů a všechny songy, které se skupinou vydali, propadly. Po roce se skupina kvůli těmto neúspěchům rozpadla.\n\nV roce 1970 Collins odpověděl na inzerát v novinách, kde hledali bubeníka citlivého na akustickou hudbu. Tento inzerát si podala skupina Genesis, která ztratila už třetího bubeníka v rozmezí vydání dvou alb. Zkoušku absolvoval v domě Petera Gabriela. Musel se naučit songy ze druhého alba Genesis \"Trespass\" vydané v roce 1970, aby s nimi mohl absolvovat koncerty, proto Collins chodil na každou zkoušku a songy se naučil zpaměti a díky svému systému je zahrál výtečně.\n\nPo roce vydal se skupinou album nazvané \"Nursery Cryme\". Ačkoli jeho role byla bubenického rázu, příležitostně pomáhal s vokály Peteru Gabrielovi.\nV roce 1975 vydali album s názvem \"The Lamb Lies Down on Broadway\". V tomto roce opustil Peter Gabriel skupinu s cílem sólové kariéry. Genesis se snažili najít za Gabriela náhradu, ale nikdo neuspěl, proto se rozhodli k řešení, aby se právě Collins stal hlavním zpěvákem.\nPrvní album nazpívané pouze Collinsem vydali v roce 1976 a jmenovalo se \"A Trick of the Tail\". A ihned se ujalo vedení v americké albové hitparádě. V Británii dosáhlo čísla 3.\nCollins kromě skupiny Genesis působil i v jazzové formaci nazvané Brand X. Skupina vydala album nazvané \"Unorthodox Behaviour\" s Collinsem jako hlavním bubeníkem. Ale od doby, kdy si Collins vybral Genesis jako svou hlavní prioritu, se Brand X bez Collinse přestalo dařit.\n\nV 80. letech zažila skupina své nejúspěšnější období, když vydala velmi úspěšná alba - \"Duke\" (1980), \"Abacab\" (1981), \"Genesis\" (1983) a \"Invisible Touch\" (1986). Stala se velmi úspěšnou v USA a její songy začaly vyhrávat tamější žebříčky. Genesis obdrželi nominaci hudební stanice MTV pro nejlepší videoklip roku 1987.\n\nV roce 1996 Collins Genesis opustil, aby se mohl věnovat více své sólové kariéře. Poslední album Genesis s Collinsem vyšlo v roce 1991 a jmenovalo se \"We Can´t Dance\".\nV roce 1999 byla vydána kompilace hitů Genesis s názvem \"\" a v roce 2004 třídiskový výběr \"Platinum Collection\".\n\nNa tiskové konferenci, která se konala 7. 11. 2006 v Londýně, oznámilo trio Banks/Collins/Rutherford, že se v roce 2007 uskuteční turné skupiny Genesis pod názvem Turn It On Again. Odehráno bylo 21 koncertů v Evropě a dalších 20 v USA. Genesis vystoupili i v Praze 20. června 2007 na parkovišti vedle Sazka Arény. Závěrečný koncert se odehrál 14. července 2007 v Římě na koncertové pláni vedle antického stadionu Circus Maximus, kde se na Genesis přišlo podívat zdarma 500 000 lidí. Skupina vystupovala po celou dobu turné v „tradiční“ sestavě Banks/Collins/Rutherford za podpory kytaristy/basisty Daryla Stuermera a bubeníka Chestera Thompsona.\n\nCollinsovy manželské neúspěchy tvořily převážnou část jeho sólové kariéry. Hodně písní napsal během emočních chvil během rozvodu a hodně se tomuto tématu ve svých písních věnovat.\nHodně byl ve své tvorbě ovlivněn i jazzem a často vydal songy, které se nehodily na album Genesis. V roce 1981 vydal své první sólové album \"Face Value\". Okamžitě ovládl hitparády a stal se, vedle lídra Genesis, světovou pop star. Důležitý mezník nastal v roce 1982, kdy se rozhodl produkovat sólové album Anni-Frid Lyngstad, v té době stále ještě členkou skupiny ABBA. Lidé byli nadšeni jeho emotivními texty. V témže roce vydal s Lyngstad duet, který se stal obrovským hitem.\n\nNejvětší přelom nastal, když se rozhodl napsat titulní song k filmu \"Against All Odds\" a píseň nazval stejně „Against All Odds (Take A Look At Me Now)“. Tato emotivní píseň začala dobývat ihned všechny světové hitparády a dodnes je považována za jeden z nejkultovnějších songů.\nV roce 1984 se účastnil se skupinou Boba Geldofa dobročinného koncertu, kde zpíval a bubnoval v písni „Feed the World (Do They Know Its Christmas?)“\nO rok později jej Bob Geldof pozval na další charitativní koncert, tentokrát na Live Aid ve Wembley. Zazpíval tam jako sólový interpret i jako bubeník doprovodil vystoupení Erica Claptona. Poté Collins vydal jeho nejúspěšnější album nazvané \"No Jacket Required\". Album obsahovalo takové hity jako „Sussudio“, „One More Night“ a „Take Me Home“. Album bylo význačné i tím, že mu s ním pomohl jeho kamarád Peter Gabriel. A v roce 1985 dostal za toto album prestižní cenu Grammy Awards.\n\nV roce 1989 vydal další úspěšné album. Tentokrát nazvané \"…But Seriously\", které obsahovalo obrovský hit „Another Day in Paradise“, který se stal úspěšný jak v Americe, tak také v Evropě. Za tento song získal Collins v roce 1990 další ocenění Grammy.\nDalší roky vydal Collins pár dalších alb, ale projevila se jakási únava z Phila Collinse, ačkoli singly byly úspěšné, už ale nedosahovaly takových úspěchů jako singly před pár lety. V roce 1999 obdržel prestižní ocenění Oscar za píseň „You´ll Be In My Heart“, kterou nazpíval a složil pro animovaný film \"Tarzan\".\n\nAni v novém miléniu Phil Collins hudebně nestárne. Ať už album \"Testify\" či práce na dalším „disneyovském“ filmu \"Medvědí bratři\" dokazují, že jeho hudba v žádném případě nepatří do starého železa.\n\nPo „závěrečném“ turné First Final Farewell Tour, kdy navštívil i Prahu, začal koketovat s muzikálem na Broadwayi - \"Tarzan\". Hudba a text jsou Philovým dílem.\n\nV roce 2010 představil Phil nové album \"Going Back\", nahrané u Motown. Nové album je velmi odlišné od všech předchozích díky pro Phila nezvyklému stylu, který by se dal definovat jako R&B s prvky soulu a popu.\n\nMá hvězdu na Hollywoodském chodníku slávy.\n\nJako první skutečná osoba se vyskytl ve hře , kde hraje sebe sama.\n\n\n\n\n"}
{"id": "102033", "url": "https://cs.wikipedia.org/wiki?curid=102033", "title": "Under the Bridge", "text": "Under the Bridge\n\nUnder the Bridge je slavná píseň skupiny Red Hot Chili Peppers vydaná v roce 1992. Nachází se na albu Blood Sugar Sex Magik.\n\nTato píseň původně neměla být na albu, protože ji zpěvák a textař skupiny, Anthony Kiedis, považoval za příliš odlišnou od ostatní produkce kapely. „Under the Bridge“ znamená v překladu „pod mostem“ a Kiedis v písni zpívá o době, kdy byl závislý na heroinu a jeho jedinou přítelkyní bylo velkoměsto. Kiedis později řekl, že si kdysi píchal heroin pod mostem spolu s jedním členem mexického gangu.\n\nPřes odlišnost písně od ostatních funkrockových skladeb na albu se „Under the Bridge“ stala velkým hitem a neoficiální hymnou skupiny, kterou většinou kapela hraje na konci svých koncertů. Klip k písni získal cenu na MTV Video Music Award. \n"}
{"id": "102035", "url": "https://cs.wikipedia.org/wiki?curid=102035", "title": "Dender", "text": "Dender\n\nDender, , je belgická řeka a jeden z přítoků Šeldy. Teče ve směru z jihu na sever a je dlouhá 51 km. Plocha povodí činí 1384 km², z toho 708 km² ve Vlámském regionu.\n\nŘeka začíná ve městě Ath v nadmořské výšce 40 m, kde se stékají její dvě zdrojnice \"Východní Dender\" a \"Západní\" neboli \"Malý Dender\". \"Východní Dender\" je dlouhý 39 km a pramení blízko Jurbise v provincii Henegavsko v nadmořské výšce 100 m. \"Západní Dender\" má délku 22 km a pramení blízko Lueze-en-Hainaut.\n\nDender protéká provinciemi Henegavsko a Východní Flandry a obcemi Geraardsbergen, Ninove, Denderleeuw a Aalst a končí ve městě Dendermonde, kde se v nadmořské výšce 4 m vlévá do Šeldy.\n\nNejvýznamnějším přítokem je řeka Mark, která se do Denderu vlévá u Geraardsbergenu. Rozloha jejího povodí činí 175 km². Mezi další přítoky patří \"Molenbeek\" a \"Bellebeek\".\n\nMnožství vody v řece je velice proměnlivé, neboť závisí zejména na množství srážek. Např. v roce 1996 se průtok řeky pohyboval mezi 7,26 m³/s a 63,20 m³/s.\n\nŘeka je splavná pro malé lodě.\n\n"}
{"id": "102037", "url": "https://cs.wikipedia.org/wiki?curid=102037", "title": "Semois", "text": "Semois\n\nSemois (pro část na francouzském území se používá pravopis '; německy ', valonsky ) je řeka na pomezí Belgie (provincie Lucemburk a Namur) a Francie (Champagne-Ardenne). Je dlouhá 210 km a teče přibližně západním směrem.\n\nPramení v belgickém městě Arlonu ve Valonsku a protéká oblastí Gaume a Arden. Na jejím toku leží obce Chiny, Florenville, Herbeumont, Bouillon (včetně vesnic Dohan a Poupehan) a Vresse-sur-Semois. Poté vtéká do Francie v obci Les Hautes-Rivières. Vlévá se do Mázy v obci Monthermé na francouzském území.\n\nNázev řeky vznikl z germánských slov \"sach\" (hrot, špička, nůž) a \"mari\" (voda), tedy \"„voda (řeka) s kameny ostrými jako nože“\". V minulosti se název řeky objevoval v těchto podobách: \"Sesomiris\" (644), \"Sesmarus\" (950), \"Sesmoys\" (1104), \"Semoir\" (1244).\n"}
{"id": "102039", "url": "https://cs.wikipedia.org/wiki?curid=102039", "title": "Eduard Milén", "text": "Eduard Milén\n\nEduard Milén, \"původním jménem\" Eduard Müller (18. března 1891 Frýdštejn – 19. května 1976 Brno), byl český malíř, grafik, ilustrátor, scénograf a designér.\n\nMezi lety 1908 a 1912 byl posluchačem Vysoké školy uměleckoprůmyslové v Praze, po první světové válce pokračoval na Akademii výtvarných umění.\n\nMezi světovými válkami působil jako výtvarný redaktor Lidových novin. V brněnské redakci navázal blízké vztahy s Mahenem, Těsnohlídkem, Janáčkem a dalšími významnými kulturními postavami, přes které se dostal k divadlu. Nejznámější Milénovo scénografické dílo byla výprava a kostýmy pro původní premiéru Janáčkových Příhod lišky Bystroušky.\n\nOd roku 1917 soustavně zachycoval podobu Brna v kresbách, grafických listech a litografiích. V roce 1961 vyšel jejich výběr knižně pod názvem \"Brno\".\n\n"}
{"id": "102048", "url": "https://cs.wikipedia.org/wiki?curid=102048", "title": "Zmije", "text": "Zmije\n\nZmije (Viperinae) je podčeleď hadů z čeledi zmijovití (Viperidae), obecně rozšířených po celém světě kromě Austrálie. Většina z nich jsou druhy tropické nebo subtropické. Nejseverněji rozšířený druh – zmije obecná (\"Vipera berus\") se vyskytuje i v České republice a je rozšířena až po polární kruh.\n\nV řadě balkánských slovanských jazyků (např. bulharština, chorvatština) znamená slovo zmije prostě jakéhokoliv hada. Zmej je pak mytologická bytost.\n\n\n"}
{"id": "102054", "url": "https://cs.wikipedia.org/wiki?curid=102054", "title": "Drahomíra ze Stodor", "text": "Drahomíra ze Stodor\n\nDrahomíra ze Stodor (kolem r. 890, podle jiných zdrojů r. 877 – po 935) byla manželkou Vratislava I., matkou Boleslava I. a snad i sv. Václava a českou kněžnou.\n\nDrahomíra pocházela z knížectví Stodoranů (Stodorané, též Havolané − byl kmen Polabských Slovanů náležící ke kmenovému svazu Luticů). Stodorané nebyli pohané, jak tvrdily některé pozdější legendy. Za Vratislava se provdala zřejmě roku 906. Narodilo se jí nejspíše šest dětí, dva synové a čtyři dcery.\n\nPo Vratislavově smrti v roce 921 se Drahomíra dostala do sporu s tchyní Ludmilou, která ještě za života Drahomířina manžela Vratislava vychovávala jeho syny Václava a Boleslava. Po smrti Vratislava pravděpodobně kmenové shromáždění rozhodlo o rozdělení moci mezi Ludmilu a její snachu Drahomíru. Do Ludmiliny péče byla nadále svěřena výchova budoucího knížete, Drahomíra jej naopak měla do doby jeho nástupu zastupovat.\n\nKonflikt mezi oběma ženami snad souvisel s vývojem mezinárodní situace, kdy se moc přesouvala z bavorského vévodství na Sasko. V roce 921 bavorský vévoda Arnulf uznal východofranský královský titul Jindřicha I. Ptáčníka a tím také prakticky uznal přesun moci do Saska. Čechy, které do této doby stály na straně Bavorska a se znepokojením sledovaly agresivní politiku vůči Srbům na severozápadě, se musely rozhodnout, jakou politiku nadále sledovat. Zdá se, že Drahomíra se spíše zasazovala pro spolupráci se Saskem i přes riziko omezení relativně nezávislého postavení Čech, Ludmila snad věřila spíše v další orientaci na Bavorsko, byť oslabené.\n\nPolitický konflikt byl podle legendy završen vraždou Ludmily dne 15. září 921 na hradišti Tetín. Ludmila byla uškrcena svojí \"šálou\" (závojem) Tunnou a Gommonem, patrně Varjagy, družiníky kněžny Drahomíry.\n\nZa nedospělého syna pak Drahomíra vládla jako regentka. Již v roce 925 se ale moci ujal mladý Václav, ten pak matku na nějaký čas vykázal mimo knížecí dvůr. Byla buď uvězněna na Budči nebo vyhnána ze země, pravděpodobně pro podezření, že usiluje o život Václavovi. Václav nakonec ale Drahomíru přijal zpět k pražskému dvoru, ale Drahomíra již nenabyla žádného podílu na vládě. V této době možná nechala na Tetíně, kde byla zavražděna a pochována Ludmila, na znamení svého pokání vybudovat kostel zasvěcený sv. Michalovi.\n\nJe pravděpodobné, že Drahomíra žila v blízkosti syna Boleslava na jeho nově zbudovaném hradě v dnešní Staré Boleslavi. Svědčí o tom zápisy středověkých legendistů. Je známo, že Drahomíra byla přítomna Václavovu zavraždění na Staré Boleslavi zřejmě 28. září 935, kdy prý patřila mezi Václavovy věrné. Postarala se o přenesení zavražděného knížete do kostela. Prý jí bylo usilováno o život a zmizela kamsi do Charvát.\n\nV dnešní době mají nositelky tohoto jména jmeniny (nebo též svátek) 18. července.\n\nPostava kněžny Drahomíry se vyskytuje v řadě uměleckých děl věnovaných především svatému Václavu nebo svaté Ludmile. Hlavní úlohu hraje například:\n\n\n\n\n"}
{"id": "102059", "url": "https://cs.wikipedia.org/wiki?curid=102059", "title": "Emma (kněžna)", "text": "Emma (kněžna)\n\nEmma (asi 948 — asi 2. listopadu 1006) byla manželkou českého knížete Boleslava II.\n\nOhledně manželky či manželek českého panovníka Boleslava II. panují doposud dohady. Historici se dnes však všeobecně domnívají, že Boleslav II. měl minimálně dvě ženy. Nejpravděpodobnější variantou se jeví ale ta, která tvrdí, že tento panovník měl postupně dokonce tři manželky, z nichž jménem známe bezpečně tu poslední – tj. Emmu, jež je též někdy nesprávně psána jako Hemma a na známých mincích z Mělníka je titulována jako Emma Regina – tj. Emma královna.\nNejstaršího syna Boleslava III. měl nejspíš Boleslav II. se svou první ženou. V knize \"Přemyslovci, budování českého státu\" i v jiných publikacích jsou další tři jeho synové, Jaromír, Oldřich a Václav, uváděni u neznámé druhé manželky s tím, že se usuzuje na více manželek z předpokládaného rozmezí dat narození těchto Boleslavových synů. Tito zmínění Přemyslovci se narodili v rozmezí cca 30 let zhruba mezi léty 950–978.\n\nO Emmě se vedly přes 200 let rozdílné dohady. Podle tří základních zažitých teorií se její původ kladl do Burgundska, Anglie nebo Franské říše.\n\nJako první se osobností kněžny Emmy zabýval barokní historik Gelasius Dobner v roce 1772. Podkladem k výzkumu byly tři zmínky v Kosmově Kronice Čechů (české) a dedikační list tzv. Wolfenbüttelského kodexu Gumpoldovy legendy o sv. Václavu. Na tomto listě je česká kněžna Emma vypodobněna jako kajícnice před českým národním světcem sv. Václavem a před svrchu hledícím Ježíšem Kristem. G. Dobner Emmu považoval za burgundskou princeznu a sestru Gisely, manželky mocného bavorského vévody Jindřicha II. Svárlivého ze saské vévodské, královské a císařské dynastie Liudolfovců – tj. pozdějších tzv. Otonů. Tuto hypotézu pak převzala na delší dobu řada Dobnerových následovníků. Emma podle této teorie měla být stejně jako Gisela dcerou burgundského krále Konráda I. Příbuzenství k bavorskému vévodovi a Gizele se ukázalo jako oprávněné, byť v poněkud jiných rodinných konstelacích, než se dříve předpokládalo.\n\nV posledních cca 20 letech se pak všeobecně česká či německá historická veřejnost (historici, ale i numismatici – kupř. Luboš Polanský, Dušan Třeštík, Jarmila Hásková, Zdeněk Petráň či Peter Hilsch) přiklání definitivně k názoru, že by Emma Regina měla být totožná se západofranskou neboli francouzskou královnou-vdovou Emmou Italskou (Franskou). Čímž ze hry s konečnou platností vypadl teoretický anglosaský původ. Pro ztotožnění české Emmy Reginy s Emmou Italskou svědčí řada starších i nových faktů, poznatků a závěrů. Ty asi nejobsáhleji v poslední době shrnul ve svých studiích historik Luboš Polanský.\n\nPodle výše zmíněného (nově) všeobecně přijímaného závěru se česká kněžna Emma narodila jako princezna Emma Italská zřejmě roku 948. Byla dcerou zavražděného italského krále z dynastie Bosovců (přesněji z její starší linie hrabat de Provence) Lothara II. (nar. 926/8, králem Itálie zvolen 931, samostatně vládl 945–950) a svaté Adély Burgundské (franc. Adeleidy, něm. Adelheid) (931–999). Rodiče byli zasnoubeni resp. oddáni již v dětském věku, ale jejich svazek se naplnil až v roce 947.\n\nEmmina matka Adéla byla temperamentní a odhodlanou ženou, která se nejednou pustila do častých politických i vojenských dobrodružství. Po Lotharově otrávení (22.11. roku 950) se stala Adéla s malou Emmou válečným zajatcem markraběte Berengara II. Ivrejského (d' Ivrey), který byl zřejmě zodpovědný za Lotharovu vraždu, a brzy poté se nechal zvolit italským králem (vládl do roku 963, kdy byl Otou I. Velikým zajat). Obě ženy držel Berengar na svém hradě Garda na březích Gardského jezera poblíž Verony. Adélu nutil, aby se provdala za jeho syna Adalberta II., čímž sledoval legitimizaci zisku italské koruny (dle langobardské právní praxe mohla totiž vdova Adéla legitimně vyvolit následníka trůnu).\n\nKrálovna Adéla však spolu s dcerkou Emmou uprchla tajně vyhloubenou chodbou z hradu a dostala se s doprovodem až na horský hrad Canossa. Již dříve požádala zkoušená královna o pomoc německého krále Otu I. Velikého (912–973, vládl od roku 936). Ten se mezitím vydal s vojskem na cestu. V Itálii se mu podařilo Berengara II. Ivrejského vojensky pacifikovat a následně se sám na podzim roku 951 v Pavii s Adélou oženit. Svému choti přinesla mladá Adéla Burgundská zmíněný právní nárok na italskou korunu, čehož Ota I. Veliký přirozeně využil. Byl částí aristokracie prohlášen za italského krále a Emminu vlast v letech 952–964 postupně připojil v lenním postavení k Německu – tj. obnovené Římské říši.\n\nJiž v roce 955 Adéla Burgundská Otovi I. povila následníka – budoucího císaře Otu II. (zemřel roku 983). Emma je tak poloviční sestrou tohoto německého panovníka a tetou (pro české dějiny známého) císaře Oty III. (980–1002, samostatně vládl po roce 994). Princezna žila v následujícím období po roce 951 v okruhu německého panovnického dvora Oty I. Velikého a své matky Adély Burgundské. K bratrovi Otovi II. si vytvořila velmi přátelský vztah, který mezi sourozenci přetrval až do Otova předčasného skonu, a který Emmě přinášel v době manželství i časté rozpory s jejím francouzským chotěm.\n\nEmma byla politicky provdána císařským dvorem roku 966 za předposledního západofranského (francouzského ) krále z dynastie Karlovců – Lothara I. (narozen 941, vládl 954–986). S tímto velmi činorodým mužem měla dva syny – posledního legitimního Karlovce na západofranském trůně Ludvíka V. Lenivého (967–987) a mladšího Otu (franc. Eudes), kanovníka v Remeši (970–985).\n\nS manželem Lotharem I. a později i se synem Ludvíkem V. měla dramatické spory okolo vnitřní i zahraniční politiky. Těžce nesla konflikty mezi císařstvím a Západofranskou říší, neboť ty živily vzájemné nepřátelství mezi jejími oběma rodinami – tj. původní císařskou a vyvdanou karlovskou. Po desetiletí žila ve Francii v napjatém vztahu k Lotharovu bratrovi – Karlu, vévodovi Dolnolotrinském. Ten Emmu v roce 975/6 dokonce očernil jako cizoložnici. Král však bratru nevěřil. Také následný církevní proces Emmu očistil a vévoda Karel poté musel odejít ode dvora. Karel Dolnolotrinský byl mocichtivý konspirátor a jako takový to byl velmi nebezpečný muž i pro svého bratra-krále. Proto Lothar I. vyslechl svojí choť i další přední velmože, a aby zabezpečil nástupnictví svého staršího syna Ludvíka, nechal ho v roce 979 korunovat na formálního spolukrále, což bylo poprvé v právní praxi Západofranské říše. Tím odrazil Lothar I. nároky svého bratra Karla.\n\nPo smrti manžela v roce 986 zažila Emma krátkou vládu svého mladičkého syna Ludvíka V., se kterým se kvůli odlišnému politickému směřování ve zlém rozešla. Královna neúspěšně prosazovala spojení s Římskou říší, kde vládl její maličký synovec Ota III. (980–1002, císařem od roku 983). Ve skutečnosti však za dětského císaře vládli (do roku 994) tři spoluregenti, mezi nimiž vynikala Emmina matka a Otova babička Adéla Burgundská.\n\nBezdětný král Ludvík V. zemřel 21. či 22. května 987 na těžké poranění z lovu a s matkou se již nikdy plně nesmířil. Dva roky předtím ztratila Emma i druhého syna – klerika Otu. Nečekaným úmrtím Ludvíka V. odešla z francouzské scény již sto let vážně oslabená dynastie Karlovců a vládu si násilně přisvojila silnější konkurenční dynastie Kapetovců v osobě nejvlivnějšího francouzského aristokrata Huga Kapeta. Karel Dolnolotrinský byl z nástupnictví ve Francii politicky i vojensky vyloučen. Tento krok znamenal možná pro Emmu i jakousi menší osobní satisfakci, neboť na trůn Kapetovcům pomohl svým rozhodnutím na poslední chvíli i její zraněný syn Ludvík. Se synem zanikla formálně i přežívající Západofranská říše a na její místo se s novým panovnickým rodem dostalo středověké Francouzské království.\n\nPo smrti syna Ludvíka V. byla v nastalých vojensko-politických zmatcích ovdovělá královna uvězněna svým osudovým a celoživotním nepřítelem Karlem Dolnolotrinským. Byla zřejmě internována v některém z burgundských klášterů, kde podle některých francouzských kronik již 12. října roku 988 zemřela. To je však, jak ukázal nový výzkum, omyl. Z vězení prosila o pomoc své německé příbuzné, o čemž svědčí její dochované listy. Emma tak v tento pro Francii zlomový čas přišla nejen o manžela, o obě děti, postavení panovnice, ale dokonce i o svobodu. Proto se snažila raději odejít z neklidné Francie.\n\nZřejmě prostřednictvím německého dvora, kde měla stále vlivné slovo její matka Adéla Burgundská a díky stykům tehdy nejvlivnějšího příbuzného, bavorského vévody Jindřicha II. Svárlivého, byla vysvobozena z vězení. Zvolila cestu nového života s panovníkem, jehož země byla dostatečně vzdálená od Francie, kde jí hrozilo trvalé nebezpečí. Jejím vyvoleným se stal český přemyslovský kníže Boleslav II. Ke sňatku došlo roku 988 či spíše roku 989 a byl nesporně výhodný pro obě dvě strany. Manželé byli přibližně stejně generačně staří, Emma se vysvobodila z lotrinsko-francouzského nebezpečí a Boleslav II. získal na oplátku ženu spřízněnou s nejmocnějšími rody Říše i západní Evropy.\n\nV nové vlasti byl dle kronikáře Kosmase dobře známý její skvělý původ a Emma byla vysoce ctěna a vážena. Brzy si také v nové vlasti oblíbila kult přemyslovského národního světce sv. Václava. Stala se zbožnou šiřitelkou jeho kultu, o čemž svědčí i Wolfenbüttelský kodex – spojený s jejím jménem. V Čechách dostala od Boleslava II. k zaopatření mj. i důležité přemyslovské hradiště s hradem Mělník a druhý manžel jí taktéž potvrdil mincovní právo ražby vlastních denárů s královským titulem Emma Regina (čili královna a nikoliv kněžna). Denáry jsou navíc v opisu titulu podobné těm, které ve Francii razila právě Emma Italská a jež byly poprvé nalezeny v roce 1963. A poněvadž vysoký titul královny směla přirozeně používat pouze panující či ovdovělá královna, svědčí i tato skutečnost o jejím původním postavení královny.\n\nV době smrtelně nebezpečných sporů a bojů o český trůn po smrti svého druhého chotě Boleslava II. (zemřel roku 999) odešla Emma roku 1001 s princem Jaromírem a Oldřichem do bavorského exilu, ke dvoru tehdejšího vévody a pozdějšího císaře Jindřicha II. Což mj. podporuje hypotézu o tom, že Jindřich byl blízkým příbuzným Emmy – byl synem její sestřenice Gisely Burgundské, jež zemřela roku 1006, a zmiňovaného vévody Jindřicha II. Svárlivého. Budoucí císař Jindřich Bavorský byl posledním příslušníkem dynastie Liudolfovců-Otonů, do níž se provdala i Emmina matka Adéla Burgundská.\n\nNa bavorském dvoře mohla Emma velmi dobře intervenovat ve prospěch přemyslovských princů Jaromíra a Oldřicha, které ohrožoval kníže Boleslav III. Ryšavý či polský král Boleslav Chrabrý. V téže době vznikl na její podnět v Německu i slavný Wolfenbüttelský kodex, který jí ukazuje jako kajícnici před sv. Václavem a Kristem. Tato kniha měla být i jakýmsi prostředkem k zapůsobení na Jindřicha v české věci a k prosazení jejích zájmů. Král Jindřich II. v roce 1004 tak i působením své tety Emmy Italské umožnil Jaromírovi válečným tažením návrat do Čech a ujmutí se vlády. Emma se po Jaromírově úspěchu do české kotliny snad navrátila. Podle jiných historiků však i nadále setrvala v bezpečnějším okolí římského krále Jindřicha II. Pokud se ovšem do Čech přece jen vydala, zřejmě žila vedle Prahy na Mělníce a to až do smrti, která ji zastihla dle tradice 2. listopadu roku 1006.\n\nPodle přijímaných závěrů byla zřejmě pohřbena na Pražském hradě. Právě tam bylo hlavní přemyslovské pohřebiště a i jiní členové dynastie, pokud zemřeli mimo dvůr, byli do Prahy přiváženi. Kronikář Kosmas k jejímu skonu napsal: \"„Kněžna Hemma, perla ženského pohlaví, zimnicí byvše zachvácena, vyproštěna byla z pout tělesných. Její náhrobní nápis s těmito verši buď jsem viděl, nebo se pamatuji, že jsem viděl zapsán: Hemma tu leží, hle, pouhý prach, jež byla jak gemma.“\"\n\nMezi přesvědčivé důkazy o existenci kněžny Emmy patří denáry ethelredského typu nesoucí na lícní straně nápis, který se dá číst jako ENMA REGINA: Emma Regina (Emma královna; nikoliv kněžna). Tyto denáry byly na základě shodného typu chronologicky sloučeny s ethelredským typem denáru Boleslava II. O Emminých denárech poprvé publikoval v 19. století Václav Hanka, ale za pravdu mu bylo dáno až v roce 1931, když byl učiněn velký nález těchto denárů ve Staré Boleslavi. Denáry nesou stejný opis Emma Regina jako mince z pokladu ve Fécamp, objeveného ve Francii v roce 1963.\n\nDruhým důkazem pro existenci kněžny Emmy je tzv. Wolfenbüttelský kodex obsahující svatováclavskou legendu, na jehož titulní straně je kněžna vypodobněna. Ve věnování rukopisu je uvedeno: \"„tuto knihu rozkázala zhotovit Hemma, ctihodná kněžna, pro spásu její duše, ke slávě blahoslaveného mučedníka Václava.“'\n\nDalším nepřímým důkazem je i opis zničeného Žaltáře královny Emmy ze St.-Rémi (u Remeše), který obsahuje zpodobnění Emmy Italské. To je ikonograficky velmi podobné zobrazení české Emmy z Wolfenbüttelského kodexu.\n\nO kněžně Emmě se v českém prostředí zachovaly i zmínky v oslavné Kronice Čechů (české) kronikáře Kosmase, která vznikala více jak 110 let po Emmině smrti. Podle této kroniky viděl Kosmas tehdy ještě existující Emminu náhrobní stélu a měl dle všeho v rukou i listiny vážící se k jejímu životu. Na jejím náhrobku (viz i výše) prý stálo: „\"Hemma tu leží, hle, pouhý prach, jež byla jak gemma\"”. V jiném z českých překladů zase latinský originál zní: „\"Bývala jak perla, tlí popele hrst tuto Hemma\"”.\n\nPokud přijímáme nové vědecké závěry a ztotožňujeme českou Emmu s Emmou Italskou, tak tato žena ve svém druhém svazku s knížetem Boleslavem II. děti pro svůj věk pravděpodobně již neměla nebo byla maximálně matkou knížete Oldřicha, který byl ze všech Boleslavových synů nejmladší. Ostatní tři Boleslavovi synové (Boleslav III., Jaromír a Václav) byli v době jejího příchodu do Čech již narozeni.\n\nEmma byla historiky dříve označována za matku minimálně dvou a někdy i všech čtyř známých synů Boleslava II. Za syny jí byli omylem připisováni:\n\nEmminým synem by ale mohl teoreticky být :\n\nPokud by byl Oldřich skutečně vlastním synem Emmy (jak logicky shrnuje historička Jarmila Hásková, viz monografie \"Emma Regina-Civitas Melnik\", s. 63–66), narodil by se zřejmě v letech 989–90 a nikoliv, jak je často zmiňováno, kolem roku 975. Zde vycházíme z pravděpodobného období příchodu Emmy do Čech (počátkem roku 989), dále z období před mozkovou cévní příhodou Boleslava II., ke které došlo v roce 992, a z doby narození Oldřichova syna Břetislava, ke kterému došlo nejpozději kolem roku 1005. Oldřich by v době zplození Břetislava I. byl tedy zhruba 14–16letý mladík, což se z biologického i tehdejšího dobového měřítka pro roli otce nevylučuje.\n\nV prvním manželství s králem Lotharem I. Západofranským byla Emma matkou:\n\nOba tito synové zůstali bezdětní.\n\n\n\n"}
{"id": "102061", "url": "https://cs.wikipedia.org/wiki?curid=102061", "title": "Fyzikální konstanty", "text": "Fyzikální konstanty\n\nNa této stránce je seznam fyzikálních konstant.\n\nUvedené konstanty jsou z nejnovější adjustace CODATA z r. 2014.\n\nČísla v závorce značí směrodatnou odchylku u posledních 2 platných číslic. Např. 5,391 16(13)×10 s = (5,391 16 ± 0,000 13)×10 s.\n(*) Hodnota dána definicí.\n\n\n"}
{"id": "102063", "url": "https://cs.wikipedia.org/wiki?curid=102063", "title": "Jitka ze Schweinfurtu", "text": "Jitka ze Schweinfurtu\n\nJitka (Judita) ze Schweinfurtu (někdy taky Jitka ze Svinibrodu) (před 1003 – 2. srpna 1058) byla manželka Břetislava I. a česká kněžna. \n\nJejím pradědem byl možná mocný bavorský vévoda Arnulf, současník svatého Václava. Údajně krásná Jitka byla dcerou bavorského šlechtice, markraběte v Nordgau Jindřicha z rodu Babenberků a jeho choti Gerbergy, zřejmě hraběnky ze sousedního panství Grabfeldu. Její otec se po smrti císaře Oty III. postavil na stranu bavorského vévody, budoucího Jindřicha II. Příliš vděku se ovšem nedočkal a titul bavorského vévody od Jindřicha neobdržel. Markrabě se proti králi na čas vzbouřil, nakonec se ale usmířili.\n\nDobré vztahy mezi Přemyslovci a Babenberky měly být stvrzeny sňatkem, o kterém se nejspíš jednalo kolem roku 1020. Markrabě východní marky Vojtěch tou dobou neměl dceru ve vhodném věku, a tak v úvahu přicházela jeho neteř Jitka. Syn českého kníže Oldřicha Břetislav byl ovšem nemanželského původu, což příliš nenapomáhalo vyhlídkám na sňatek s urozenou Jitkou.\n\nBřetislav problém vyřešil sám, když ji zřejmě v roce 1021 unesl z rodinného kláštera. Vojtěch a zřejmě i Jitka o připravovaném únosu věděli, protože Břetislav ani nebyl za svůj tehdy těžký zločin potrestán. Nedlouho poté se s Jitkou oženil.\n\nAčkoliv první syn Spytihněv se narodil až asi o deset let později, což vedlo k hypotézám, že k únosu došlo až v roce 1029, je známo že Jitka svému muži porodila pět synů: Spytihněva, Vratislava, Konráda, Jaromíra a Otu. Je ovšem pravděpodobné, že mezi jejich dětmi byly i dcery a ani Spytihněv nemusel být prvorozeným synem, ale prvním přeživším.\n\nPo Břetislavově smrti v roce 1055 prý byla Jitka Spytihněvem II. v rámci vyřizování starých účtů vypovězena z Čech.\nSpytihněv svou matku vyhnal ze země, pravděpodobně proto, že kdysi bránila jeho mladší bratry. Přestože se Juditin bratr Ota III. Švábský stal roku 1048 švábským vévodou, odešla vdova do Uher. V Uhrách se měla podle kronikáře Kosmy údajně provdat za oslepeného bývalého krále Petra Orseola.\n\nJitka ze Schweinfurtu zemřela 2. srpna 1058. Její ostatky jsou uloženy v chrámu sv. Víta na Pražském hradě.\n\n\n\n"}
{"id": "102064", "url": "https://cs.wikipedia.org/wiki?curid=102064", "title": "Malý Dobráček", "text": "Malý Dobráček\n\nMalý Dobráček (1893, Petit Bonhomme) je méně známý román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\".\n\nRomán je pro tvorbu Julese Verna naprosto netypický. Čtenář, který by nevěděl, že jde o jeho dílo, mohl by si myslet, že čte jeden z románů anglického spisovatele Charlese Dickense. Příběh se odehrává v Irsku v druhé polovině 19. století, tedy v zemi, která se díky emigrační vlně, zaviněné strašlivou chudobou a hladomory, začíná dokonce vylidňovat.\n\nVyprávění začíná v létě roku 1875, kdy se po irském venkově potuloval žebrák jménem Thornpipe. Jeho pes táhl za sebou vozík s bednou, která vypadala jako flašinet, byly v ní ale „královské loutky“, jak tuto výzdobu nazýval Thornpipe. Předstíral, že loutky jsou samo pohyblivé, avšak ve skutečnosti byl uvnitř bedny uzavřen tříletý chlapeček, který jimi hýbal. Byl to sirotek a nalezenec jménem Malý Dobráček, kterého Thornpipe trestal bičem a nechal ho málem zemřít hlady. A právě další osudy tohoto chlapečka, jsou obsahem románu. Autor popisuje nejprve jeho strastiplné dětství v chudobinci, a pak to, jak díky svým obchodním schopnostem postupně nabyl slušného jmění, kterého využíval k pomoci jiným potřebným lidem.\n\nKnihu \"Malý Dobráček\" ilustroval Léon Benett.\n\n\n"}
{"id": "102066", "url": "https://cs.wikipedia.org/wiki?curid=102066", "title": "Náklad", "text": "Náklad\n\nV ekonomii, podnikání a účetnictví představují náklady spotřebování ekonomického zdroje, které je obvykle spojené též se současným nebo budoucím výdejem peněz.\n\nVe finančním účetnictví se nákladem rozumí snížení ekonomického prospěchu během účetního období ve formě poklesu hodnoty aktiv nebo zvýšení závazků, jehož následkem je snížení vlastního kapitálu jinou formou než jeho rozdělením (vyplacením) vlastníkům.\n\n\n"}
{"id": "102068", "url": "https://cs.wikipedia.org/wiki?curid=102068", "title": "Svatava Polská", "text": "Svatava Polská\n\nSvatava Polská (asi 1046-1048 – 1. září 1126) byla třetí manželkou Vratislava II. a od roku 1085 první českou královnou.\n\nSvatava byla dcerou polského knížete Kazimíra I. a jeho choti Dobroněgy Kyjevské, dcery Vladimíra I. Kyjevského, a po prababičce Doubravce byla spřízněna s Přemyslovci. Jejími bratry byli polští panovníci Boleslav II. Smělý a Vladislav I. Heřman.\n\nKe sňatku Svatavy s Vratislavem došlo zřejmě v roce 1062, rok po smrti předchozí kněžny, Vratislavovy druhé manželky Adléty Uherské. Jeho první manželka zemřela při předčasném porodu poté, co ji Spytihněv II. věznil. Podle německých historiků bylo Svatavě v době sňatku asi 15 let, podle Oswalda Balzera 19 až 22.\n\nDůvodem ke svatbě bylo zachování neutrality Čech v polsko-německém konfliktu a Vratislav tak potvrdil přátelské vztahy se Svataviným bratrem, polským knížetem (později králem) Boleslavem II. Smělým, se kterým ale Vratislav později bojoval o česko-polské hranice.\n\nK Vratislavovým čtyřem dětem Svatava přidala Boleslava, Bořivoje, Vladislava, Soběslava a Juditu. Nejmladší potomek, Soběslav, se narodil zřejmě v roce 1075. V té době už byla Svatava zralou ženou a matkou, proto snad měla k nejmladšímu synovi poněkud jiný vztah. Tři z jejích synů - Bořivoj, Vladislav a Soběslav - se stali knížaty v neklidných letech po smrti jejich otce, dceru Juditu její otec provdal za svého přítele a rádce Wiprechta Grojčského.\n\nO manželce knížete se ovšem nezachovalo z této doby příliš zpráv, snad jen ta, že podporovala vyšehradskou kapitulu.\n\nV dubnu 1085 se konal dvorský sjezd v Mohuči, který se významně zapsal do českých dějin. Vratislav II. obdržel od císaře Jindřicha IV. za své věrné služby královskou korunu (ovšem jen nedědičnou), byl zbaven poplatků a povinován účastí českých vládců s družinou na korunovačních cestách římskoněmeckých panovníků do Říma. Postupně se tak uvolňovaly vazby českých a německých panovníků.\n\n15. června 1085 na Pražském hradě trevírský arcibiskup Egilbert Vratislava a jeho manželku korunoval králem a královnou, při této příležitosti je uváděn u Vratislava i titul krále polského.\nU příležitosti korunovace vznikl Kodex vyšehradský.\n\nVratislav si užíval titulu krále šest let, zemřel 14. ledna 1092. Svatava tak ovdověla a přihlížela poté bojům mezi členy přemyslovského rodu. V roce 1111 sehrála roli při jednání Vladislava I. s Boleslavem III. Křivoústým. Po králově smrti Svatava také usmiřovala své nejmladší syny Soběslava a Vladislava.\n\nV roce 1125 umírající Vladislav I. potvrdil jako svého nástupce Otu II. Olomouckého, jehož nástupnictví podporovala také Vladislavova manželka Richenza z Bergu. Teprve zásah královny matky jeho rozhodnutí změnil. Po velkém nátlaku, k němuž se připojil i Svatavin přítel biskup Ota Bamberský, se umírající kníže s bratrem smířil, i když velice nerad.\n\nSvatava, která byla více než 30 let vdovou, ještě zažila vítězství svého syna Soběslava v bitvě u Chlumce a zemřela 1. září 1126. Pohřbená je stejně jako její manžel na Vyšehradě v kostele sv. Petra a Pavla.\n\nZ pěti známých dětí Vratislava II. a Svatavy se všechny dožily dospělosti.\n\n\n\n"}
{"id": "102069", "url": "https://cs.wikipedia.org/wiki?curid=102069", "title": "Hranice (okres Cheb)", "text": "Hranice (okres Cheb)\n\nHranice (německy \"Roßbach\" či \"Rossbach\", též Hranice u Aše, žel. st. \"Hranice v Čechách\") je nejzápadnější město v okrese Cheb, v kraji Karlovarském. Žije zde  obyvatel.\n\nHranice jsou členem a jedním ze zakládajících měst a obcí mikroregionu Přátelé v srdci Evropy. Na území místní části Trojmezí se nachází trojmezí historických zemí; Čech, Bavorska a Saska.\n\nMěsto Hranice leží v údolí, v nejsevernějším cípu Ašského výběžku 9 km severozápadně od Aše. Na severu a na východě sousedí se saským zemským okresem Vogtland (katastrální území města Bad Elster a obce Eichigt) a na západě s bavorským zemským okresem Hof (katastrální území města Rehau a obce Regnitzlosau).\n\nNejstarší písemná zmínka o Hranicích pochází z roku 1413 z kupní smlouvy, kterou Neubergové, jmenovitě Konrád, prodali Zedtwitzům obec Hranice i obce k nim patřící. Neubergové, kteří vlastnili většinu Ašska a mnohé sousední vesnice v dnešním Německu (Sasku i Bavorsku), se dostali na konci 14. století do vážných finančních problémů, a proto většinu svého majetku museli prodat. Zedtwitzové poté ovlivňují Hranice, stejně jako celé Ašsko až do 2. světové války.\n\nV roce 1542 bylo do Hranic zavlečeno luteránství, které do několika let zcela asimilovalo místní obyvatele. Roku 1549 byly zedtwitzké majetky věnovány plavenskému hraběti Jindřichu IV. Jan Lucemburský tak pánům z Plavna ukázal jeho vděčnost za to, že plavenští stáli během Šmalkaldské války na jeho straně. Ašsko ale stále zůstávalo zedtwitzkým lénem. Plavenští však drželi Ašsko jen do roku 1557, kdy ho král Ferdinand I. Habsburský znovu připojil k zemím koruny české.\n\nOd roku 1591 začali Zedtwitzové vydávat v Hranicích první cechovní oprávnění. Prvními oficiálními řemesly se stali křejčovství, obuvnictví, mlynářství, zednictví, tesařství a tkalcovství. V roce 1633 vypukl na Chebsku černý mor, který si vyžádal i v Hranicích 40 životů. Během 17. století, kdy se v českých zemích šířila rekatolizace, odvolávali se Zedtwitzové na práva, která jim byla dána, konkrétně na svobodu vyznání. Císař však nepovolil žádné výjimky, a v roce 1629 museli evangeličtí duchovní opustit jak Hranice, tak Aš. V roce 1648 ovšem Zedtwitzové využili podmínek daných vestfálským mírem a přivedli do Hranic, Aše a Podhradí zpět evangelické faráře.\n\nV roce 1822 byla postavena nová škola. Roku 1850 zde byl otevřen poštovní úřad a v roce 1868 založen spolek dobrovolných hasičů. 1. března 1913 byly založeny místní noviny. V roce 1881 byly Hranice povýšeny císařem Josefem I. na městys.\n\nPočátkem 19. století se v Hranicích začal rozvíjet textilní průmysl. V roce 1806 patřily výrobny v Hranicích k nejsilnějším v Čechách, a dokonce předstihly i město Aš. To trvalo jen do roku 1840, kdy rozkvět textilního průmyslu v Hranicích v podstatě končí. Rada Hranic totiž zamítla, aby plánovaná silnice z Chebu do Plavna vedla přes jejich obec. Obávali se totiž, že během případné další války by armády proudily skrz Hranice, stejně jako tomu bylo již několikrát v minulosti. Toto rozhodnutí bylo však velmi nešťastné, protože bez silničního a železničního spojení nebylo možné vyvážet výrobky do světa. Hraničtí se snažili zachránit alespoň úlomek výroby, a tak tkali pro exotické země, jako Turecko, Indie a země v Africe a Asii. Toto však netrvalo dlouho. Od roku 1892, za pomoci strategie ministra obchodu Kerbera, se v hranických továrnách začali vyrábět také ubrusy, záclony a později i koberce. V roce 1885 byl zprovozněn úsek železnice Aš-Hranice, a v roce 1906 úsek Hranice-Adorf. Železnice hodně pomohla zdejšímu průmyslu, ale již nikdy nevrátila jeho stav z počátku 19. století.\n\nPrvní světová válka Hranice v podstatě zničila. Přinesla bídu, hladomor a utrpení. Lidé nedostávali hlavní potraviny někdy i celé dny a ostatní potraviny a hygienické potřeby se do Hranic nedostaly i celé měsíce. Byly vyhlašovány sběry kovů, které byly prodávány, a za získané prostředky bylo nakupováno jídlo.\n\nSílící hnutí ašského Konráda Henleina mělo velký vliv i na Hranice. Zde se také začal formovat Sudetendeutsche Heimatfront (SHF), a celé Ašsko bylo poté Henleinem předáno Hitlerovi ještě před podepsáním Mnichovského diktátu.\n\nDne 18. dubna 1945 vstoupila 1. pěší divize americké armády pod velením generála Clifta Andruse do ašského výběžku právě přes Hranice. Hranice, jako první obec v Československu kapituluje americkým vojskům během odpoledne. Kapitulace se však neobešla bez varovné dělostřelecké palby, která zničila jednu z hranických továren. Po obsazení Hranic se Američané vydali 20. dubna do Aše. V roce 1945 následovalo odsunutí německého obyvatelstva na německá území a osidlování obce Čechy z vnitrozemí, Slováky a Rumuny.\n\nV letech 2009-2010 získaly Hranice peníze na několik let plánovanou realizaci obchvatu města, která byla nutná hlavně kvůli velmi zvýšené dopravě, která se objevila po otevření hraničního přechodu Hranice/Ebmath.\n\nV roce 2012 byla dokončena revitalizace středu města. Z evropských dotací bylo rekonstruováno hranické náměstí TGM, které bylo citelně dotčeno poválečnými demolicemi a chátráním budov a jehož stav byl již neúnosný.\n\nHranice, které se původně jmenovaly německy \"Rossbach\", získaly své jméno od potoka, který protéká středem města. Ten v počátcích osidlování sloužil k napájení koní (odtud \"Ross-bach = koňský potok\"). Kůň pijící z potoka je dodnes součástí městského znaku.\n\nZnak: Modro-zeleně dělený štít. Nahoře stříbrný kůň se skloněnou hlavou, stojící na dělící linii. Dole stříbrné kosmé vlnité břevno. Podoba znaku je v souladu s jeho návrhem z roku 1988. Znak je mluvící ve vztahu k původnímu německému pojmenování obce „Rossbach“ – „Koňský potok“.\n\nVlajka: List tvoří dva vodorovné pruhy, modrý a zelený, v poměru 3 : 2. Na horním okraji zeleného pruhu stojí bílý kůň se skloněnou hlavou. Z první třetiny horního okraje zeleného pruhu vychází kosmý bílý pruh do třetí třetiny dolního okraje listu. Vlajka opakuje podobu znaku.\n\n\nDo Hranic vede hlavní silnice z Aše. Z Hranic poté vede silnice do místních částí Trojmezí, a další do Pastvin a Studánky. Další dvě silnice vedou do německého Saska. První do německé vesnice Ebmath, druhá do města Bad Elster. Obě silnice byly v roce 2008 otevřeny jako dopravní hraniční přechody v rámci Schengenského prostoru.\n\nHranice (žel. zastávka \"Hranice v Čechách\"), jsou poslední stanicí na trati č. 148 (Cheb-Františkovy Lázně-Aš-Hranice v Čechách). Kvůli velmi nízké vytíženosti tohoto úseku, se České dráhy rozhodly jen pro jeden spoj denně, který sem jezdí v odpoledních hodinách. Jedná se o nejzápadněji položenou železniční stanici v Čechách.\n\nŽeleznice byla do Hranic vystavěna v roce 1885, aby pomohla zachránit textilní průmysl. V roce 1906 byl vystavěn také úsek Hranice-Adorf (SRN). Ten však byl po 2. světové válce uzavřen, a na německé straně byly v průběhu času některé úseky kolejí dokonce odstraněny. V roce 2014 bylo hranické nádraží zbouráno.\n\nV Hranicích se nachází zdravotní středisko, na kterém pracuje stálý lékař, a další v jednotlivých dnech dojíždějí z Aše a z Chebu. V centru obce se nachází jedna lékárna, další poté na hraničním přechodu s obcí Ebmath. V části \"Krásňany\" se nachází domov důchodců.\n\nV Hranicích již přes sto let funguje základní škola a mateřská škola. Ty jsou pro děti z Hranic i z přilehlých vesnic – Studánky, Trojmezí a Pastvin.\n\nHranice mají vlastní knihovnu. Základní škola vytvořila divadelní spolek M+M, který svá představení uvádí i mimo Ašsko. Přímo v obci se nachází sedm restauračních zařízení. Nejznámější je patrně restaurace U koně na náměstí, která má velmi dlouhou historii. Sport zastupuje TJ SU Hranice, která má střídavě kolem 100 členů. Prvořadou disciplínou je fotbal, další třeba tenis.\n\n\n\n\n\n"}
{"id": "102073", "url": "https://cs.wikipedia.org/wiki?curid=102073", "title": "Božena (kněžna)", "text": "Božena (kněžna)\n\nBožena (Křesinova) († po 1052, \"Bozena, que fuit Krezine\") byla družka a druhá manželka Oldřicha a česká kněžna, matka knížete Břetislava I.\n\nLetopisec Kosmas popisuje ve své \"Kronice české\" celý příběh setkání knížete s prý půvabnou neurozenou ženou následovně:\n\nJe možné, že se Kosmas podobně jako u jiných svých příběhů inspiroval reáliemi z ciziny během svého pobytu v Lutychu: budoucí anglický král Vilém I. Dobyvatel byl synem normandského vévody Roberta a Arlette, pouhé dcery kožišníka. Jméno Křesiny, který byl Boženiným příbuzným – otcem nebo manželem –, se podobá latinskému výrazu pro kožešníka – „crusinarius“.\n\nPokud byla Božena skutečnou historickou postavou, k jejímu setkání s Oldřichem mohlo dojít kolem roku 1001, tedy nedlouho před Oldřichovou emigrací z Čech. Odešel by tedy ze země nejen s matkou a bratrem, ale nejspíš i těhotnou druhou manželkou (nebo tehdy jen milenkou). Skutečnost ale mohla být prostší. Zvyk doby byl takový, že pokud byla manželka panovníka neplodná, vybrala mu jednu ze svých dívek, v tomto případě tedy Boženu. Z dětí Oldřicha a Boženy víme jen o synu Břetislavovi.\n\nPojetí pověsti pouze jako převzatém mýtu, viz výše, odporuje skutečnost, že kněžna Božena je reálnou postavou a že na Peruci dodnes stojí tisíciletý strom z téže doby, viz obrázek Oldřichův dub.\n\n\n\n"}
{"id": "102074", "url": "https://cs.wikipedia.org/wiki?curid=102074", "title": "Kazimierz Marcinkiewicz", "text": "Kazimierz Marcinkiewicz\n\nKazimierz Marcinkiewicz [kažiměš marčjinkjevič] (* 20. prosince 1959 Gorzów Wielkopolski) je polský politik, člen PiS, od 31. října 2005 do 10. července 2006 byl polským premiérem.\n\nVzděláním je fyzik, v roce 1984 absolvoval Matematicko-fyzikálně-chemickou fakultu Vratislavské univerzity, v roce 1992 ukončil další studia v oboru administrace na Fakultě práva a administrace Univerzity Adama Mickiewicze v Poznani.\n\nDoktorandské studium zahájil na Fakultě ekonomických věd a řízení Štětínské univerzity pod vedením prof. Teresy Lubińské, která se později stala prvním ministryní financí jeho vlády.\n\nOd roku 1997 je poslancem Sejmu. V letech 1999–2000 vedoucí Politického kabinetu premiéra Jerzyho Buzka, podal demisi s tím, že nemá možnosti realizovat vlastní politické myšlenky.\n\nV 80. letech působil v opozici, byl členem Solidarity, aktivně se účastnil politického života konzervativních kruhů v gorzowské oblasti.\n\nV roce 1989 spoluzakládal Zjednoczenie Chrześcijańsko-Narodowe. Od roku 1994 vedl oblastní vedení ZChN v Gorzowě. V letech 1994-1998 zasedal v hlavním vedení. Prosazuje křesťanské hodnoty v politickém i společenském životě. Jako náměstek ministra školství odmítal zavádění sexuální výchovy do školních osnov.\n\nV Sejmu byl členem parlamentního klubu Akcja Wyborcza Solidarność. V roce 2001 spolu s dalšími členy ZChN spoluzakládal Przymierze Prawicy. Od okamžiku spojení Przymierza Prawicy s PiS (2002) je členem PiS. Od dubna do září 2001 předsedal parlamentnímu klubu PiS v Sejmu. V roce 2004 vedl Komisi národního majetku Sejmu.\n\nDo podzimu 2005 nebyl veřejně příliš známý, jeho nominace na premiéra byla překvapující. Na podzim 2005 probíhaly v Polsku parlamentní i prezidentské volby. Parlamentní vyhrála strana PiS, ale její předseda Jarosław Kaczyński se nechtěl stát premiérem, aby tím před druhým kolem prezidentských voleb neohrozil šance svého bratra na zisk prezidentského úřadu. Proto Jarosław Kaczyński určil, že vládu bude sestavovat právě Kazimierz Marcinkiewicz. Jarosław Kaczyński při tom deklaroval, že to není premiér jen do konce druhého kola prezidentských voleb, ale na celé čtyři roky.\n\nV pátek 7. července večer krátce před odletem na oficiální dvoudenní návštěvu do Chorvatska zrušil oficiální návštěvu a přišel na zasedání Politického výboru PiS, který si na tento termín naplánoval schůzku, a oznámil, že má v úmyslu podat demisi. Politický výbor PiS ihned jednomyslně doporučil na premiéra Jarosława Kaczyńského. Podle politických komentátorů už delší dobu Jarosławu Kaczyńskému vadila vysoká popularita Marcinkiewicze (Marcinkiewicz velmi dobře zvládal PR), červnové jmenování nového ministra financí bez konzultace s Kaczyńským a neočekávaná a nekonzultovaná schůzka s předsedou PO Donaldem Tuskem, která se po parlamentních volbách na podzim 2005 stala pro PiS úhlavním nepřítelem a kterou v každém politickém vystoupení kritizují až očerňují. Oficiálně strana PiS oznámila, že Marcinkiewicz má být kandidátem na úřad primátora Varšavy v komunálních volbách na podzim 2006, ale komentátoři nevěří, že to byl pravý důvod jeho demise.\n\nDne 10. července Marcinkiewicz opravdu demisi podal, ale tisk si všiml, že zatímco jindy premiér podává demisi veřejně v reprezentačních místnostech, tentokrát došlo k podání demise za uzavřenými dveřmi.\n\n"}
{"id": "102077", "url": "https://cs.wikipedia.org/wiki?curid=102077", "title": "Kostel Nanebevzetí Panny Marie", "text": "Kostel Nanebevzetí Panny Marie\n\nKostelů zasvěcených nanebevzetí Panny Marie je mnoho; následující seznam řazený abecedně podle místa není úplný.\n\n\n\n\n\n\n\n\n\n\n\n\n\n\nNanebevzetí Panny Marie je i spoluzasvěceno:\n\n\n\n\n"}
{"id": "102079", "url": "https://cs.wikipedia.org/wiki?curid=102079", "title": "Lázně Kynžvart", "text": "Lázně Kynžvart\n\nLázně Kynžvart () jsou město v okrese Cheb v Karlovarském kraji. Od roku 1822 se v obci nacházejí klimatické lázně. Dominantou města je na západním svahu položená lázeňská čtvrť, která vděčí za svůj vznik třem darům přírody: blahodárnému klimatu, minerálním pramenům a ložiskům slatiny v okolí. K obci patří místní část Lazy, vzdálená od Kynžvartu zhruba 5 km severním směrem. Žije zde  obyvatel. \n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení vlajky obce.\n\n\n\n\nMikroregion Mariánskolázeňsko (Stará Voda, Dolní Žandov, Tři Sekery, Valy, Velká Hleďsebe, Drmoul)\n\nZahraniční partner:\n\nSportovní aktivity ve městě Lázně Kynžvart zastřešuje již více jak 40 let TJ Sokol Lázně Kynžvart, z.s., jehož dominantou je multifunkční sportovní hala Milana Prokeše postavená v roce 2018. TJ nabízí sportovní oddíly pro děti, mládež a dospělé, konkrétně házená, kopaná, nohejbal, badminton a uskupení Spartan Race. Oddíl házené je od roku 2016 garantem soutěže Lázeňská školní liga miniházené.\n\nNejvýznamnější sportovní událostí je mládežnický turnaj v házené dívek Kynžvartský pohár - Memoriál Milana Prokeše, který byl v roce 2016 oceněn Českým svazem házené cenou CZECH HANDBALL MADE! Turnaj je hrán nepřetržitě od roku 1975 ve třech věkových kategoriích. Aktuálně přes 800 sportovců využívá během druhého červnového víkendu čtyři místní sportoviště.\n\n\n"}
{"id": "102080", "url": "https://cs.wikipedia.org/wiki?curid=102080", "title": "Létající člun", "text": "Létající člun\n\nLétající člun je druh letounu patřící mezi hydroplány, jehož trup má tvar a konstrukci analogickou člunu, což mu umožňuje vzlétat a přistávat na vodní hladině. Na hladině je dále stabilizován buď stabilizačními plováky pod křídly, anebo výstupky na bocích trupu.\n\nLétající čluny byly od první světové války mnoha námořními letectvy užívány jako hlídkové stroje. V době mezi světovými válkami byly také používány jako dálkové dopravní letouny. Na sklonku 30. a počátkem 40. let 20. století byly nasazené například na prvních transatlantických linkách společnosti Pan American. Jejich výhodou byla nezávislost na pozemních letištích, kterých v té době nebylo ve světě mnoho, a jejich vzletových a přistávacích dráhách, které na těch existujících často nebyly dostatečně dlouhé a zpevněné aby umožňovaly provoz těžkých a rozměrných dálkových letounů. Vzhledem k menší aerodynamické výhodnosti člunového trupu však v poválečné době nebyly schopny konkurovat dopravním letounům z pozemních letišť.\n\nV současné době jsou létající čluny menší či střední velikosti často užívány k hašení lesních požárů.\n\n"}
{"id": "102090", "url": "https://cs.wikipedia.org/wiki?curid=102090", "title": "Lutyně", "text": "Lutyně\n\nLutyně (německy \"Ober Leuten\", polsky \"Lutynia Górna \"či \"Lutynia Polska\") je severozápadní místní část slezského města Orlová, konkrétně na Těšínsku. Dříve se tato obec jmenovala Polská Lutyně. Za druhé světové války se přejmenovala na Ober Leuten (po válce následně Horní Lutyně). V roce 1960 se Horní Lutyně spojila s městem Orlová a dodnes tvoří významnou část tohoto města. V současné době je tato městská část pojmenována zkráceně Lutyně. Avšak Horní Lutyně nadále zůstala pojmenována v katastrální mapě.\n\nLutyně se rozkládá na hřebenu Orlovské plošiny, jednoho z okrsků geomorfologického celku Ostravská pánev. Podél dvoukilometrové Masarykovy třídy leží pět sídlištních částí (značeny jako I. - V. etapa), kde spolu s rodinnou zástavbou žije asi 25 tisíc obyvatel (celkem má Orlová 30 tisíc obyvatel). Okrajové části Lutyně tvoří převážně příměstská vilová zástavba (Výhoda, Zátiší, Olmovec a stará Horní Lutyně). Při pohledu od západu (Petřvald, Rychvald) a ze severu (Dětmarovice, Polsko) tvoří Lutyně výraznou pohledovou dominantu, „skyline“ táhnoucí se po širokém horizontu. \n\nSousední místní části: Orlová-Město, Orlová-Poruba. \n\nSousední obce: Bohumín, Dětmarovice, Dolní Lutyně, Doubrava a Rychvald.\n\nJedná se o nejstarší panelové sídliště v Horní Lutyni. Výstavba započala v roce 1963 a poslední fáze výstavby byla ukončena v roce 1968. Zde nalezlo domov okolo 5 000 obyvatel. Hranici I. etapy tvoří Masarykova třída, od druhého kruhového objezdu vpravo ve směru do současného centra Orlové. Hranici dále tvoří ulice Kpt. Jaroše s domovem pro seniory Vesna, dále lesopark spolu s tenisovými kurty a fotbalovým stadionem, a tento kruh uzavírá ulice Na Stuchlíkovci. Uvnitř sídliště se nachází Základní škola Mládí a Soukromá mateřská škola Čtyřlístek, Městský úřad s odborem dopravy, domovy seniorů Vesna a Pohoda, zimní stadion s hotelem, letní kino a nákupní centrum \"U Centrumu\".\n\nVýstavba začala v roce 1967 a byla ukončena v roce 1975, rovněž pro 5 000 obyvatel. Nachází se na Masarykové třídě za čtvrtým kruhovým objezdem, vpravo směrem k orlovské nemocnici. Kromě této třídy je hranice určena ulicí Osvobození, lesoparkem, a míří až k nemocnici s LDN. Stojí zde obchodní komplex \"U Moravy\", Úřad práce, Základní škola Školní, ZŠ a MŠ Duha, \"Starý Prior\" a dnes nevyužívané koupaliště.\n\nZde se první práce na stavbě započaly v roce 1976 a byla ukončena roku 1980. Domov zde nalezlo 5 000 obyvatel. Při pohledu na Masarykovu třídu ze čtvrtého kruhového objezdu, směrem k nemocnici se nachází vlevo. Hranice tohoto okrsku je převážně určená ulicí Okružní a tu pak uzavírá ulice Polní. Občanskou vybavenost tvoří Základní škola U Kapličky s velkým venkovním hřištěm, Mateřská škola Okružní, soukromá Střední škola NET OFFICE Orlová, Dům dětí a mládeže Orlová, Muzeum Těšínska, nákupní středisko \"Směr\", dům s pečovatelskou službou a kaple sv. Jana Nepomuckého z roku 1854 spolu s pomníky padlých během první a druhé světové války.\n\nKrátce po ukončení stavebních prací na III. etapě (v roce 1980) se rozmohla stavba i tohoto sídliště. Poslední byt byl dostavěn roku 1984 a našlo zde svůj domov okolo 3 000 obyvatelů. Při pohledu ze druhého kruhového objezdu směrem k centru města se okrsek nacházel vlevo. Hranici IV. etapy tvoří ulice Rydultowská, Ke Studánce, částečně ulice Luční a Zátiší.V současnosti se zde nachází Základní škola Ke Studánce, soukromá Mateřská škola Radost, krytý bazén, park Orlí kaňon, městské byty a lékařské středisko Doubravan, finanční úřad, Úřad práce - oddělení sociálních dávek, cukrárna a restaurace Magnolie, kříž Ježíše Krista, a nákupní středisko, přičemž se zde nacházela i prodejna potravin. Po Sametové revoluci se prodejna potravin stala prodejnou oblečení, obuvi a drogerie.\n\nNejrozsáhlejší, nejmladší a nejvíce obývané panelové sídliště v Orlové. První byty začínají vyrůstat roku 1984 a byly ukončeny kolem roku 1989. Počítalo se zde se 7 000 obyvateli. Nachází se za pátým kruhovým objezdem u nemocnice. Hranice je určená ulicemi hlavními tahy Na Olmovci a 17. listopadu, a dále ulicemi Františka Sokola Tůmy a Dětmarovická. Stojí zde Základní a Mateřská škola Karla Dvořáčka, nákupní středisko \"Orel\", Sociální služby města Orlové a supermarket Billa. V této části města trpí obyvatelé velkým nedostatkem parkovacích míst. Radnice proto plánuje otevření patrových garáží na Dětmarovické ulici.\n\nHistorické stavby - Kaple sv. Jana Nepomuckého, pomníky padlým během první a druhé světové války, kříž Ježíše Krista, hospoda U Krůla, základní a mateřská škola s polským vyučovacím jazykem. \n\nZ pohledu architektury je většina budov na území města ze socialistické éry - nemocnice s poliklinikou, letní kino, kino Vesmír, Dům kultury města Orlové, městský úřad, dům dětí a mládeže, obchodní akademie, obchodní pasáž Prior, koupaliště (toho času uzavřeno) a sportovní areál. \n\nVyskytují se zde i stavby postsocialistické éry, např. Gymnázium (dekonstruktivizmus), budova Služeb města Orlové, autobusové nádraží.\n\n"}
{"id": "102094", "url": "https://cs.wikipedia.org/wiki?curid=102094", "title": "Zelená vlna (rozcestník)", "text": "Zelená vlna (rozcestník)\n\nZelená vlna má více významů:\n\n"}
{"id": "102095", "url": "https://cs.wikipedia.org/wiki?curid=102095", "title": "Modletice", "text": "Modletice\n\nObec Modletice se nachází mezi Říčanami a Jesenicí u Prahy, resp. Průhonicemi a Velkými Popovicemi. Žije zde obyvatel.\n\nPrvní zmínka pochází z roku 1336, kdy se psalo o svědkovi u průhonického soudu, který se jmenoval Šimon/Simmon z Modletic.\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Modletice \"(300 obyvatel)\" byly v roce 1932 evidovány tyto živnosti a obchody: 2 hostince, krejčí, obchod se smíšeným zbožím, 2 trafiky, velkostatek Mendl.\n\nV roce 1951 bylo v obci založeno JZD. V roce 1961 bylo sloučeno s okolními JZD Dobřejovice, Popovičky, Chomutovice, Doubravice a Nebřenice v jedno velké „JZD Rudá hvězda” se sídlem v Modleticích. V roce 1976 byla připojena „JZD Družba” Kamenice a „JZD Jaro” Petříkov (původně Radimovice). V roce 1979 zahrnovalo „JZD Rudá hvězda” o rozloze o 70 km² 32 osad a obcí s výměrou 4 056 ha, v letech 1959-1989 v čele s angažovaným komunistou Ing. Rudolfem Jindrákem, členem ÚV KSČ.\n\nZámek v Modleticích využívaly Státní statky, které zde v roce 1986 vystavěly pomocné budovy. Od r. 1995 je zámek součástí výrobního areálu „Zámecké výrobny uzenin”. Část výroby probíhá v objektu zámku, kde jsou i skladové prostory. Obzvláště odvrácené jižní průčelí zámku je poznamenáno průmyslovou výrobou.\n\nV Modleticích je od roku 1997 sídlo a centrální sklad maloobchodní firmy BILLA.\n\n\n\nNa území obce zasahuje dálnice D1, část křižovatky s Pražským okruhem a exit Modletice na dálnici D1. Dále tudy prochází silnice II/101 v úseku Říčany - Jesenice. Silnice III. třídy:\n\nŽelezniční trať ani stanice na území obce nejsou.\n\nPříměstské autobusové linky projíždějící obcí vedly v roce 2011 do těchto cílů: Praha-Opatov, Velké Popovice , Čestlice, Jesenice, Mukařov, Praha-Opatov, Říčany .\n\n"}
{"id": "102099", "url": "https://cs.wikipedia.org/wiki?curid=102099", "title": "Behemoth", "text": "Behemoth\n\nBehemoth (podle biblické obludy Behemota, který bývá někdy chápán jako symbolické vyjádření Ďábla) je polská death metalová kapela založená v roce 1991. Někdy se říká, že tato kapela hraje tzv. blackened death metal kvůli jejím black metalovým počátkům.\n\nKapela hraje v polské metalové hudbě jednu z nejdůležitějších rolí společně s kapelami Sacrilegium a Graveland. Kapela dříve hrála spíše klasický black metal a to až do odchodu bubeníka narozeného v Praze Adama Muraszkova v roce 1997. V roce 2004, když vyšlo album Demigod, začala kapela hrát velmi tvrdý a technický death metal.\n\n\n\n\n\n\n\n"}
{"id": "102101", "url": "https://cs.wikipedia.org/wiki?curid=102101", "title": "Sin-ťiang", "text": "Sin-ťiang\n\nSin-ťiang (čínsky: 新疆; pinyin: Xīnjiāng), plným jménem Ujgurská autonomní oblast Sin-ťiang (ujgursky شىنجاڭ ئۇيغۇر ئاپتونوم رايونى, \"Shinjang Uyghur Aptonom Rayoni,\" čínsky 新疆维吾尔自治区, pinyin \"Xīnjiāng Uyghur Zìzhìqū, Xīnjiāng Wéiwú'ěr Zìzhìqū,\" český přepis \"Sin-ťiang wej-wu-er c'-č'-čchü,\" mongolsky \"Шинжаан-Уйгарын Өөртөө засах орон,\" \"Šinžaan-Ujgaryn Öörtöö zasah oron,\" kazašsky \"Шинжәң Ұйғыр аутономиялық ауданы,\" \"Šinžäŋ Ūjghyr autonomijalyq audany)\" je autonomní oblast na úrovni provincie Čínské lidové republiky. Rozkládá se v centru Asijského kontinentu. Tvoří ji Džungarie (dnešní Beijiang 北疆, severní oblast) a Tarimská pánev (dnešní Nanjiang 南疆, jižní oblast), jež jsou odlišné geograficky, etnicky i historickým vývojem. Mezi charakteristiky Sin-ťiangu patří, že jeho území obývalo mnoho etnických skupin různorodého původu, často utvářejících kmenová uspořádání či malá království. Džungarie byla většinou obývána kočovnými národy, zatímco v Tarimské pánvi poskytly lidem útočiště oázy.\n\nV roce 1949, během pozdního léta, se čínští komunisté dohodli s místní kuomintangskou vládou Sin-ťiangu, v jejímž čele stál Burhan Šahidi, a prosovětskou vládou Východoturkestánské republiky na začlenění obou útvarů do Čínské lidové republiky. Připojení bylo realizováno v říjnu 1949, kdy do Sin-ťiangu vstoupila Čínská lidová osvobozenecká armáda, přičemž Šahidi zůstal předsedou sinťiangské vlády.\n\nSin-ťiang leží v severozápadní Číně, v centru euroasijského kontinentu, a s rozlohou 1 660 000 km² je největší provincií ČLR. Na severu, západě a jihozápadě hraničí s osmi státy: Mongolskem, Ruskem, Kazachstánem, Kyrgyzstánem, Tádžikistánem, Afghánistánem, Pákistánem a Indií; hraniční čára je 5 400 km dlouhá. Na východě sousedí s čínskými provinciemi Kan-su a Čching-chaj, na jihu s Tibetskou autonomní oblastí.\n\nJedná se o území bývalé separatistické republiky Východní Turkestán.\n\nOblast je obývána početnou národnostní menšinou Ujgurů (přibližně 9 milionů obyvatel), jejichž mateřským jazykem je ujgurština, středoasijský jazyk turkického původu. Další zdejší významné národnostní menšiny jsou Kazaši a Mongolové.\n\n"}
{"id": "102102", "url": "https://cs.wikipedia.org/wiki?curid=102102", "title": "Vnitřní Mongolsko", "text": "Vnitřní Mongolsko\n\nAutonomní oblast Vnitřní Mongolsko (mongolsky , \"Өвөр Монголын Өөртөө Засах Орон,\" \"Övör Mongolyn Öörtöö Zasach Oron,\" čínsky 内蒙古自治区 pchin-jin \"Nèi Mongol Zìzhìqū, Nèi Měnggǔ Zìzhìqū,\" český přepis \"Nej-meng-ku c'-č'-čchü)\" je autonomní oblast na úrovni provincie na severu Čínské lidové republiky.\n\nByť je Vnitřní Mongolsko stejně jako Tibet autonomní oblast, oficiálním jazykem je zde vedle čínštiny mongolšina a mongolská menšina zde dosahuje až 20%, snahy o odtrhnutí či připojení k Mongolsku jsou zde minimální.\n\nV čínštině, ruštině, angličtině i dalších jazycích je území známé jako „Vnitřní Mongolsko“, kdy název vnitřní/vnější je odvozen z mandžuského \"dorgi/tulergi.\" Název Vnitřní Mongolsko vznikl z popudu vlády Čínské republiky k odlišení od Vnějšího Mongolska, které dnes tvoří samostatný stát Mongolsko a republiku Tuva v dnešním Rusku.\n\nV mongolštině je region známý jako \"öbür mongγol\", kde \"öbör/öbür\" znamená „jižní“. Proto se můžeme v literatuře setkat i s názvem \"Jižní Mongolsko.\"\n\nVnitřní Mongolsko sousedí od východu na západ s provinciemi Chej-lung-ťiang, Ťi-lin, Liao-ning, Che-pej, Šan-si, Šen-si, autonomní oblastí Ning-sia a provincií Kan-su. Dále má oblast na severovýchodě společnou hranici s Čitskou oblastí Ruska a šesti ajmagy Státu Mongolsko (od východu na západ Východní, Süchbátarský, Východogobijský, Jihogobijský, Bajanchongorský a Gobialtajský).\n\nNěkolik ajmagů se v průběhu posledních desetiletí reorganizovalo v městské prefektury.\n\nPo celou dobu existence byla centrální a západní část Vnitřního Mongolska pod nadvládou buď Číňanů, kteří se zde chtěli věnovat převážně zemědělství, nebo mongolských nájezdníků, kteří pronikali do oblasti ze severu. Východní část Vnitřního Mongolska byla pod silným vlivem Mandžuska, což ji ochránilo před nepřetržitými boji mezi Mongoly a Číňany.\n\nV období Válčících států se chopil moci král Wu Ling (340–295 př. n. l.) a začal s expanzivní politikou na území Vnitřního Mongolska. Wu Lingova armáda porazila místní mongolské kmeny a na jeho příkaz začali trestanci a zajatci budovat obranné zdi proti nájezdům mongolských nájezdníků ze severu. Následně ji písař Čchin Š'-chuang-ti, zakladatel dynastie Čchin propojil s ostatními už stojícími zdmi a vytvořil tak dnes známou Velkou čínskou zeď. Další historie oblasti se vyznačuje neustálými střety mezi mongolskými nájezdníky a armádou jednotlivých čínských dynastií, kdy úspěchů dosahovaly střídavě obě strany.\n\nV roce 1206 sjednotil Čingischán mongolské kmeny a vytvořil Mongolskou říši, která při největším rozmachu zabírala 22% celé světové souše. Oblast Mongolska byla prvním místem, která se dostala pod jeho vládu. Po rozpadu Mongolské říše se v roce 1368 dostala k moci dynastie Ming. Za její vlády byla přebudována Velká čínská zeď, která zhruba určila jižní hranici Vnitřního Mongolska. Od poloviny 15. století do oblasti opět začínají pronikat mongolské kmeny, které ovládaly Vnitřní Mongolsko do roku 1635.\n\nMoc nad územím přešla od roku 1636 na poslední a nejznámější čínskou dynastii Čching. Od tohoto roku se Vnitřní Mongolsko stalo součástí Čínského císařství až do jeho zrušení v roce 1912. V devatenáctém století začalo masivní osidlování Mandžuska, Vnitřního a Vnějšího Mongolska Číňany. Účelem bylo zvýšení čínské populace na území, na které si začalo dělat nárok Rusko. Byla vybudována železnice, která ještě zvýšila proud osadníků mířících do oblasti.\n\n1. ledna 1912 byla v Nankingu slavnostně vyhlášena Čínská republika. Jejím prvním prezidentem se stal Sunjatsen z hnutí Kuomintang. Vnější i Vnitřní Mongolsko využilo této situace a vyhlásilo na Čínské republice nezávislost. Ale pouze Vnější Mongolsko si ji dokázalo s vydatnou pomocí Ruska udržet. Vnitřní Mongolsko bylo obsazeno čínskou armádou. V roce 1919 čínská armáda zaútočila na zbytek dosud nezávislého Mongolska a zabrala je. Obnovení nezávislosti došlo až roku 1921, kdy přišlo na pomoc Mongolsku sovětské Rusko. Celá oblast Mongolska byla od té doby rozdělena na vnější část, kde vznikla roku 1924 komunistická Mongolská lidová republika pod vlivem SSSR a vnitřní část, která zůstala pod vládou Číny.\n\nNestabilní Čínská republika oslabovaná občanskou válkou mezi komunisty a Kuomintangem se v roce 1931 stala terčem Japonska, které zabralo Mandžusko. Japonci na jeho území vytvořili loutkový stát Mančukuo. Mančukuo spravovalo i oblasti Vnitřního Mongolska, a to do roku 1945. Velká část Vnitřního Mongolska se pak následně roku 1937 stala nezávislým státem Mengkukuo. Vůdcem tohoto japonského loutkového státu se stal mongolský princ Demčigdonrov. Existenci Mengkukua ukončila v roce 1945 sovětská invaze do Mandžuska.\n\nPo válce v roce 1947 byla vytvořena na území Vnitřního Mongolska Autonomní mongolská oblast. Po vítězství komunistů na pevninské Číně a založení Čínské lidové republiky v roce 1949 byly k území Vnitřního Mongolska připojeny některé oblasti na západě a postupem doby se přidávaly další oblasti s mongolským osídlením. Vznikl tak nynější protáhlý tvar této autonomní oblasti táhnoucí se skoro po celé délce hranic s nezávislým Mongolskem. První hlavou místní vlády se stal komunista Ulanhu.\n\nBěhem Kulturní revoluce byla místní vláda odstraněna a obyvatelstvo bylo zasaženo vlnou represí. Velká část území Vnitřního Mongolska byla připojena k okolním provinciím. Autonomní oblast byla opět obnovena v roce 1979.\n\nVětšinu z 23 miliónů obyvatel tvoří Chanové (většinové etnikum v Číně), kteří začali do oblasti proudit v průběhu 18. století a jejich příchod se nezastavil ani ve 20. století. Chanové žijí většinou ve střední a východní části oblasti. Druhou nejpočetnější skupinu obyvatel, kolem 17 %, tvoří Mongolové. Během násilné kolektivizace v průběhu Maoistické éry musely mongolské kmeny upustit od svého kočovného života a usadit se ve stálých sídlech. Tento akt výrazně narušil jejich kulturu a zcela změnil jejich způsob života.\n\nNáboženské složení v Vnitřním Mongolsku je velice různorodé. Každé jednotlivé etnikum má své vlastní vyznání. K buddhismu se hlásí jak Chanové, tak Mongolové. Existují však i mongolské kmeny, které vyznávají křesťanství, islám či šamanismus. Menšina Chuejů se hlásí k islámu a Daurové jsou naopak z většiny příznivci šamanismu.\n\nPodle ústavy Čínské lidové republiky mají autonomní oblasti určitou vlastní suverenitu jak hospodářskou, tak se svojí vlastní vládou. Teoreticky to znamená, že by místní vláda měla být nezávislá na vládě v Pekingu a rozhodovat o směřování Vnitřního Mongolska v rámci Číny sama. V praxi ale premiér, který musí být podle zákonů z dané národnostní menšiny (v případě Vnitřního Mongolska etnický Mongol) musí být zcela pod vlivem tajemníka komunistické strany pro danou oblast, který je vždy z jiné části Číny a většinou Chan.\n\nCo se týče ekonomické nezávislosti, tak Vnitřní Mongolsko je příkladem zvýšené snahy Číňanů federalizovat svůj stát. Vnitřní Mongolsko je mnohem více nezávislé na vládě v Pekingu a tvoří svůj vlastní ekonomický plán.\n\nTato oblast je celosvětově známá zejména pro objevy velmi dobře zachovaných fosilií druhohorních dinosaurů, které jsou zde objevovány v sedimentech geologických souvrství Iren Dabasu a mnoha dalších.\n\n"}
{"id": "102103", "url": "https://cs.wikipedia.org/wiki?curid=102103", "title": "Tibetská autonomní oblast", "text": "Tibetská autonomní oblast\n\nTibetská autonomní oblast (tradiční znaky: 西藏自治區; zjednodušené znaky: 西藏自治区; pinyin: Xīzàng Zìzhìqū; tibetsky བོད་རང་སྐྱོང་ལྗོངས་ Wylie: Bod-rang-skyong-ljongs) je autonomní oblast tibetské národnosti v Čínské lidové republice. Leží v západní Číně na Tibetské náhorní plošině na historickém území Tibetu zvaném Ü-Cang. Svou rozlohou se jedná o druhou největší provincii ČLR, obývá ji však nejméně obyvatel ze všech provincií, což z Tibetské autonomní oblasti činí nejřidčeji osídlenou oblast země. 1. července 2006 byla slavnostně otevřena Čchingchajsko-tibetská železnice, která vede z Golmudu v provincii Čching-chaj do Lhasy, čímž bylo dosaženo železničního spojení mezi Čínou a Tibetem.\n\n\"Hlavní článek: Geografie Tibetu\"\n\nTibetská autonomní oblast se nachází na Tibetské náhorní plošině, průměrná nadmořská výška se zde pohybuje přes 4 000 metrů nad mořem. ČLR a Indie mají dodnes nevyřešené spory o tibetské pohraničí v oblasti Arunáčalpradéše a ohledně McMahonovy linie. V TAO pramení řeky Salwin, Jang-c’-ťiang, Brahmaputra, Indus a další.\n\nSměrem od jihu na západ hraničí Tibetská autonomní oblast s Myanmarem, Indií, Bhútánem, a Nepálem; hranice je dlouhá 4 000 km. Směrem od severu na východ pak sousedí s čínskými provinciemi Sin-ťiang, Čching-chaj, S’-čchuan a Jün-nan.\n\nÚzemí autonomní oblasti tvoří něco přes polovinu celkové rozlohy historického Tibetu, které se dostalo do závislosti na Číně poprvé ve 13. století, kdy byla Čína ovládána Mongolskou říší. Během následujících století byl Tibet střídavě vazalským a nezávislým územím. Roku 1912, po pádu císařství Čching v Číně, se Tibet opětovně zcela osamostatnil a ustanovil novodobý tibetský stát, roku 1950 však byl násilně obsazen a anektován komunistickou Čínskou lidovou republikou. V jádrové oblasti historického Tibetu pak byla roku 1965 oficiálně vyhlášena Tibetská autonomní oblast.\n\nZ celkového počtu 3 145 000 obyvatel provincie Tibeťané tvoří asi 90 % populace; druhou nejvýznamnější etnickou skupinou jsou Chanové, kterých v poslední dekádě výrazně přibývá a dnes jich je asi 8% z celkového počtu obyvatel TAO (v roce 2008 6%). Ve zbylých 2 % jsou zastoupeny všechny ostatní národnostní menšiny, např. Monpové, Lhopové a Chuejové, aj. Ze sčítání lidu dále vyplývá, že etnické skupiny nejsou rozmístěny rovnoměrně, když např. obyvatelstvo ve Lhase je tvořeno ze 63 % Tibeťany, 34 % Chany a ostatní národnosti jsou zastoupeny 3 %.\n\nGramotnost dosahuje 59 % (1999) a míra urbanizace činí 27 %. Na jednoho lékaře připadá 478 obyvatel (2000). Je zde nejnižší příjem na hlavu ze všech čínských provincií a také se jedná o jediný region ČLR, kde průměrná délka života nepřekračuje 60 let (celostátní průměr je 69 let). Novorozenecká úmrtnost je zde dokonce jedenáctkrát vyšší než v Pekingu.\n\nTibetská autonomní oblast je rozdělena na tři prefektury a čtyři městské prefektury. Prefektury se dále člení na 73 okresů.\n\nČínská vláda investuje vysoké finanční částky na rozvoj Tibetské autonomní oblasti, pro rok 2015 činí víc jak 35 miliard RMB.\n\nZa účelem rozvoje turistiky otevírá nová civilní letiště, která dnes fungují u Lhasy, Žikace, Ngari, Čhamda, Ňingthri a letiště v Nagčhu je ve výstavbě. Od roku 2012 vláda zpřísnila podmínky vstupu do TAO pro cizince, zatímco v roce 2014 navštívilo TAO 15 milionů Číňanů. Plán pro rok 2015 činí 17 milionů Číňanů.\n\n\n"}
{"id": "102112", "url": "https://cs.wikipedia.org/wiki?curid=102112", "title": "Zelená vlna", "text": "Zelená vlna\n\nZelená vlna je pojem pro synchronizované fáze semaforů tak, aby vozidlo jedoucí doporučenou rychlostí zastihlo na všech semaforech signál volno. Zelená vlna se používá nejčastěji na výpadovkách z velkých měst, často je doprovázena proměnným dopravním značením, které udává doporučenou rychlost.\n\n„Nejdelší“ zelená vlna se v českých podmínkách nachází na pražské Evropské ulici, kde může být synchronizováno až 27 světelných křižovatek.\n"}
{"id": "102119", "url": "https://cs.wikipedia.org/wiki?curid=102119", "title": "Jim Carrey", "text": "Jim Carrey\n\nJames Eugene Carrey (* 17. ledna 1962 Newmarket, Ontario, Kanada), známější jako Jim Carrey, je kanadský herec a komik známý svými groteskními hereckými výstupy v komediích jako \"\", \"Blbý a blbější\", \"Maska\", \"Lhář, lhář\" či \"Božský Bruce\". Dokázal si získat i respekt kritiky za své dramatické role ve filmech jako \"Truman Show\", \"Majestic\", \"Muž na Měsíci\" či \"Věčný svit neposkvrněné mysli\". V Hollywoodu patří k nejlépe placeným hercům a je považován za jednoho z největších komiků a herců všech dob. Do češtiny jej nejčastěji dabuje Bohdan Tůma.\n\nZatímco se Carrey snažil získat práci a učinit jméno pro sebe, jeho otec se snažil pomáhat mladému komikovi sestavit scénář a dovezl ho do Toronta, aby debutoval v komediálním klubu Yuk Yuk. Carreyho předstírání bombardovalo a to mu dalo pochybnosti o jeho schopnostech jako profesionální bavič. Finanční boje jeho rodiny znesnadňovaly jejich podporu Carreyovým ambicím.\n\nNakonec byly finanční problémy rodiny vyřešeny a rodina se přestěhovala do nového domova. S větší domácí stabilitou se Carrey vrátil na scénu s více vylepšeným aktem. Za krátkou dobu šel z noci s otevřeným mikrofonem na pravidelné placené přehlídky a vybudoval si svou pověst v tomto procesu. Recenzent v Toronto hvězdě si uvědomil, že Carrey byl „skutečnou hvězdou, která přichází k životu“. Carrey byl brzy zaznamenán komikem Rodneym Dangerfieldem, který podepsal mladého komika, aby otevřel turné. Dangerfield nakonec přivedl Carrey do Las Vegas. Nicméně, Carrey brzy rozhodl se přestěhovat do Hollywoodu, kde on začal hrát v komediálním obchodě a, v roce 1982, objevil se na televizním stand-up přehlídce \"An Evening u Improv\". Následující rok debutoval o svém aktu na The Tonight Show.\n\nNavzdory rostoucí popularitě jakožto komik Carrey obrátil svou pozornost na filmový a televizní průmyslový sektor a zkoušel být členem obsazení pro sezónu 1980-81 v sobotní noci Live NBC. Carrey nebyl vybrán na pozici, ačkoli se později objevil jako host v show v květnu 1996, lednu 2011 a říjnu 2014. V roce 1984, Carrey byl v krátkometrážní sitcom \"The Duck Factory\".\n\nOd roku 1990 do roku 1994 byl Carrey pravidelným členem komediálního televizního seriálu \"In Living Color\".\n\n\n"}
{"id": "102123", "url": "https://cs.wikipedia.org/wiki?curid=102123", "title": "Klávesa Esc", "text": "Klávesa Esc\n\nEsc je klávesa nacházející se v levém horním rohu běžné počítačové klávesnice, je většinou označena nápisem \"Esc\" nebo \"Escape\", což v češtině znamená \"únik\". K tomuto účelu také slouží. Stisk klávesy vyvolá takzvaný ASCII Escape character, který vyvolá únikovou nebo spíše ukončující sekvenci. Ve většině aplikací po stisku dojde k jejich zastavení či ukončení běhu. \n\nV dnešní době lze tuto klávesu dobře uplatnit například v internetovém prohlížeči jako jsou Google Chrome, Mozilla Firefox či Windows Internet Explorer, kde zastaví aktuální načítání stránky neboli \"Stop\".\n\nV tabulce Unicode je klávesa Esc znázorněna jako ⎋ a její kód je U+238B.\n\n"}
{"id": "102131", "url": "https://cs.wikipedia.org/wiki?curid=102131", "title": "Moc a sláva", "text": "Moc a sláva\n\nMoc a sláva (v anglickém originále \"The Power and the Glory\") je román anglického spisovatele Grahama Greena. Poprvé vyšel v roce 1940.\n\nRomán je zasazen do revolučními zmatky zmítaného Mexika ve třicátých letech 20. století, kde Greene nějaký čas pobýval. Revoluční vláda se rozhodla v tradičně katolické zemi skoncovat s náboženstvím, a činila tak vskutku nevybíravým způsobem. Kostely byly bořeny a přiznání se k víře, natož vykonávání kněžského povolání bylo trestáno smrtí. Kněží byli buďto popraveni nebo přinuceni k oficiálnímu zřeknutí se víry se všemi praktickými atributy takového kroku. Nový režim na místě zbořených chrámů stavěl dětská hřiště, aby tak projevil svojí vůli sloužit nové „tmářstvím nepoznamenané“ generaci. Jak se dočteme v Greenově knize – a to je symbolika vskutku demonstrativní – tato hřiště byla zcela opuštěná; jejich stavitelé zapomněli, že prolézaček, houpaček a dalšího vybavení, vyrobených výhradně z kovu, se v tropickém žáru nebylo možno ani dotknout.\n\nCoby hlavní postava zde vystupuje v zemi poslední praktikující kněz, který se skrývá na venkově, putuje od vesnice k vesnici a tajně zde za improvizovaných podmínek slouží mše, křtí děti, oddává a vykonává všechny ostatní kněžské úkony. Není to ovšem člověk, který by byl zářným příkladem pro své okolí. Říkají mu „páter Chlast“, protože se nikdy neodloučí od své láhve, zbaběle se bojí o život a je spíše reprezentantem všeho, co duchovnímu neslouží k cti. Přece však svědomí jeho poslání je tím posledním, co na dně jeho duše zůstává. Tato zchátralá postava je – když na to přijde – schopna za nejhorších a nejtísnivějších podmínek říkat velmi neobvyklá, ale též velmi působivá a ohromivě hluboká křesťanská slova. Tento člověk sám na sobě prožívá, jak jej vlastní nedostatečnost a zchátralost činí slitovnějším, vnímavějším vůči trpícím, stejně jako zranitelnějším i odmítavějším vůči falešným tónům, kterými se tak často prezentují tzv. zbožní lidé. Tento vzpurný kněz, na jehož hlavu je vypsána odměna, snažící se zachránit, tak jak to udělali všichni ostatní kněží, i ti nejctnostnější a který se skutečně zachrání a překročí hranici, se nakonec vědomě vydá do rukou zrádce, který zneužije jeho kněžského svědomí a pod záminkou poskytnutí útěchy umírajícímu jej dovede nazpět na území státu, kde již čeká policie, aby jej zatkla. Je mu jasné, že se jedná o léčku, přesto tento kněz, který se třese před smrtí, vydává svůj život, aniž by jen na chvilku ztratil pocit své ubohosti a hanby. Považoval by za vtip, kdyby ho někdo považoval za světce. Je ochráněn před pýchou, samolibostí, spokojeností se sebou. Jak napsal v předmluvě k románu francouzský spisovatel François Mauriac: \"„jde vstříc mučednictví a stále má na mysli představu, že je nicotný hříšník ve stavu smrtelného hříchu, a tak se obětuje a vše předává Bohu té moci a slávy, která triumfuje v tom, koho pokládá za nejbídnějšího z lidí: v něm samém“\". Zatímco v témže městě předčítá zbožná žena svým dětem povznášející líčení triumfální mučednické smrti, Greenův ubohý hrdina vrávorá roztřeseně ke zdi, u níž ho stihne smrtící kulka, aniž by tak, jak je líčeno v idealizovaných příbězích před smrtí hrdinsky zvolal: „Viva el Cristo Rey!“\n\nV románu se otevírají dva světy: svět zbožných klamů, ušlechtilých přání a nároků na straně jedné a svět iluzí zbavené, zahanbující a přece lidsky uchvacující zkušenosti. Hrdina, selhávající v životě a ubohý ve smrti, ovšem umírající pro svůj úřad, byl posledním představitelem svého poslání v zemi. Ale jeho víra nezakolísá, i když neví, že sotva se zhroutí pod kulkami, okamžitě se v tajnosti v zemi objeví jiný kněz. Představa skryté přítomnosti Boha ve světě zajímá Grahama Greena mnohem více než majestátní fasáda, kterou církev obyčejně vztyčuje nad člověkem.\n\n"}
{"id": "102139", "url": "https://cs.wikipedia.org/wiki?curid=102139", "title": "Alí Karímí", "text": "Alí Karímí\n\nMuhammad Alí Karímí Pášakí (persky: محمد علی کریمی, nar. 8. listopadu 1978, Teherán) je bývalý íránský fotbalový záložník a reprezentant. V anglojazyčném tisku se lze setkat s přezdívkami \"Maradona\" nebo \"Čaroděj z Teheránu\". Mimo Íránu působil ve Spojených arabských emirátech, Německu a Kataru.\n\nPrávě on byl režisérem Íránské reprezentace na MS 2006 v Německu.\n\nZa íránskou fotbalovou reprezentaci nastoupil celkem ke 127 zápasům a nastřílel 38 gólů.\n\n"}
{"id": "102143", "url": "https://cs.wikipedia.org/wiki?curid=102143", "title": "Zuzana Belohorcová", "text": "Zuzana Belohorcová\n\nZuzana Belohorcová (* 24. únor 1976, Žilina) je slovenská moderátorka.\n\nAbsolvovala bratislavskou konzervatoř v odboru operní zpěv a klavír. Zájem o operu ji však ve dvaceti letech opustil a dva roky působila v STV jako programová hlasatelka, moderátorka \"Počasí\" a moderátorka soutěžní hry \"KENO 10\". Poté se ocitla na obrazovce televize Markíza, kde v začátcích uváděla zprávy o počasí. Poté tři roky uváděla erotický pořad \"Láskanie\". V létě 2003 se stala moderátorkou podobného pořadu \"Peříčko\" české televizní stanice Nova. V téže době se stala studentkou Fakulty masmediální komunikace a reklamy na Univerzitě Konštantína Filozofa v Nitře. V roce 2005 uváděla v televizi Markíza reality show \"Big Brother\". V roce 2008 pokračovala ve studiu na Univerzitě Jana Amose Komenského v Praze, ale studium ve druhém ročníku přerušila z časových důvodu, byla v té době na mateřské a podnikala.\n\nS manželem Vlastimilem Hájkem má dceru a syna.\n\nZajímá se i o hereckou profesi – ve filmu Mira Šindelky \"Zostane to medzi nami\" hrála postavu dívky na telefonu a v divadle Aréna účinkuje v představení \"Totálne mimo\".\n\n"}
{"id": "102144", "url": "https://cs.wikipedia.org/wiki?curid=102144", "title": "Kalibrace", "text": "Kalibrace\n\nKalibrace je soubor úkonů, kterými se za specifikovaných podmínek stanoví vztah mezi hodnotami veličin, které jsou indikovány měřicím systémem nebo měřicím přístrojem nebo hodnotami reprezentovanými ztělesněnou mírou nebo referenčním materiálem a odpovídajícími hodnotami, které jsou realizovány etalony (standardy).\n\nV některých případech se za kalibraci považuje i adjustace výstupních hodnot měřícího systému, tak aby odpovídaly hodnotám etalonů s definovanou přesností. Například kalibrací teploměru se stanoví chyba, se kterou teploměr měří, a adjustací (například pomocí kalibračních konstant) se teploměr nastaví tak, aby indikoval skutečnou hodnotu teploty v daném bodě.\n\n\n"}
{"id": "102145", "url": "https://cs.wikipedia.org/wiki?curid=102145", "title": "Matěj", "text": "Matěj\n\nMatěj je mužské křestní jméno. Původně hebrejské jméno ( מתתיה, \"Matitja\" nebo מתתיהו, \"Matitjahu\") znamená „Hospodinův dar“, proto se někdy překládá jako Božidar či Theodor. Starší podobou jména je Matyáš. Později se z původního jména odlišila ještě podoba Matthaios, tedy Matouš. Zkráceně také Mach (jako jméno , ale i příjmení jako např. v obci Rtyně v Podkrkonoší ).\n\nPodle českého občanského kalendáře má toto jméno svátek 24. února, podle církevního kalendáře 14. května.\n\nDomácí podoby jsou Matějek, Matějíček, Matýsek, Máťa apod., objevuje se také verze Matej, archaickou podobou jména je Matyáš.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +25,6%, což svědčí o velice strmém nárůstu obliby tohoto jména. Pokud pomineme „exotická“ jména s několika desítkami nebo několika sty výskyty v celé ČR, jedná se společně s Matyášem o jméno s nejrychlejším procentním nárůstem výskytu. Porovnání:2006---2014: o 14 674 více, tj.pořadí o 16 lépe.\n\nPodle údajů ČSÚ se za leden 2006 jednalo o 10. nejčastější mužské jméno novorozenců.\n\n\n\n\n"}
{"id": "102146", "url": "https://cs.wikipedia.org/wiki?curid=102146", "title": "Dakar", "text": "Dakar\n\nDakar je hlavní město Senegalu, které se nachází na Zeleném mysu na pobřeží Atlantského oceánu. Žije zde obyvatel. Dakar je nejzápadnějším městem Afriky, je výhodným výchozím bodem pro transatlantický a evropský obchod. Město je nejvýznamnějším přístavem regionu.\n\nV roce 2005 byl počet obyvatel v metropolitní oblasti odhadován na 2,4 miliónu.\n\nDakar je hlavním administrativním centrem státu, je sídlem Senegalského národního shromáždění a Senegalského prezidentského paláce.\n\nPodnebí je polopouštní, ale vzhledem k přímořské poloze je vcelku mírné a ani v létě nejsou teploty nijak vysoké (na rozdíl od vnitrozemí).\n\n\n\n"}
{"id": "102148", "url": "https://cs.wikipedia.org/wiki?curid=102148", "title": "Polička", "text": "Polička\n\nPolička (něm. \"Politschka\", \"Politz\" (1285), \"Politz am Weissbach\") je město, které se nachází v blízkosti zemské hranice Čech a Moravy v kotlině při Bílém potoku asi 17 km západně od Svitav. Historické jádro je městskou památkovou zónou. Žije zde  obyvatel.\n\nPolička byla založena jako královské město českým králem Přemyslem Otakarem II. v roce 1265. Lokaci provedl Konrád z Limberka (Cunradus de Lewendorf/Conrad von Lewendorf), který sem přivedl osadníky ze severního Německa. Ve městě se původně nacházel hrad, který zanikl zřejmě v husitských válkách. Město prosperovalo díky cestě vedoucí ze středních Čech do moravských center a uděleným právům (mílovému, várečnému a hrdelnímu). Jeho původní zástavba byla až na kostel a 4 městské brány dřevěná.\n\nV roce 1305 je Polička již zmiňována jako věnné město českých královen. Ve druhé polovině 14. století bylo město vydlážděno, byly stavěny kamenné domy a městské hradby. Opevnění města bylo na vnější straně vysoké 10 m a obsahovalo nově i 19 bašt. Jádro 2,5 m široké hlavní hradby bylo z litého opukového zdiva, které obklopoval tvrdý kámen. Hradby doplňovala předsunutá parkánová zeď a vodní příkop.\nKrizovým byl pro Poličku rok 1421. V něm nejprve město otevřelo bránu Janu Žižkovi, ale posléze bylo vypleněno vojskem Zikmunda Lucemburského. V husitských válkách posléze patřila do umírněného pražského městského svazu. Během vlády Jiřího z Poděbrad posílilo město svoji obranu barbakány pro ochranu 4 bran a dalším vodním příkopem.\n\nPolička se těšila přízni králů z rodu Jagellonců. V roce 1547 byla však aktivní v odboji proti Ferdinandu I. Habsburskému, za což byla tvrdě potrestána. Byla jí pozastavena práva, zkonfiskován nemovitý majetek a uložena pokuta. Za další peníze muselo město statky za 12 let odkoupit zpět. V roce 1567 byl prováděn v královských městech soupis domů. V Poličce jich tehdy bylo 200. Do města po celé 16. století pronikala renesance, která se projevila např. v kostele sv. Michala. Jeho stavbu řídil od roku 1576 stavitel italského původu Ambrož Vlach. Vnějšek kostela byl sice gotizující, ale vnitřek již plně renesanční. Zároveň s kostelem byla na hřbitově vystavěna též hranolová zvonice.\n\nV roce 1613 Poličku zasáhl ničivý požár, který nepostihl pouze gotickou radnici a jihozápadní část města. Po českém stavovském povstání byly městu po roce 1620 znovu odňata privilegia a statky. V dalších letech ho neblaze poznamenala třicetiletá válka, během níž se v něm několikrát objevily švédská i císařská armáda. V roce 1654 bylo v Poličce napočítáno 90 obyvatel, což byla zhruba devítina počtu z před sedmdesáti let.\n\nRozkvět města nastal v 18. století s jeho barokní přestavbou. Na náměstí byl umístěn 22 m vysoký morový sloup jako dík za ochranu před morem, který se městu vyhnul v roce 1713. Vytvořen byl v letech 1727 až 1731 nejspíše podle návrhu architekta F. M. Kaňky. Sochy byly tvorbou J. F. Pacáka, jehož díla ozdobila i kašnu a zbytek náměstí. Jeho syn František Pacák vytvořil pro kostel 14 zastavení křížové cesty v podobě figur v životní velikosti. Architekt Kaňka se zřejmě podílel také na návrhu nové radnice, která byla postavena v letech 1739 až 1744 po zboření té původní. Součástí radnice se stala též kaple sv. Františka Xaverského vyzdobená v roce 1751. Na hřbitově přibyla kostnice.\n\nBarokní podoba Poličce vydržela do roku 1845, v němž zůstala po dalším požáru ve městě necelá 2 % kamenných domů. Stržen byl v důsledku požáru také kostel sv. Jakuba. O jeho novogotickou podobu se zasloužili pardubický inženýr Antonín Vach a stavitel František Schmoranz z Chrudimi. Výstavba kostela trvala 12 let a vysvěcen byl v roce 1865. Požár výrazně zbrzdil vývoj města po průmyslové stránce. Díky tomu ale zůstaly do značné míry zachované 1220 m dlouhé městské hradby, i když již v první polovině 19. století byly zbořeny všechny 4 brány.\n\nPolička procházela ve druhé polovině 19. století především kulturním rozvojem. Fungovala zde slovanská veřejná čítárna, založeny byly zpěvácký spolek Kollár (1861) a spolek divadelních ochotníků Tyl (1869). Od roku 1870 zde působila tělovýchovná jednota Sokol. O deset let později byl ustaven Musejní spolek Palacký, který dal sbírkový základ Městskému muzeu a galerii. V roce 1890 se ve světničce pověžného (strážce proti ohni ve dne i v noci) v kostele sv. Jakuba narodil později světově proslulý hudební skladatel Bohuslav Martinů, který ve městě dlouho žil a rád se sem vracel. Po určitých peripetiích zde byl i pohřben. V roce 1896, přesněji 15. září, přijel do Poličky první vlak ze Svitav, čímž byl započat průmyslový rozmach města. O rok později železnice spojila Poličku i s krajem na západ položeným: 6. října 1897 byla zahájena doprava na místní dráze Polička - Skuteč (dnes Žďárec u Skutče).\n\nDvacáté století začalo otevřením učitelského ústavu, který se později proměnil v gymnázium. V roce 1910 byla postavena sokolovna. Za první republiky se město dočkalo dalších škol a nové divadelní budovy (Tylův dům – 1929). Po mnichovské dohodě byla Polička 10. října 1938 neoprávněně na 6 týdnů zabrána Německem. Stalo se tak navzdory faktu, že se v ní pouze asi 2,5 % obyvatel hlásilo k německé národnosti. Okolní německé obce však v Říši zůstaly, a tak město během války leželo přímo na hranici s Říšskou župou Sudety. Druhá světová válka pro město skončila 9. května 1945 příchodem Rudé armády a 1. československého armádního sboru. V dalších letech se Polička rozrostla o panelová sídliště a rozvinul se zde průmysl.\n\nKaždoročně na podzim se v Poličce od roku 2001 koná mezinárodní soutěž ve sportovním rybolovu \"Poličský candát\". V Poličce vyrostly během posledních let tři supermarkety – Penny Market (ul. Hegerova), Plus Discount (nyní Penny Market - ul. Tyršova) a Tesco (ul. Hegerova). 23. února 2017 nastal výbuch Poličských strojíren.\n\n\n\n\n\nMěstskou autobusovou dopravu v Poličce zajišťují 3 linky.\n\nPoličkou prochází regionální železniční trať Svitavy – Žďárec u Skutče.\n\n\nPolička je členem Walled towns friendship circle (Kruh přátel hrazených měst).\n\n"}
{"id": "102150", "url": "https://cs.wikipedia.org/wiki?curid=102150", "title": "Luby", "text": "Luby\n\nLuby (něm. \"Schönbach\") jsou město v okrese Cheb v Karlovarském kraji, zhruba 20 km severně od Chebu. Žije zde  obyvatel.\n\n\nObdobí pravděpodobného prvního osídlení bývalého \"Schönbachu\", dnešních Lubů, lze datovat do let 1100 až 1140, kdy se o tomto území mluvilo jako o „okolním lese“ nebo o „lubském újezdu“. V této době byla tato oblast součástí pohraničního hvozdu, plošně, jen přibližně vymezené hranice mezi českou a německou stranou. Do poloviny 12. století byla oblast Lubů postupně darována waldsassenským cisterciákům. Pravděpodobně roku 1188 zde byla zahájena stavba kostela zasvěceného jednomu z apoštolů, sv. Ondřejovi.\n\nV blízkosti města probíhala po dlouhá staletí těžba rtuťové rudy. Doly jsou doloženy okolo roku 1230; úpadek nastal v období třicetileté války.\n\nRoku 1319 povolil německý král Ludvík IV. Bavor opatovi waldsassenského kláštera Johanovi III. povýšit Schönbach z vesnice na město a obdarovat je stejnými právy, jakým se těšilo město \"Eger\" (Cheb), což vyústilo k řadě nájezdů na okolní území, které pořádali fojtové z Plavna, kteří se povýšením Schönbachu cítili poškozeni. Město proto potřebovalo ochranu, o kterou klášter požádal českého krále Jana Lucemburského, který mu roku 1322 vyhověl. Tím se Schönbach dostal poprvé aktivně do mocenské sféry českých panovníků. (Již dříve byla poskytována ochrana od Přemysla Otakara II. z roku 1265 a od Václava II. z roku 1291, ovšem byla spíše právní povahy.)\n\nRoku 1348 se klášter ocitl ve finanční tísni a zastavil město s oběma přilehlými vesnicemi Rüdigerové ze Sparnecku a ten, aby je jako zástavu nemusel vrátit, je nabídl roku 1354 králi Karlu IV. Roku 1370 Karel IV. změnil Luby na rodinný majetek českých králů, který Václav IV. roku 1398 zastavil hrabatům ze Schwargzburgu a roku 1422 Zikmund míšeňským markrabím za závazek nepřetržité války s Husity.\n\nKolem poloviny 15. století byly Luby s okolním územím uděleny Matyášovi Šlikovi. Šlikové různými cestami ovládli takřka celé horní Poohří a Podkrušnohoří a vystupovali velice násilně vůči okolním sousedním panstvím. Za účast v prvním stavovském odboji roku 1547 ztratil Jeroným Šlik Luby konfiskací ve prospěch krále Ferdinanda I. a koruny.\n\nV následujících letech došlo k několika změnám ve vlastnictví Lubů, až se město nakonec roku 1597 dostalo do dědičného držení k císařskému radovi a prokurátorovi Jindřichovi z Písnice, který si v letech 1604 až 1608 postavil na mírném návrší severozápadně od města zámek. Celý areál byl obklopen velkým parkem a krásnou alejí spojen s městem. Poslední z rodu Písniců zřídil roku 1715 ve městě chudobinec a rok nato i kapli Panny Marie. V držení Písniců zůstaly Luby až do roku 1739.\n\nV listopadu 1739 vypukl v Lubech požár, který zničil celý střed města – krom fary a radnice lehlo popelem ještě dalších 57 obytných domů. Další požár vypukl v roce 1865, kdy shořelo 29 domů včetně hospodářských stavení a opětovně také fara.\n\nRoku 1868 zde byl otevřen poštovní úřad, v roce 1872 uveden do provozu telegraf. Roku 1873 byla otevřena Odborná hudební škola. V roce 1890 byly Luby se svými 3639 obyvateli druhým největším městem na Chebsku. Třetina obyvatel byla tehdy zaměstnána výrobou hudebních nástrojů. Roku 1899 byla uvedena do provozu městská elektrárna a roce byl 1900 zahájen provoz na železniční trati Tršnice - Luby. To podnítilo další rozvoj města. Počet obyvatel města rostl a bylo rozhodnuto o vybudování nové školy. Ta byla postavena za 9 měsíců a výuka začala v prosinci roku 1902. V roce 1911 zde byla také postavena nová hudební škola.\n\nBěhem druhé světové války řada obyvatel dojížděla do Chebu do továrny na výrobu letadel; město bylo dvakrát bombardováno, ale zničeny byly pouze dvě budovy a několik dalších následným požárem. Po válce došlo k odsunu německého obyvatelstva na základě tzv. Benešových dekretů, odejít byla donucena převážná většina místních.\n\nČeská název Luby, který nahrazoval původní německý název \"Schönbach\", mohl být údajně odvozen i od lubů hudebních nástrojů. Výroba strunných nástrojů zde má totiž dlouholetou tradici. Ke dni 29. 8. 2008 zde žilo 2402 obyvatel.\n\n\nLuby se proslavily výrobou strunných hudebních nástrojů, zejména houslí. Nelze přesně doložit, kdy tato tradice v Lubech vznikla, ale historikové se přiklánějí k počátku 17. století. Zpočátku bylo houslařství doplňkovým příjmem obyvatelstva a záhy zapustilo v této oblasti své kořeny. Od domácké malovýroby, přes manufakturu, později tovární výroby se pak stalo hlavním zdrojem obživy zdejších lidí. V roce 1921 pracovalo v hudebním průmyslu v Lubech a okolí přes 4000 lidí. V létě 1927 byl v Lubech odhalen houslařský pomník, kterým byl vzdán hold všem neznámým houslařům a výrobcům hudebních nástrojů, kteří se zasloužili o rozvoj tohoto řemesla na Lubsku.\n\nPo roce 1938 se výroba hudebních nástrojů téměř zastavila, výrobní provozy se totiž orientovaly na válečnou výrobu. Pohromou pro houslařství v Lubech byl poválečný odsun obyvatel německé národnosti do Německa. Odejít musela převážná většina místních obyvatel, od obyčejných dělníků až po mistry. Ti s sebou odnesli zkušenosti a odbornost ve výrobě hudebních nástrojů. Proto musela být po skončení války vybudována místními občany nová základna lubského nástrojářského průmyslu. Již koncem 19. století se zdejší výroba hudebních nástrojů (hlavně houslí) stala světoznámou pod označením Cremona a pod tímto názvem se znovu začínalo v roce 1945. Zpočátku se vyrábělo v menších provozovnách, v roce 1968 byl postaven nový závod.\n\nPo roce 1989 z Cremony vznikla společnost s ručením omezeným s názvem Strunal, byly založeny další menší soukromé firmy orientující se na výrobu hudebních nástrojů. Stále zde také přetrvává mistrovská výroba. Od roku 2008 se však Strunal potýká s nedostatkem odbytu a dalšími problémy. V roce 2015 změnil Strunal majitele způsobem, který obyvetle Lubů rozdělil na dva tábory. Pod novým vedením dochází k novému rozkvětu a k rozšiřování výroby. V roce 2016 došlo k přejmenování na Strunal Schönbach.\n\nPo roce 1989 se v Lubech odehrálo mnoho změn. Došlo k změnám kolem místní společnosti Strunal, byl zřízen hraniční přechod.\n\nNa severní straně města vzniklo golfové hřiště, nad ním byla postavena rozhledna. V roce 2008 byl hraniční přechod do Německa otevřen pro auta, což do Lubů přivedlo německé turisty. Roku 2015 došlo k rekonstrukci parku před Dolní školou a přístavbě bezbariérového přístupu k Lékařskému středisku na Malém náměstí.\n\n\n\n\n"}
{"id": "102156", "url": "https://cs.wikipedia.org/wiki?curid=102156", "title": "Médeia", "text": "Médeia\n\nMédeia (gruzínsky: მედეა, Medea; řecky: Μήδεια, Mēdeia; latinsky: Medea) - mladší dcera kolchidského krále Aiéta a jeho manželky Eídyie je považována za jednu z nejmocnějších kouzelnic řeckých mýtů.\nMédeia významně vstoupila do řeckých mýtů poté, kdy velká obtížná výprava Argonautů přistála na březích Kolchidy, aby se pod vedením Iásóna zmocnila zlatého rouna.\n\nByla bohy nadána uměním kouzlit a bohové také byli strůjci jejího osudu. Bohyně Héra a Athéna s pomocí boha lásky Eróta způsobily, že se Médeia na první pohled zamilovala do Iásona tak, že by pro něho cokoliv udělala i obětovala.\n\nIásón požádal krále Aiéta, aby mu vydal zlaté rouno, byl ochoten pro ně podstoupit vše. Aiétés však se obával, že ho Iásón přišel podle dávného proroctví svrhnout z trůnu a vládnout sám. Uložil Iásonovi nesplnitelný úkol: musí zorat pole boha války železným pluhem taženým ohnivými býky, pak je osít dračími zuby z tlamy posvátného hada, vyčkat, až z těchto zubů vyrostou ozbrojení bojovníci a ty potom pobít. Médeia přišla na pomoc se svými kouzly, dala Iásonovi kouzelný olej z byliny nazývané Prométheův kořen, který ho učinil nesmrtelným a na jeden den mu dával nepřemožitelnou sílu. Iásón slíbil Médei, že ji vezme s sebou do Řecka jako svou manželku. V boji poté postupoval přesně podle Médeiných rad a zvítězil.\n\nKrál Aiétés byl zaskočen, vymýšlel další úkoly a lsti. Pojal podezření, že někdo Iásonovi pomohl a napadla ho i dcera Médeia. Ta už věděla, že není bezpečné čekat, pomohla Iásonovi vzít zlaté rouno z posvátného stromu tak, že omámila draka. Uprchli na loď Argó a rychle odpluli i se všemi muži. Král Aiétés se však nevzdával pomsty a vyslal vojsko v čele s nevlastním bratrem Médeiným Apsyrtem stíhat uprchlíky. Po dlouhé plavbě je Apsyrtos dostihl v ústí řeky Istros - Dunaj. Došlo ke střetu, ale obrat přinesla Médeina lest. Úskokem pozvala Apsyrta na tajnou schůzku a Iásón připravený v úkrytu jej zabil mečem, jeho tělo rozsekal. Brzy nato skončila bitva vítězstvím Argonautů.\n\nZa tento úskok a vraždu je však bohové potrestali dlouhou a strastiplnou cestou k domovu. Propluli mnoha řekami, také Skyllou a Charybdou, byli i na ostrově kouzelnice Kirké. Ta Iásona i Médeiu očistila od viny za vraždu Apsyrta. Na ostrově Fajáků je dostihlo poselstvo krále Aiéta, které žádalo naposledy o vydání Médeie. Aby tomu Iásón zabránil, vzal si ji za manželku a vydali se na cestu do jeho rodného Iólku v Thessalii.\n\nVladařem v Iólku byl Peliás, jemu měl Iásón odevzdat zlaté rouno a získat zpět vládu pro sebe. Ale Peliás se moci nehodlal vzdát. Znovu Iásón prosil Médeiu o pomoc a ta opět vyhověla. Nejprve omladila Iásonova otce Aisóna tak, že mu vypustila ze žil krev a nahradila ji kouzelnou šťávou. Když o totéž pro svého otce požádaly Peliovy dcery, Médeia kývla, poručila jim, aby otci otevřely žíly, ale dál pro něj nic neudělala a Peliás zemřel. Jeho syn Akastos následně Iásona s Médeiou z Iólku vyhnal.\n\nÚtočiště nalezli u korinthského krále Kreonta. Žili celkem spokojeně, Médeia porodila dva syny, ale Iásón stále toužil po moci. Obrátil svůj zájem na Kreontovu dceru Glauku. Glauce se Iásón také líbil a Kreón byl ochoten přijmout jej jako svého zetě a předat mu vládnutí. Když to Iásón oznámil Médeie jako úmysl zaopatřit jejich syny, nepřijala to a její velká láska k němu se změnila ve velkou nenávist. Rozhodla se pro krutou pomstu: nejdříve jedem zahubila Glauku, s ní i Kreonta. Iásona potrestala vraždou obou jejich synů Mermera a Feréta. Poté se vydala pod ochranu athénského krále Aigea, ten ji však za další pokus zabít Thésea také vyhnal. Médeia pak zmizela kdesi na východě, údajně v zemi za Tigridem, která po ní dostala jméno Médie.\n\n\n\n"}
{"id": "102157", "url": "https://cs.wikipedia.org/wiki?curid=102157", "title": "Kišiněv", "text": "Kišiněv\n\nKišiněv (rumunsky Chișinău) je největší a hlavní město Moldavska. Zároveň je také průmyslovým a obchodním centrem státu. Toto město je považováno za jedno z nejzelenějších v Evropě. Nachází se ve středu země na řece Bîc. Ekonomicky je město zdaleka nejlépe prosperujícím v zemi a je rovněž jedním z hlavních průmyslových center a dopravních uzlů celého regionu. Jako nejdůležitější město Moldavska nabízí Kišiněv širokou škálu vzdělávacích institucí.\n\nO etymologii jména města je, jak už to tak bývá, více verzí.\n\nNejběžnější z nich říká, že slovo \"Chișinău\" pochází ze starorumunského slova \"chișla\" (pramen) a \"nouă\" (nový), protože město bylo postaveno v okolí pramene. Nyní je tento památný pramen u křižovatky ulic Puškinovy a Albișoara.\n\nPodle Stefana Ciobanu, rumunského historika, oproti tomu název Chișinău vznikl stejně jako název města Chișineu-Criș v aradské župě v západním Rumunsku, poblíž hranice s Maďarskem. Jeho maďarské jméno je Kisjenő, od které je odvozen rumunský název. Slovo Kisjenő pochází ze slova kis \"malý\" a Jenő \"kmen\", jednoho ze sedmi maďarských kmenů, které přišly do Panonské pánve roku 896 i daly názvy 21 osadám.\n\nDnes již moderní velkoměsto Kišiněv bylo založeno v roce 1436 jako klášterní obec. Od dávných časů toto hlavní město tvořilo centrální část Moldavského knížectví. Na počátku 19. století mělo město pouhých 7000 obyvatel. V roce 1812 se stal Kišiněv i s Moldavskem částí ruského impéria. Jeho populace se rozrostla na 92 000, do roku 1900 zde již žilo 125 787 obyvatel.\n\nVe městě žije okolo 800 tisíc obyvatel, z toho převážnou většinu tvoří Moldavané. Městská doprava je zde na docela kvalitní úrovni, jezdí zde autobusy, trolejbusy a linková/sběrná taxi, tzv. maršrutky, což je mikrobus pro 10 lidí, ve skutečnosti se do něj vejde mnohem více. Kišiněvská doprava je poměrně rychlá a levná a řadí se k nejlepším v zemi. Taxi bývají hlavně v centru, kde je soustředěn veškerý ruch z celého města, ovšem pro místní obyvatele je tato služba již dražší. Vnitrostátní i mezinárodní spoje zajišťuje také kišiněvské letiště, které je největší a nejmodernější v Moldavsku.\n\nTřída Štěpána Velikého (bulevardul Ștefan Cel Mare și Sfânt), pojmenovaná po moldavském knížeti, dominuje centrální části města a je jedním z nejnavštěvovanějších a nejrušnějších míst ve městě. Nachází se zde většina hlavních lokalit, jako např. Moldavský parlament, prezidentský palác, sídlo vlády, katedrála, kino, hlavní banky a jiné. Do roku 1960 zde stál evangelický kostel.\n\n\nV Kišiněvě vládne kontinentální podnebí. Průměrné denní teploty se pohybují v červenci okolo 20-21 °C, v lednu kolem -2,5 °C. Rekordně zde bylo však naměřeno v létě 39,4 °C, v zimních měsících zde teplota rekordně klesla i k -28,4 °C.\n\nPrůměrné roční srážky činí 539 mm.\n\n\nVe městě také během svého vyhnanství pobýval ruský básník Alexandr Sergejevič Puškin (1799–1837).\n\n"}
{"id": "102158", "url": "https://cs.wikipedia.org/wiki?curid=102158", "title": "Gnosticismus", "text": "Gnosticismus\n\nGnosticismus (z řec. \"gnósis\", γνώσις poznání) je nábožensko-filozofický směr pozdní antiky, který zažil svůj největší rozmach v 1.–3. století našeho letopočtu. Charakteristické je pro něj odmítání hmotného světa, přesvědčení o spásné roli poznání a víra v božskou jiskru v člověku. Tento článek nepojednává o novognosticismu či jiných proudech západního esoterismu.\n\nOtázkou vzniku gnosticismu se badatelé zabývají od počátků jeho vědeckého studia v 19. století. Jde o kontroverzní téma, protože případná odpověď úzce souvisí s názory badatelů na povahu gnosticismu a jeho postavení mezi náboženstvími antiky. Řešení těchto otázek překáží zlomkovitost dochovaných pramenů, které zároveň většinou nelze přesně datovat. Do mnoha diskuzí ohledně vzniku gnosticismu se také prolíná otázka jeho vztahu ke křesťanství. Takto může být pojímán jako křesťanská hereze, jedna z forem raného křesťanství, předkřesťanský a protokřesťanský fenomén nebo jako nezávislá tradice zcela odlišná od křesťanství. Po nálezu knihovny z Nag Hammádí začaly převažovat spíše hypotézy zdůrazňující vliv judaismu na formování gnosticismu, tzn. vznik gnosticismu jako jednoho z proudů poexilního judaismu, případně teorie o jeho původu v protižidovské polemice v době vyčleňování křesťanství jako samostatného náboženství.\n\nPojem gnóze byl původně používaný v prostředí řeckých filozofických škol, kde sloužil k označení rozumového poznání skutečné podstaty věcí (které se liší od zdánlivého poznání vzniklého vnějším pozorováním). V helénistickém období se význam rozšířil také o poznání zprostředkované božskou milostí. Šlo jednak o poznání povahy božstva a skutečné podstaty světa, ale též o poznání, které umožňovalo nalezení cesty k vysvobození či spáse duše. Toto poznání obvykle nebylo přístupné všem, ale bylo vyhrazené pouze užšímu kruhu zasvěcenců.\n\nTermín gnosticismus slouží k označení konkrétního typu gnóze existujícího přibližně v 1.–4. století našeho letopočtu, který byl terčem polemiky ze strany raně křesťanských autorů či představitelů některých filozofických škol. Termín nepochází z antiky; poprvé jej použil roku 1669 anglický filozof Henry More jako nástroj v polemice s katolictvím.\n\nVymezení pojmů gnóze a gnosticismus komplikuje rozdílné chápání jejich významové náplně i vzájemného vztahu v různých národních badatelských tradicích. Roku 1966 se těmto otázkám věnoval religionistický kongres v Messině, jehož výsledkem byl návrh používat pojem gnosticismus pro hnutí, které vzniklo v některých skupinách působících ve 2. století n. l., a pojem gnóze chápat jako znalost božského zjevení vyhrazeného užší elitě.\n\nPoužívání pojmu gnóze a gnosticismus jako vědeckých kategorií bylo v poslední době podrobeno kritice pramenící z obecnější tendence zaměřovat se na původ užívaných pojmů, kontext jejich vzniku a způsob jejich využívání. Jedním z navrhovaných řešení je využívání nižších kategorií a pojmů.\n\nStarověký gnosticismus vyvolal u křesťanských autorů značnou odezvu, která u některých hereziologů vedla k přesvědčení o genealogické návaznosti dualistických herezí od zoroastrismu přes gnostiky a manichejce až ke středověkým dualistickým herezím včetně katarství, se kterým se lze setkat i v některé starší odborné literatuře, ale dnes je většinově považováno za překonané.\n\nBěhem 18. a 19. století začal získávat popularitu tzv. západní ezoterismus. Je založený na historiografickém konceptu a navazuje na renesanční humanistický narativ o starověké moudrosti. Pro tento narativ je důležitý i koncept „vyššího vědění“ či určité gnóze, ke které měli přístup různí pohanští starověcí učenci či Mojžíš (případně jiné starozákonní postavy) a jejíž vrcholnou formu přineslo křesťanství. Protože v renesanci vesměs nebyl prosazovaný kritický přístup, vznikl takto ahistorický koncept „dějin pravdy“, který se poté stal jedním z důležitých prvků západního ezoterismu. Jedním z těchto proudů je i novognosticismus.\n\nPůvod gnosticismu v buddhismu\n\nEdward Conze prohlašoval, že si všiml podobností mezi mahajánovým buddhismem a gnosticismem  ve své knize \"Buddhismus a gnóze. V\"ýslovně porovnával mahajánový buddhismus s „gnózou“, tj. s vědomím nebo vhledem, a nikoli s „gnostiky“, protože o gnosticismu jako sociální skupině bylo známo příliš málo.  Na základě osmi Conzeho podobností uvádí Hoeller následující podobnosti: \n\n\nPodle Conzeho tyto společné rysy nebyly náhodou, ale byly spojeny s podstatou obou náboženství.  Jak tyto podobnosti vznikly, bylo pro Conzeho nejasné  ale podle Verardiho mohou souviset s mořským obchodem mezi Římskou říší a Indií, který byl v té době intenzivní.  Verardi dále upozorňuje na podobnosti mezi sociálně-ekonomickou základnou gnosticismu a buddhismu, jmenovitě obchodníků, kteří oba museli soutěžit s „velkými organizovanými mocnostmi“ Říma s křesťanskou církví a brahmany.  Obě společenství představovala „otevřenou ekonomiku a společnost postrádající obranu (a otřesy) \"nomosů\" (démon zákana), zákon a instituce zřízení.\n\nGnostické myšlení bylo příkladem pozdně helénistické strategie radikální osobní existence. Jeho pohled na vnitřní či duchovní vykoupení byl převážně intelektuální. Zřídkakdy se profiloval jako autonomní hnutí, spíše šlo o proud v rámci existujících náboženských a filozofických tradic, jako byly židovské apokalyptické a mudroslovné spekulace, orfismus, středoplatonismus a zejména křesťanství. Samotní gnostikové považovali svoje pojetí tradic za nadřazené vůči jejich negnostickým chápáním. Gnosticismus začali jako samostatný proud považovat křesťanští otcové, když ho interpretovali jako křesťanskou herezi.\n\nFormování gnosticismu (podobně jako judaismus a další náboženství Středomoří) ovlivnil řecký a helénistický myšlenkový svět včetně ptolemaiovského modelu kosmu. Jednou z charakteristik helénismu je rozpad tradičních náboženských a sociálních struktur včetně tradičních místních náboženství soustředěných okolo \"polis\", který vedl k univerzalismu a individualismu, což jsou výrazné prvky v gnostických systémech.\n\nVětšina gnostických systémů vznikla v okrajových proudech judaismu. Mnohé spisy lze považovat za výklady nebo přepracování textů ze Starého zákona, které obsahují polemiky s jejich převažující interpretací. Gnostické spisy se často odvolávají na starozákonní postavy (Adam, Šét, Kain, Šém, Noe) jako na své předchůdce či autority. V gnosticismu je také patrný vliv židovské apokalyptiky, která je charakterizovaná vírou, že brzy přijde konec světa, a že Bůh pravým věřícím svěřil tajnou ezoterickou moudrost, která vede k vědění zaručujícímu spásu. Toto vědění je ale přístupné pouze zasvěceným, takže se v tomto proudu judaismu ostře rozlišuje mezi „zbožnými“ a „bezbožnými“. Polemiku okrajových skupin diasporního judaismu s jeho hlavním proudem lze pozorovat v gnostických textech jako např. Podstata archontů, které se zabývají alternativním výkladem knihy Genesis. Gnosticismus se vůči judaismu ostře vymezuje. Židovského Boha Jahveho označuje jako démiurga, který sice stvořil hmotný svět, ale ve skutečnosti nad ním ještě existuje vyšší neznámý Bůh, kterého Židé nevidí.\n\nPodobně i skupina na okraji židovství známá díky nálezu Kumránských svitků v roce 1947 nabízí spojnici pro objasnění původu představ vztahujících se k soteriologickému (spásnému) vědění a kosmologickému dualismu. Vedle přísného dodržování židovského Zákona se zde totiž objevují i prvky typické pro gnosticismus.\n\nTaké v tradici raně židovské mudroslovné literatury, kterou datujeme do 4.–1. století př. n. l., a na níž gnosticismus navazuje, je Moudrost (v gnostických textech Sofia) postavou úzce spojenou s Bohem, kterého někdy dokonce zastupuje. Moudrost ochraňuje celý Izrael či zbožné jednotlivce a vede je ke spáse.\n\nZejména myšlenka eschatologického soudu, představa vzkříšení mrtvých, spekulace o věcích (eonech) a dualismus se do židovské apokalyptiky, a poté i do gnosticismu, dostaly vlivem íránsko-zoroastrovských náboženských představ. Některé gnostické prvky (např. motiv z „Písně o perle“) a hnutí (manicheismus a mandejství) jsou nezávislé na judaismu a lze je označit za „íránskou gnózi“.\n\nGnostické prameny byly většinou napsány řecky a využívaly terminologii z řecké filozofie. Ohledně stavby světa a nauky o bohu velké gnostické systémy navazovaly na řeckou platónskou filozofii, např. v případě dualismu ducha a hmoty nebo přechodu od božské jednoty k rozmanitosti kosmu. Gnostikové často používali převzatou řeckou terminologii (termíny jako \"aión, ennoia, sofia, bythos\").\n\nGnosticismus byl také ovlivněn helénistickými mystérii a orfismem. Dokladem existence nekřesťanské helénistické gnóze je antický hermetismus.\n\nOd 1. století př. n. l. se v helénistickém světě objevuje postava mužského vykupitele (např. v mithraismu či křesťanství). V období antiky byl kosmos ztotožňovaný s ženským principem vrtkavé štěstěny (Fortuna), ale postupně začal být spojovaný už jen s negativními vlastnostmi ženského principu, včetně démonických sil, působících zotročení lidí. Nežádoucím důsledkem vlády krutého a nevypočitatelného Osudu bylo také vyloučení protikladného mužského boha. Představa o vlivu těchto negativních kosmických sil se vztahovala nejenom na hvězdné a planetární sféry, ale také na tělesnou podstatu individuální existence podle principu paralel mikrokosmu a makrokosmu. To vedlo k mytologizaci nedostatků veškeré existence jako kosmogonického a antropogonického pádu z říše božského ducha do hmoty. Tento pokleslý kosmos už tedy nebylo možné proměnit vlivem spásného působení, jak to bylo typické pro mystéria.\n\nMýtické přehodnocení tohoto světa jako zcela negativního bylo základem pro odmítnutí jakýchkoli nároků vnějšího světa na lidskou existenci (včetně sociálních, politických či kosmologických tlaků), což vedlo k radikální změně orientace na poznání sebe sama. Pravé já mohlo být z hmoty vysvobozeno pouze znovusjednocením s vlastní transcendentní podstatou, a k tomu bylo třeba překonat zotročující síly kosmu. K ženské podstatě padlé hmoty poskytoval alternativu pouze transcendentní mužský princip. Až zásahem mužského vykupitele byla duše schopná překonat svou padlou ženskou stránku a znovu se sjednotit s nadkosmickým božským Otcem.\n\nGnosticismus sice nemá jednotnou teologii, ale lze u něj pozorovat určité typické prvky, i když jsou často vyjadřované různými způsoby. Gnostické skupiny využívaly velké množství textů z různých náboženských i filozofických tradic a z nich převzaté motivy začleňovaly do vlastního systému.\n\nGnostické proudy kladly důraz na poznání, jehož hlavním cílem je dosažení spásy, i když může obsahovat i prvky filozofie. Toto poznání je skryté a ne každý je dokáže pochopit, někdy má i podobu tajného učení vyhrazeného jen pro úzkou skupinu jednotlivců. Protikladem poznání je nevědomost a víra (\"pistis\"), která podle gnostiků ke spáse nestačí, případně jí může i překážet. V jednotlivých gnostických textech jsou uvedeni na scénu různí vykupitelé, kteří spásné poznání zjevují.\n\nDůležitým rysem gnosticismu je ztotožňování viditelného, hmotného světa se zlem. Hmotný svět je takto pokládaný za říši temnoty, kterou stvořila nižší božská bytost. Protikladem je nadkosmický svět, kde sídlí Nejvyšší Bůh, který je nepoznatelný a nepochopitelný. Některé směry ho proto popisují pomocí negativních přívlastků (např. nepopsatelný, nespatřitelný, nevýslovný aj.). Představa Nejvyššího Boha je spojená i s myšlenkou konečné jednoty Boha a člověka, jehož božská podstata byla kdysi součástí nadkosmické boží říše.\nPodle gnostických představ nejvyšší Bůh stvořil ke svému obrazu eony. Jedním z nich byla Sofia (moudrost), která se rozhodla stvořit vlastní obraz bez souhlasu Boha, což ale vedlo ke stvoření nepovedené a zdeformované bytosti. Sofia ji proto vypudila mimo \"Pléróma\" (řec. plnost, naplnění), ale protože i tato bytost zdědila část božské moci, stvořila sama podle svého nedokonalého obrazu vlastní eony a archonty, planety i dvanáct znamení zvěrokruhu. Tato bytost je Démiurgem, který stvořil zemi i kosmos. Při stvoření člověka však o svou božskou částici přišel, protože ji vlivem zásahu Sofie vdechnul člověku, aby jej oživil.\n\nHmotný svět tedy vznikl vlivem zásahu sil, které neměly přímý kontakt se stvořitelským Bohem, ani jeho souhlas. Vesmír i lidské tělo tak jsou pod vládou Démiurga a jeho stvoření. Vládě nevypočitatelného Osudu (\"heimarmené\") může uniknout pouze duchovní část lidské duše, protože má původ u Boha. Tento motiv sice není podrobně rozpracovaný u všech skupin, ale všechny jej nejspíše předpokládaly.\n\nČlověk má prostřednictvím božské jiskry (\"splinthér\") určité spojení s vyšším světem. Tato jiskra je vlivem stvoření uvězněná ve hmotě, ale člověk o její existenci neví, a proto mu tato pravda musí být zjevena zásahem Vykupitele pomocí jeho spásného poznání. V rámci valentinovské gnóze vznikla typologie lidí podle míry uvědomění si vlastní božské podstaty. V gnosticismu existuje představa božstva Člověka představovaného kosmickým Adamem. Tím může být přímo Nejvyšší Bůh, který byl vzorem ke stvoření člověka. Podle jiné verze byl kosmický Adam přímo stvořený Bohem a nižší bytosti se na stvoření člověka podílely podle něj. Božstvo Člověk tedy podle gnostiků existovalo před Démiurgem a není jeho dílem.\n\nSpása v gnostickém pojetí znamená překonání stavu nevědomosti, který někdy bývá přirovnáván ke spánku či opilosti, a dosažení konečného vysvobození božské jiskry člověka z hmoty. K tomu bylo zapotřebí poznání a často i správného způsobu života, který má bránit opětovnému připoutání gnostika ke hmotě. Podle některých pojetí má být stav uvědomění si božské jiskry ještě rozvíjený pod vedením gnostického učitele. K samotnému návratu božské jiskry do \"Plérómatu\" dochází až smrtí gnostika, ale prakticky spásy dosahuje už za svého života, pokud dosáhl uvědomění si své božské podstaty a udržel tento stav až do smrti. Jinak jeho duše zůstává v zajetí hmoty.\n\nPři návratu do \"Plérómatu\" musela duše gnostika projít planetárními sférami. K tomu bylo potřeba znát hesla a pečetě pro průchod říšemi služebníků Démiurga. Jejich popisy a zobrazení se zachovaly v textu \"Dvě knihy Jeú\". Samotný příchod duše do \"Plérómatu\" je popisovaný buďto jako „spočinutí“ případně jako určité manželství mezi duší a Bohem Otcem.\n\nDalším výrazným prvkem objevujícím se v gnosticismu je představa o „vykoupeném Vykupiteli“. Gnostikové věřili, že svoji spásu zažívají už během svého života, a svět okolo sebe relativizovali. Považovali se za „pokolení bez krále“. Byli sami sobě králi vlivem vědomí o své božské podstatě. Podle gnostiků ale ještě nebyly vysbírány a navráceny všechny božské jiskry. Proto se o gnosticích říká, že jsou totožní s vykupitelem, který „má být vykoupen“.\n\nŠimon Mág je mytickým zakladatelem gnóze a měl být současníkem Ježíše Krista. Objevuje se už v Novém zákoně, v Skutcích apoštolů, kde chtěl od apoštola Petra koupit moc konat zázraky. Pocházel ze Samaří. Podle Justina Mučedníka existovala skupina Šimona Mága, která ho uctívala jako Boha. Podle legendy v apokryfních Skutcích Petrových spolu Petr a Šimon Mág bojovali a oba působili divy. Hippolytos Římský píše, že Šimon Mág se nechal zahrabat do země s tím, že vstane z mrtvých, ale nepodařilo se mu to. Jeho družkou měla být bývalá nevěstka Helena, která se prohlásila za Ennoiu a spolu s Šimonem kázali po Palestině.\n\nŠimonovým žákem měl být Menandros, který se prohlásil za spasitele. Jeho křest měl zaručit nesmrtelnost duše. Dalším Šimonovým žákem byl údajně Satornilos, který působil ve druhém století v Antiochii. Podle něj byl svět stvořen sedmi anděly, z nichž jeden byl židovským Bohem. Lidi dělil na dvě skupiny – dobří lidé s božskou jiskrou a zlí lidé, kteří božskou jiskru nemají a budou zatraceni. Je docela možné, že tito učitelé neměli k Šimonu Mágovi žádnou vazbu a byli s ním propojeni pouze s polemickým záměrem.\n\nVýznamným gnostickým učitelem byl Basileidés, který působil v první polovině druhého století v Alexandrii. Byl to plodný autor, ale velká část jeho díla se nezachovala. Démiurga nazval Abraxasem, což je jedno ze jmen židovského Boha. Vyznával doketickou christologii.\n\nSetovci měli být gnostická skupina, která svůj původ odvozovala od Šéta (Séta), syna Adamova, kterého pokládali za zvěstovatele moudrosti a spasitele. Jde ale spíše o badatelský konstrukt na základě několika textů z Nag Hammádí, které spojuje především myšlenka Seta jako spasitele a otce gnostiků. Neexistují spolehlivé doklady o existenci setovců jako specifické skupiny.\n\nNejvýznamnějším textem připisovaným setovcům je Tajná kniha Janova, zachovaná ve čtyřech verzích, které se dále dělí na dlouhou a krátkou verzi. Obsahuje shrnutí základního gnostického mýtu a pravděpodobně jde o kompilaci z více textů s mnoha redakčními úpravami. Dodatečně byla křesťansky upravena.\n\nValentinovci jsou považovaní za původce nejpropracovanějšího a nejúspěšnějšího gnostického systému. Existovali především v 2.–3. století a byli silným konkurentem pro rodící se katolickou (obecnou) církev. Za zakladatele valentinovců je označován Valentínos, gnosticko-křesťanský učitel, filosof a básník, který působil přibližně v letech 140–160 n. l. v Římě. Byl považován za plodného autora, ale z jeho díla se zachovaly jen zlomky.\n\nValentinovci byli rozšíření po celém Středomoří, což po smrti Valentína vedlo k rozdělení na západní a východní valentinovce.\n\nRekonstrukce učení valentinovců je problematická, protože se zachovalo velké množství textů od Valentínových žáků, ale žádný gnostický spis přímo od jejich zakladatele. Předpokládá se, že Valentinovo učení mělo dvě roviny – exoterickou (veřejnou), která byla v souladu s křesťanským učením, a ezoterickou, která byla tajná a obsahovala gnostické myšlenky. Valentinovci měli ze všech gnostických skupin nejpropracovanější kosmologii, od hereziologů se dochovalo dokonce pět jejích verzí.\n\nPřibližně od 18. století až do 50. let 20. století patřily mezi hlavní prameny bádání polemické spisy proti heretikům napsané církevními otci ve druhém a třetím století př. n. l. Vlivem nálezu z Nag Hammádí se výrazně rozšířila pramenná základna, která tyto překážky umožňuje postupně překonávat.\n\nPrvní skupinou jsou texty křesťanských hereziologů, které informují o jednotlivých gnostických společenstvích z pohledu křesťanské polemiky. Jejich pohled na gnózi formuje potřeba vymezovat se vůči ní a také z toho vyplývající tendenčnost. Přesto jsou cenným zdrojem informací. Tito autoři takto zachovali alespoň ve zlomcích některé jinak ztracené gnostické texty. Do objevů prvních přímých pramenů a především nálezů rukopisů z Nag Hammadí byly jediným zdrojem informací o gnosticismu. V dílech křesťanských hereziologů se tedy sice zachovaly citace z gnostických spisů, ale velmi stručné a často vytržené z kontextu.\n\nJustin Mučedník ve svém spisu \"Syntagma\" (Shrnutí) odvozuje jednotný původ hereze v působení Satana, který převrátil pravé křesťanské učení. I když se toto dílo nedochovalo, bylo patrně základem pro mnohé hereziology. Eirénaios z Lyonu napsal pětisvazkové dílo \"Adversus haereses\" (Proti herezím) dochované v latinském překladu. Počátek hereze připisoval působení Šimona Mága známého ze \"Skutků apoštolských\". Hippolyt Římský ve svém spise \"Refutatio omnium haeresium\" (Vyvrácení všech herezí) uvádí přímé citace z některých spisů, které jsou jinak ztracené (např. \"Naasejský traktát\", \"Velký výklad\"). Tertullián v \"De praescriptione haereticorum\" uvádí množství informací o některých gnostických systémech. Gnóze má podle něj původ v pohanské filozofii. Klémens Alexandrijský působil v Alexandrii, kde byl gnosticismus rozšířený. Ve spisech \"Paedagogus\" a \"Stromateis\" se proto zabývá tím, jak má křesťan rozlišit mezi správnou a špatnou gnózí. Epifanios ze Salamíny je autorem díla \"Panarion omnium haeresium\" (Lékárnička proti všem herezím), kde shrnuje poznatky předchozích hereziologů. Píše ve 4. století, kdy už gnostikové přestávali být vnímáni jako hrozba, v jeho díle jsou však k nalezení úryvky z jinde nedochovaných gnostických spisů.\n\nVztah gnosticismu a křesťanství je specifický. Oba směry se začaly navzájem ovlivňovat na přelomu 1. a 2. století, což vyústilo např. ve vznik gnosticko-křesťanských skupin jako valentínovci, kteří fungovali uvnitř církve pravděpodobně až do 4. století a sami se označovali jako její elita. Gnostikové do svých textů snadno pojali postavu Ježíše Krista a ztotožnili ho se svojí představou o spasiteli.\n\nV křesťanství lze vysledovat gnostické vlivy v některých představách o spasiteli v Pavlově listu Filipským a zejména v Janově evangeliu. Dále se gnosticismus nepřímo podílel na rozvoji křesťanské ortodoxie a filozofie, protože ty se formovaly právě v polemikách s gnózí. Někteří raně křesťanští autoři, především Órigenés, byli gnostickými myšlenkami přímo ovlivnění.\n\nBěhem 19. a 20. století se u několika dochovaných antických pramenů podařilo prokázat, že jsou gnostické nebo alespoň gnosticismem ovlivněné. Mezi tyto prameny patří \"Corpus Hermeticum\" vzniklý ve 3. století n. l. Za nejvíce „gnostické“ jsou v tomto korpusu považované traktáty \"Poimandrés\" a \"Asclépios\".\n\nKoncem 18. století byly jako gnostické určeny tři texty v \"Bruceho kodexu\" (\"Codex Brucianus\"), který obsahuje traktát \"Pistis Sofia\", a \"Askewově kodexu\" (\"Codexu Askewianus\"), ve kterém se zachovaly texty \"Dvě knihy Jeú\" a \"Bezejmenný traktát\". Tyto tři spisy byly zároveň první známé autentické gnostické texty, jejich jazykem byla koptština.\n\nDalší autentické gnostické spisy psané v koptštině obsahuje \"Papyrus Berolinensis 8502\" (Berlínský kodex). Kodex byl známý od konce 19. století, ale kvůli dvěma světovým válkám byl vydán až roku 1955. Jeho součástí jsou \"Mariino evangelium\", \"Tajná kniha Janova\" a \"Moudrost Ježíše Krista\".\n\nNěkterá díla se zachovala v oblasti Sýrie. Jde o \"Ódy Šalamounovy\", \"Píseň o Perle\", která je součástí \"Skutků Tomášových\" a také \"Skutky Janovy\" s dokétickou interpretací ukřižování Ježíše Krista.\n\nNález textů z Nag Hammádí roku 1945 znamenal zlom ve studiu gnosticismu. Roku 1946 byl do egyptského národního muzea přinesen dnešní Kodex III. Postupně se za poměrně dramatických okolností podařilo shromáždit všechny dochované kodexy z nálezu. Vydávání a překlad textů byly dokončeny až roku 1977.\n\nDohromady jde o 13 svazků – kodexů, obsahujících 52 textů různého obsahu v rozsahu 1153 stran z přibližně 1257 původních stran. Zachovalo se tedy zhruba 90 % textu. Z celkového počtu bylo 42 textů, o jejichž existenci se do té doby vůbec nevědělo. Zbylé texty se zachovaly také v jiných kodexech, případně byly známy ze zmínek křesťanských polemiků. Texty byly napsané koptsky.\n\nMezi nejvýznamnější objevené texty patří např. Tomášovo evangelium, Filipovo evangelium a Tajná kniha Janova.\n\nBěhem 70. let 20. století byl v Egyptě objeven \"Codex Tchacos\", u kterého ale byly vlivem špatného zacházení ze strany překupníků nevratně poškozeny jeho některé části. Až roku 2001 ho koupila Frieda Nussberger-Tchacos a v letech 2006–2007 byly vydány všechny čtyři traktáty. Nejvýznamnější je \"Jidášovo evangelium\", o kterém se zmiňuje Eirénaios z Lyonu v \"Adversus heareses\", ale jeho text se dochoval jen zde. \"První zjevení Jakubovo\" a \"Petrův list Filipovi\" byly známé už z rukopisů z Nag Hammádí. Poslední traktát \"Allogenés\" se sice jmenuje stejně jako jiný z Nag Hammádí, ale jeho obsah je odlišný.\n\nNález rukopisů způsobil velký zlom v bádání o gnosticismu. Mezi hlavní přínosy patří mnohonásobné rozšíření pramenů, které nejsou zkreslené podáním hereziologů, což vedlo k vytvoření mnohem plastičtějšího obrazu gnosticismu jako mnohovrstevného jevu. Zároveň takto mohly být přesně objasněny jeho významné inspirační zdroje, což vedlo k postupnému převládnutí teorií o nekřesťanském původu gnosticismu. Interpretace textů rovněž oživila zájem o otázky, z jaké sociální vrstvy gnostikové pocházeli, a některé texty naznačují charakter gnostické zbožnosti či rituálů.\n\n\n"}
{"id": "102159", "url": "https://cs.wikipedia.org/wiki?curid=102159", "title": "MASH", "text": "MASH\n\nMASH je zkratka pro lékařské jednotky americké armády – Mobilní armádní chirurgická nemocnice (z anglického Mobile Army Surgical Hospital).\n\nPoprvé byl tento typ nemocnic použit v srpnu 1945, hromadně nasazen byl během války v Koreji a v pozdějších konfliktech. Americká armáda oficiálně zrušila nemocnice MASH dne 16. února 2006 a nahradila je větším ekvivalentem, CSH (Combat Support Hospital – Podpůrná polní nemocnice).\n\nVšechny jednotky měly kolem 10 lékařů, převážně chirurgů a 12 zdravotních sester, 200 armádních zaměstnanců a lůžka pro přibližně 200 pacientů. Protože tyto nemocnice mohly být rychle rozebrány a postaveny na jiném místě, mohly sledovat přední linie (některé jednotky během korejské války proto svoji polohu změnily mnohokrát). Blízkost bojiště a krátké přepravní vzdálenosti výrazně zvýšily úspěšnost léčby.\nKe zpopularizování MASH přispěl svojí novelou z roku 1968 spisovatel Richard Hooker, o dva roky později stejnojmenný americký film a později i stejnojmenný televizní sitcom.\n\n"}
{"id": "102160", "url": "https://cs.wikipedia.org/wiki?curid=102160", "title": "Cesta do Francie", "text": "Cesta do Francie\n\nCesta do Francie \"(1887, Le chemin de France)\" je méně známý historický román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\".\n\nV jednom svazku s tímto románem současně vyšla satirická novela na britský kolonialismus \"Gil Braltar\".\n\nRomán se odehrává v období Velké francouzské revoluce. Vypravěčem je Natalis Delpierre, kapitán francouzské armády, který popisuje průběh své návštěvy v Prusku v létě roku 1792. Delpierre jel do Pruska navštívit svou sestru Irmu, která tam pracovala u Madam Kellerové a jejího syna Jeana Kellera. Během Delpierrovy návštěvy však vypukne po sesazení francouzského krále Ludvíka XVI. a vyhlášení republiky mezi oběma zeměmi válka. Po zahájení bojů je Jean Keller přinucen vstoupit do pruské armády a sloužit tam pod mužem, který je jeho sokem v lásce k Martě de Lauranay a se kterým měl naplánováno utkat se v souboji. Marta, její otec, Irma i Natalis jsou přinuceni opustit Prusko. Madam Kellerová, která miluje svého syna, jej následuje všude, kde je jeho jednotka umístěna. Po nějaké době musí ale Jean dezertovat, protože udeřil svého soka v lásce (a zároveň svého nadřízeného důstojníka) a uprchnout se svou matkou rovněž do Francie. Na Jeanovu hlavu je vypsána odměna. Při útěku dohoní do Francie se vracejícího Natalise, Martu, jejího tatínka a Natalisovu sestru. Všichni pak pospíchají do Francie, ale na záda jim dýchají lovci hlav, kteří chtějí získat odměnu za dopadení Jeana. Ve Francii se už pohybují Německá vojska a Jean musí spolu s Natalisem uprchnout a oddělí se od zbytku skupiny. Bohužel nakonec je chytnou a hrozí jim smrt zastřelením. V posledním okamžiku když už má zaznít osudný výstřel je zachrání zrovna kolemjdoucí Francouzská armáda (pluk ve kterém bojuje Natalis), který tam přivede Jeanova maminka protože zjistí, že Jean je Francouz a né Němec a chce tak osvobodit Jeana odsouzeného za dezerci z německé armády. Všichni pak nakonec odcházejí do rodiště Natalise a jeho sestry.\n\nKnihu \"Cesta do Francie\" ilustroval George Roux.\n\n\n\n"}
{"id": "102163", "url": "https://cs.wikipedia.org/wiki?curid=102163", "title": "Bertha von Suttnerová", "text": "Bertha von Suttnerová\n\nBaronka Bertha Sophia Felicita von Suttnerová rozená hraběnka Kinská ze Vchynic a Tetova (9. června 1843 Praha – 21. června 1914 Vídeň ) byla česko-rakouská radikální pacifistka, publicistka a spisovatelka. Varianty jejího jména jsou: Bert(h)a (von) Suttner(ová), Berta Kinská-Suttnerová, Berta ze Suttnerů. V roce 1905 se stala první ženou, jíž byla udělena Nobelova cena za mír.\n\nNarodila se v domě č. 697 (roh Vodičkovy ulice a ulice V Jámě na Novém Městě pražském), jejím otcem byl hrabě František Josef Kinský (1768–1843) polní podmaršál, příslušník jedné z nejstarších šlechtických rodin v Čechách a matka Sofie (Žofie) Vilemína hraběnka Kinská-Körnerová (dcera hejtmana jízdy Josefa von Körnera).\n\nBerta žila část dětství s matkou v Praze i na Staroměstském náměstí v paláci Kinských, ale zejména pro nerovnost původu Bertiných rodičů i skutečnost, že otec již nežil, byly vztahy mezi její matkou a širší rodinou Kinských napjaté. Matka s dcerou proto odešly do Brna a zde, u Bertina poručníka, otcova přítele Ernsta Egona Fürstenberga, se jí dostalo péče i kvalitního vzdělání; také bohatá knihovna v ní probudila zájmy a schopnosti, které jí ve spojení s jazykovým nadáním uvedly do světa hudby, zpěvu a umění i humanistických věd. Naučila se kromě rodné němčiny a češtiny i francouzsky, anglicky a italsky.\nV roce 1856 se odstěhovaly do Vídně k tetě. Zde vzdělaná sestřenice Elvíra měla na Bertu kladný vliv a zasvětila ji do literatury a filozofie. V roce 1873, kdy rodinné jmění (zděděné po otci) bylo téměř vyčerpáno, přijala Berta místo guvernantky v rodině velkoprůmyslníka Karla von Suttnera. Vyučovala jeho čtyři dcery hudbě a jazykům. Sblížila se s Arturem (* 1850), nejmladším synem Suttnerů. I přes nesouhlas rodiny se v červnu 1876 Berta za Artura tajně provdala a oba odjeli do Gruzie, na pozvání Bertiny přítelkyně, kněžny Jekateriny Dadiani z Mingrelie. Finanční prostředky získávali především vyučováním v tamních šlechtických rodinách a psaním článků pro noviny ve Vídni a Berlíně. Oba též pracovali ve vojenských lazaretech při rusko-turecké válce a Berta zde poznala velké a zbytečné utrpení. Tato doba byla začátkem její nové filosofie; zbytečné utrpení, přinášené válkou, začalo být zlem, proti kterému je třeba se postavit.\n\nV roce 1885 se vrátili zpátky do Vídně, došlo k usmíření s rodinou a návratu do rodinného zámku Harmannsdorf v Dolních Rakousích. Na dva roky (1886–1888) opět odcestovali do Paříže, kde byli jako uznávaní publicisté vítáni mezi literáty a intelektuály.\n\nV roce 1889 Berta von Suttnerová vydala román \"Die Waffen nieder!\" (v češtině \"Odzbrojte!\", v angličtině vydáno jako \"Lay Down Your Arms\", 1892). Suttnerová znala válečné dějiny i historii Královéhradecka a v knize mj. popisuje dění v kraji těsně po velké bitvě u Hradce Králové v r. 1866. Román vyvolal velký rozruch a postavil autorku mezi přední představitele mírového hnutí ve světě. Začala se angažovat v protiválečných aktivitách; brzy stála v čele výborů mírových organizací, v jejich setkání v Evropě. Jezdila na první mezinárodní kongresy, propagovala založení mezinárodního smírčího soudu v Haagu a také další organizace, obhajující práva žen a národnostních menšin, vyjadřovala svůj odpor k antisemitismu. Začala vydávat (1892–1910) pacifistický časopis \"Odzbrojte\" (\"Die Waffen nieder!\"). Po smrti manžela Artura (10. 12. 1902) věnovala své veškeré úsilí mírovým aktivitám.\n\nS jménem Berty Suttnerové jsou spojovány zejména tyto události:\n\nBerta Suttnerová, rodačka z Prahy, byla označována za nejproslulejší ženu světa před první světovou válkou. Svou literární prací a činností pro zachování míru se řadí do čela obránců humanistických idejí v Evropě druhé poloviny devatenáctého století. Zemřela po krátké těžké nemoci ve svých 71 letech – 21. června 1914 ve Vídni.\n\nPři pobytu v Gruzii (1876–1885) s manželem psali články pro nejrůznější časopisy a také literárně náročné stati pro vídeňský a berlínský tisk, seznamovali veřejnost s exotickým prostředím a psali zprávy o Rusko-Turecké válce 1877. Suttnerová psala také pod pseudonymy B. Oulet nebo Jemand. Jméno Berty Suttnerové se stávalo v literárních kruzích Evropy pojmem. V Gruzii napsala také několik novel, které byly publikovány a našly brzy své čtenáře. Spolu s manželem Arturem Suttnerem přeložili legendární epos od Šoty Rustaveliho: \"Muž v tygří kůži\", nejvýznamnější památku staré gruzínské literatury.\n\nPo návratu do Vídně se Berta v psaní soustředila na myšlenku mírového světa bez válek. A upsala se pacifismu. Kniha \"High Life\" (1886) měla hlavní téma respektování člověka a jeho svobodné vůle rozhodovat o sobě samém. Dále chtěla napsat knihu proti válce a vyjádřit co si myslí a cítí- bolest, kterou v ní vyvolává představa války, psala (1887 a 1888) a vydala knihu \"Die Waffen nieder\" (1889). Tato kniha byla přeložena do mnoha jazyků a opakovaně vydávána. V češtině vyšla kniha pod názvem \"„Odzbrojte!“\" v roce 1896 v překladu Vlasty Pittnerové s věnováním památce Vojty Náprstka, iniciátorovi překladu knihy.\n\nRomán měl nebývalý ohlas, v kritikách se objevilo i srovnávání jeho významu s Biblí. Do historie vešla i slova: \"„Třebaže kniha není pochopitelně schopna změnit svět, román Suttnerové má k tomu blízko.“\" S nadšením její protiválečné dílo přivítal i Alfred Nobel, Suttnerové v dopise z Paříže 1. dubna 1890 napsal: \n\nBerta Suttnerová psala také (německy) divadelní hry, povídky a pacifistické spisy. Z početného díla například:\nBertě Kinské, guvernantce v rodině Suttnerů, se od paní baronky, která chtěla zabránit dalšímu vztahu mezi Bertou a jejím synem Arturem, dostalo (1875) doporučení přijmout nabídku jiného zaměstnání. Předala jí také inzerát o hledání sekretářky znalé jazyků. Berta po korespondenci nabídku přijala, odjela do Paříže a nastoupila jako tajemnice u Alfreda Nobela. Ten však byl brzy nato požádán švédským králem, aby se vrátil z Paříže do vlasti a tak se Berta po pár týdnech práce vrátila do Vídně (také na Arturovy písemné prosby).\n\nKrátký čas, který prožila v Paříži s Nobelem, položil základ k jejich celoživotnímu hlubokému přátelství a vzájemné úctě – a k dopisování po celou dobu. Nobel si dobře rozuměl i s Bertiným manželem a ještě se několikrát sešli.\n\nDopis, který 7. ledna 1893 Bertě napsal, je zcela mimořádně důležitý: V něm Nobel Bertě naznačil, že hodlá založit fond, ze kterého se budou vyplácet ceny vědcům, lékařům a že také míní zřídit cenu pro toho, kdo se nějak zasloužil o světový mír a porozumění mezi národy.\n\nPo smrti Alfreda Nobela (10. 12. 1896) jeho závěť prohlašuje, že jeho majetek má být použit na \"\"ocenění pro ty, kteří během předcházejícího roku prokázali největší přínos lidstvu\"\". Velká míra vlivu na toto rozhodnutí se připisuje právě Bertě von Suttnerové – která byla pro Nobela inspirací zejména při myšlence udělovat cenu za mír.\n\n\n\n"}
{"id": "102164", "url": "https://cs.wikipedia.org/wiki?curid=102164", "title": "Stará Boleslav", "text": "Stará Boleslav\n\nStará Boleslav (něm. \"Alt-Bunzlau\") je bývalé město a historicky významné místo. Nachází se v okrese Praha-východ a od roku 1960 tvoří jednu z částí souměstí Brandýs nad Labem-Stará Boleslav. Historické jádro města je od roku 1992 městskou památkovou zónou. Boleslav se stala také naším nejstarším poutním místem spojeným se svatováclavskou tradicí i mariánským kultem.\n\nPřemyslovské hradiště v těchto místech vzniklo na počátku 10. století, snad v době vlády Spytihněva I. (895–915) jako jeden ze strážních hradů původní Přemyslovské středočeské domény. Bylo založené na mírné pískovcové vyvýšenině v nivě poblíž soutoku řek Labe a Jizery.\n\nS přemyslovským hradištěm v Levém Hradci je spojovala cesta zvaná Boleslavka. Leželo také na trase staré zemské stezky, později zvané Žitavská, v místech jejího významného brodu. Ze tří stran bylo chráněno srázem, rameny obou řek a bažinami a jediný přístup byl ze severovýchodu. Prostor hradiště se dělil na akropoli a předhradí a byl obehnán mohutnou hradbou s příkopem. Ta byla v průběhu 10. století nahrazena hradbou kamennou zděnou na maltu, nejstarší svého druhu v českých zemích, jejíž zbytky odhalil archeologický výzkum v devadesátých letech 20. století. Takto kvalitní opevnění u Čechách v této době nemělo obdoby. Zástavbu hradiště potom zřejmě tvořilo mimo jiné několik dvorců patřících knížeti a jeho družině. V 10. století tu stál minimálně jeden kostel zasvěcený sv. Kosmu a Damiánovi. U jeho dveří byl ráno po výroční slavnosti patronů kostela tj. 28. září roku 935 (prameny uvádí též rok 929) svým bratrem Boleslavem zavražděn český svatý Václav. Jeho tělo zde potom několik let (legendy uvádějí tři roky) odpočívalo, než bylo přeneseno do pražské katedrály, kde se ve svatováclavské kapli nachází dodnes.\nPo roce 1039 založil kníže Břetislav I. nad místem mučednické smrti svého předka románskou baziliku sv. Václava a při ní kolegiátní kapitulu sv. Kosmy a Damiána, nejstarší instituci svého druhu v českých zemích. Jejím úkolem bylo od počátku pečovat o poutní místo spojené s mučednickou smrti svatého Václava a šířit úctu k tomuto přednímu patronu českého národa. Později se stala také ochráncem milostného mariánského obrazu, uctívaného ve staroboleslavském chrámu Nanebevzetí Panny Marie, takzvaného Palladia země české. K založení kapituly se váže také listina připisovaná Břetislavu I. Ta je ovšem až pozdějšího data, vznikla na konci 12. nebo až v průběhu 13. století. Přesto může alespoň částečně odrážet poměry v době vzniku kapituly. Ta v ní od českého knížete obdržela řadu příjmů z vesnic nejen v okolí Boleslavi, ale také na Moravě. Zajímavá je mimo jiné i nejstarší zmínka o zpracování vína v Čechách – konkrétně o vinném lisu v obci Dřísy nedaleko Boleslavi. Od této doby klesal význam Boleslavi coby správního centra, rostl ovšem její význam kulturně-duchovní.\n\nNejpozději na konci 11. století vznikají na hradišti další dva kostely. Jeden z nich, neznámého zasvěcení (možná Panny Marie), byl objeven archeology na dnešním Václavském náměstí, kde je jeho půdorys vyznačen v dlažbě. Jednalo se o zděnou stavbu, která zanikla v období vrcholného středověku. Dalším je dodnes stojící kostel sv. Klementa, který měl možná staršího dřevěného předchůdce. Na jeho západní straně se nacházela původně tribuna spojená s významným objektem, palácem hradního správce či přímo knížete.\n\nVe 13. století zabírá kapitula sv. Kosmy a Damiána většinu původní hradní akropole, v prostoru předhradí, v okolí dnešního Mariánského náměstí, pak vzniká nevelké město. To vlastnil panovník, který jej roku 1262 zastavil pánům z Michalovic, pozdějším zakladatelům Brandýské tvrze.\n\nV průběhu 14. století prošla gotickou přestavbou bazilika sv. Václava. V tomto období zaniká také kostel neznámého zasvěcení na akropoli. Jeho funkci možná přebral kostel Panny Marie na předhradí, předchůdce dnešního mariánského chrámu. Císař Karel IV., který Boleslav osobně několikrát navštívil, nechal postavit nové opevnění. To nahradilo dosud funkční hradbu z 10. století. Součástí fortifikace byly i dvě brány, z nichž jedna se dochovala v přestavěné podobě až dodnes.\n25. května 1420 navštívil ještě Boleslav císař Zikmund s chotí, avšak již o rok později kapitula uprchla do Žitavy a Boleslav je následně (1421) obsazena a zpustošena Husity. Ani ukončení bojů nepřinesl městu prosperitu. Kapitula se obnovovala jen velmi pomalu a památky chátraly. Po vymření rodu pánů z Michalovic v 15. století přešlo panství již se sídlem v Brandýse přes Tovačovské z Cimburka na Krajíře z Krajku, kteří je vlastnili až do císařské konfiskace roku 1547. Ti patřili k největším přívržencům Jednoty bratrské. Z 2. poloviny 16. století pochází také nejstarší zmínky o mariánských poutích, které podporovali jezuité. Vzhledem k stále většímu počtu katolických poutníků a růstu významu zdejšího reliéfu, který se roku 1609 stává celonárodní záštitou – Palladiem, došlo na počátku 17. století (nejpozději roku 1613) za podpory panovníka ke stavbě nového Mariánského kostela již v raně barokním duchu.\n\nZa třicetileté války prošla městem opakovaně nepřátelská vojska a téměř ho zničila. Nejdříve obsadilo Boleslav saské vojsko během jeho vpádu do Čech v roce 1632. Tehdy bylo odcizeno spolu s chrámovým pokladem také Palladium. To muselo být následně draze a náročně vykoupeno českou šlechtou a jeho slavnostního návratu v září roku 1638 se zúčastnil sám císař Ferdinand III.. Již o rok později muselo být ovšem znovu ukryto do bezpečí, protože město obsadila švédská vojska, která ho zcela vydrancovala. Při jejich ústupu v lednu 1640 navíc vypukl požár, při němž se zřítila severní věž kostela sv. Václava. Po ukončení války mohl být definitivně navrácen také Mariánský reliéf.\n\nZe škod třicetileté války se město nevzpamatovala do poloviny 18. století, ještě v roce 1757 mělo pouhých 37 domů. Velký podíl přitom tvořily stavby církevní. Na druhou stranu se Boleslav stala českým nejvýznamnějším poutním místem, o které pečovali kromě kapituly také jezuité, kteří zde roku 1656 zřídili svou rezidenci. Tu užívali až do svého zrušení v roce 1773, kdy se z ní stala kasárna. Ke staroboleslavskému milostnému obrazu přicházeli nejen desítky tisíc poutníků z celých Čech, ale také Habsburští panovníci, počínaje Ferdinandem II., nejčastěji Leopold I. až po Marii Terezii. Císař Josef II. sice omezil působnost kapituly a poutě dočasně zakázal, po jeho smrti byly ovšem znovu obnoveny. Boje se městu nevyhnuly ani za války o rakouské dědictví. Jedna z menších bitev roku 1757 se odehrála přímo vedle kostela Panny Marie.\n\nRozvoj Boleslavi nastal díky Tereziánským reformám podle tzv. raabizace. Neúrodná písčitá, ale před vodou dobře chráněná území na východní straně města byla určena k nové výstavbě. Do roku 1833 vzniklo v nové obci zvané Písek (sloučen s Boleslaví roku 1930) již 71 nových domů a rozvoj dále pokračoval také směrem od centra podél hlavních silnic. V roce 1820 byl v okolí města objeven pramen s minerální vodou, který se stal základem lázní Houšťka. Dnes je tato oblast relaxačně sportovním centrem s atletickým střediskem. Roku 1841 byla nově upravena a vydlážděna veřejná prostranství a hlavní komunikace. Od roku 1873 prochází městem železnice na Ústí nad Labem. Dne 4. prosince 1848 obnovil císař František Josef I. obci právo čtyř výročních trhů a pravidelné páteční trhy, roku 1899 ji povýšil na město a roku 1910 byla na Mariánském náměstí nákladem obce postavena nová secesní radnice. Jejího otevření se osobně zúčastnil i pozdější následník trůnu a poslední český král blahoslavený Karel I., který v této době sloužil u místní vojenské posádky. V roce 1929 se ve městě konaly celonárodní oslavy Svatováclavského milénia – výročí 1000 let od jeho zavraždění, s účastí prezidenta Masaryka a biskupa Roncalliho (pozdějšího papeže Jana XXIII.).\n\nV roce 1960 došlo ke sloučení města s Brandýsem nad Labem. Na popud místních občanů byl však místní název zahrnut do nového pojmenování obce a vznikl tak nejdelší název obce v České republice. V rámci budování inženýrských sítí proběhly v historickém jádru v letech 1988–1997 rozsáhlé archeologické průzkumy. Po nich dostalo centrum svou dnešní podobu. V roce 2003 se každoroční poutní oslavy smrti sv. Václava pod názvem Národní svatováclavská pouť staly největší oficiální oslavou státního svátku 28. září Dne české státnosti. V roce 2009 při této příležitosti navštívil baziliku sv. Václava a následně celebroval bohoslužbu pro více než 50 000 věřících papež Benedikt XVI.\n\nPřesně na den pět let po návštěvě svatého otce Benedikta XVI. byla v rámci Svatováclavské poutě v neděli 28. září 2014 provedena korunovace Palladia země České třemi korunkami, posvěcenými v Římě Svatým otcem Františkem I.\n\nDevadesáté výročí \"Svatováclavského milénia\" a desáté výročí návštěvy Benedikta XVI. připomenul ve své homilii apoštolský nuncius arcibiskup Charles Daniel Balvo celebrující misii na \"Národní svatováclavské pouti\" v sobotu 28. září 2019. V předvečer oslav, v pátek 27. září, byla u chrámu sv. Václava odhalena busta papeže Benedikta XVI.\n\nV místech raně středověké hradní akropole, na Václavském náměstí, se nachází románská bazilika sv. Václava založená po roce 1039 knížetem Břetislavem I. s kryptou sv. Kosmy a Damiána v místech, kde byl podle tradice zavražděn sv. Václav a kde bylo jeho tělo několik let také uloženo. Vedle stojí románský kostel sv. Klementa s výjimečnými románskými malbami ze 3. čtvrtiny 12. století. Jedná se o nejstarší dochovaný cyklus nástěnných maleb v Čechách. Dalším významným poutním chrámem je raně barokní kostel Nanebevzetí Panny Marie postavený na počátku 17. století podle návrhu G. M. Fillipiho, ve kterém je uchováváno Palladium země české, milostný obraz Madony. Nedaleko Mariánského kostela se nachází kaple Blahoslaveného Podivena, postavená podle návrhu K.I. Dientzenhofera roku 1738 na místě, kde měl být Podiven, sluha (komorník) sv. Václava, umučen.\n\nMěstská brána je pozůstatkem středověkého opevnění z počátku 10. resp. 2. poloviny 14. století, které je jinak dochováno jen torzálně na severní straně města. Dále se zde nachází řada barokních budov: Jezuitská rezidence z 2. poloviny 17. století, budova proboštství z let 1728–1734 původně podle návrhu K.I. Dientzenhofera či budova kapitulního děkanství z let 1710–1712. Na Mariánském náměstí se nachází secesní budova radnice z roku 1910. Kostely sv. Václava a Nanebevzetí Panny Marie jsou národními kulturními památkami. \n\nV roce 1674 nechali jezuité postavit, za finanční pomoci šlechtických rodů i prelátů, podél poutní cesty vedoucí z Prahy do Staré Boleslavi 44 kapliček. Počet kaplí přitom odpovídal invokacím loretánské litanie. V horní části každé kaple byly vymalovány poutní mariánské obrazy a sochy uctívané v Čechách, na Moravě a ve Slezsku, dole pak byly umístěny výjevy ze života sv. Václava. Jednalo se o nejrozsáhlejší svatováclavský cyklus vůbec. Na poslední kapličce byl namalován rodokmen císaře Leopolda I. jako potomka knížete sv. Václava po přeslici. Výzdobu kaplí z nichž se dochovala jen část můžeme dnes rekonstruovat na základě knihy Jana Tannera Svatá cesta z Prahy do Staré Boleslavi vydané roku 1692.\n\n\n\n"}
{"id": "102168", "url": "https://cs.wikipedia.org/wiki?curid=102168", "title": "Mariah Carey", "text": "Mariah Carey\n\nMariah Carey (narozena 27. března 1970) je americká zpěvačka, textařka, hudební producentka a herečka. Proslavila se v roce 1990 svým debutovým albem Mariah Carey, které se stalo multi platinovým. Vzešly z něj čtyři singly, které se všechny dostaly na vrchol americké hitparády Billboard Hot 100. Pod vedením Tommyho Mottoly, ředitele Columbia Records a později jejího manžela, pokračovala Carey se sbíráním úspěchů s dalšími alby Emotions (1991), Music Box (1993) a Merry Christmas (1994). Stala se tak nejprodávanější zpěvačkou v historii nahrávací společnosti Comlubia Records. Album Daydream (1995) změnilo historii, když píseň \"One Sweet Day\", duet s Boyz II Men nacházející se na tomto albu, strávil rekordních šestnáct týdnů na vrcholu hitparády Billboard Hot 100. Během nahrávání dalšího alba Butterfly (1997) zažívala bouřlivý rozvod s Mottolou a začala se po hudební stránce přesouvat od R&B a popu spíše k hip hopu.\n\nCarey odešla od Columbia Records v roce 2000, kdy podepsala smlouvu s Virgin Records America za rekordních 100 milionů dolarů. V roce 2001, pár týdnů před vydáním filmu Glitter a soundtracku k němu, se fyzicky a emočně zhroutila a byla hospitalizována kvůli závažnému vyčerpání. Následující neúspěch filmu i soundtracku vedle Virgin Records k vykoupení jejich smlouvy s Carey, což vedlo k úpadku její kariéry. V roce 2002 podepsala multi milionovou smlouvu s Island Records a po delší neúspěšné době se vrátila na vrcholky hitparád s albem The Emancipation of Mimi (2005). Píseň \"We Belong Together\" se stala jedním z jejích nejúspěšnějších singlů a později byla hudebním magazínem Billboard jmenována \"Písní dekády\". V roce 2009 si Carey zahrála ve filmu Precious, který byl kritiky pozitivně ohodnocen. Za svůj herecký výkon byla oceněna v kategorii \"Průlomový výkon\" na Mezinárodním filmovém festivalu v Palm Springs, a byla nominována na ceny Black Reel a NAACP Image Award.\n\nZa svou kariéru prodala přes 200 milionů hudebních nosičů, což z ní dělá jednoho z nejprodávanějších umělců všech dob. V roce 1998 byla na World Music Awards oceněna jako nejprodávanější umělec 90. let. V roce 2000 byla jmenována nejprodávanější ženskou umělkyní milénia. Podle Recording Industry Association of America je s 63,5 miliony prodaných alb třetí nejprodávanější ženskou umělkyní v historii Spojených států. Píseň \"Touch My Body\" (2008) se stala jejím osmnáctým singlem, který se dostal na první příčku americké hitparády, což z ní dělá jediného sólového umělce v historii, kterému se to povedlo. V roce 2012 byla Carey v seznamu \"100 nejlepších žen v hudbě\" od VH1 zařazena na druhém místě. Kromě komerčních úspěchů vyhrála pět cen Grammy, 19 cen World Music, 11 cen American Music a 31 cen Billboard Music. Je proslavená svým pěti oktávovým hlasem, silným a melismatickým stylem zpěvu a používáním fistule. V Guinnessově knize rekordů je označena jako \"nejvyšší zpěvných ptáků\".\n\nNarodila se 27. března 1970 v Huntingtonu, Long Island, New York operní zpěvačce irského původu Anne Patricii Hickey a leteckému inženýrovi afro-venezuelského původu Alfredovi Royovi Careymu, kteří spolu měli tři děti – nejstarší Alison (* 1959), Morgan (* 1961) a nejmladší Mariah (* 1970). Mariah získala své tehdy neobvyklé jméno podle písně \"They Call the Wind Mariah\" z původního Broadwayského muzikálu \"Paint Your Wagon\" (1951). Rodina se potýkala s rasovou nesnášenlivostí, v té době se smíšeným manželstvím nepřálo. Z důvodu zvyšujícího se napětí a osobních problémů kvůli národnosti se rodiče rozvedli, když byly Mariah tři roky. Patricia měla několik zaměstnání, příležitostně se živila jako operní zpěvačka a vokální trenérka. Mariah vzpomíná, jak asi ve čtyřech letech často potají zalezla s rádiem pod peřinu a zpívala si. V hudbě našla svůj únik od problémů. Matka odhalila pěvecký talent Mariah a ve zpěvu jí podporovala. Během školních let Mariah excelovala v předmětech jako je literatura, umění a hudba. Začala psát básně a přidávat k nim melodie. Už v útlém věku používala tzv. Whistle register, její matka začala okamžitě pracovat na jeho kontrole.\n\nMariah vystudovala \"Harborfields High School\", i když kvůli svým hudebním zájmům na Long Islandu často ve škole chyběla. Během začátku hudební kariéry se právě na Long Islandu seznámila s muzikanty jako jsou Gavin Christopher a Ben Margulies, se kterými napsala materiál pro svou demo nahrávku. Přestěhovala se do New Yorku a příležitostně pracovala jako servírka. Později začala zpívat jako sboristka.\n\nCoby osmnáctiletá zpívala Mariah jako vokalistka u zpěvačky Brendy Starrové. Obě se brzo staly kamarádkami a jak jejich přátelství rostlo, tím víc chtěla Brenda pomoci Mariah prorazit do hudebního průmyslu. Jedné páteční noci v prosinci 1988 se Brenda a Mariah setkaly na párty s manažerem Columbia Music Tommy Mottolou a Brenda K. Starr mu zde předala demo nahrávku Mariah. Mottola si pásku přehrál v autě při cestě z večírku a byl zaujat talentem, který slyšel. Otočil se a vrátil se na párty, ale Mariah už byla pryč. Přes Brendin management Mariah kontaktoval a následně ji pozval s její matkou do Columbia music a zanedlouho Mariah podepsala smlouvu. Tommy Mottola začal ihned mapovat vstup Mariah do světa středního proudu, naverboval nejlepší producenty tehdejší doby jako jsou Ric Wake, Narada Michael Walden. Columbia Music a manažer Tommy Mottola naplánovali Mariah postavit na trh jako hlavní pěveckou umělkyni jejich společnosti, jako konkurenku hvězd dalších nahrávacích společností Arista a Sire Records jako tehdy byly Whitney Houston a Madonna.\n\n12. června 1990 vydala debutové album nazvané \"Mariah Carey\". Columbia utratila více než milion dolarů na propagaci alba, což mělo za následek obrovské úspěchy. Mariah byla v hitparádě Billboard Hot 100 na prvním místě celkem 11 po sobě jdoucích týdnů. Všechny čtyři singly z alba Vision of Love, Love Takes Time, Someday a I Don't Wanna Cry se dostaly na první příčku, což se zatím nikomu jinému nepodařilo. Odměna se dostavila i v podobě dvou cen Grammy za nejlepšího nového umělce a nejlepší ženský popový hlasový výkon (skladba \"Vision of Love\"). Album se dále stalo nejprodávanějším albem roku 1991 v USA, jeho prodejnost dosáhla 15 milionů, album bylo 9× platinové. Mariah ihned začala nahrávat své druhé studiové album nazvané \"Emotions\", které vyšlo 17. září 1991. Prvním stejnojmenný singl se dostal na první místo. Druhý singl \"Can't Let Go\" se dostal na druhé místo. Třetí singl \"Make It Happen\" se dostal na páté místo. Mariah byla kritikou uznávána za posun v textařství, produkci i za nový zvuk. Alba se prodalo celosvětově přes 8 milionů kusů, čímž selhalo při pokusu dosáhnout komerční úspěch předchozího debutového alba.\n\nKritika začala spekulovat o tom, že Mariah je pouze studiovou zpěvačkou, i když měla za sebou několik televizních vystoupení. Mariah se tedy v roce 1992 rozhodla vystoupit na \"MTV Unplugged\" show hudební televize MTV. Měly na něm zaznít dosavadně nejlepší a nejsilnější hity Mariah. Několik dnů před tímto vystoupením se Carey a Afanasieff dohodli na přidání coververze starší písně, což by přineslo něco jiného a nečekaného. Nazkoušeli píseň kapely \"The Jackson 5\" s názvem \"I'll Be There\". Dne 16. března 1992 Mariah natáčí svůj \"MTV Unplugged\", který se po kladném přijetí kritiky stává jedním z nejčastěji hraných \"MTV Unplugged\" vůbec. Tento úspěch přiměl vedení Sony k vydání vystoupení jako \"MTV Unplugged\" EP (extended play). Album mělo vzhledem k menšímu počtu skladeb sníženou cenu a setkalo se s úspěchem, jak umlčením kritiků, kteří tvrdili že Mariah je pouze studiovou zpěvačkou, tak svou prodejností. Album se stalo 3× platinovým v USA a na několika evropských trzích získalo certifikaci Zlaté a Platinové desky.\n\nV roce 1993 Carey začala pracovat na svém třetím studiovém albu \"Music Box\". Po nepříliš velkém úspěchu alba \"Emotions\" ve srovnání s debutem \"Mariah Carey\" se Carey a Columbia dohodli, že další album bude obsahovat více popově orientovaný materiál, aby oslovilo širší spektrum posluchačů. Carey převážně pracovala s Afanasieffem, se kterým napsala většinu materiálů pro své třetí album. Během nahrávání desky se vztah Carey a Mottoly vyvinul romantičtějším směrem a 5. června 1993 se konala ohromná svatba za účasti největších celebrit té doby, včetně Barbry Streisand, Billyho Joela, Glorie Estafan a Ozzyho Osbournea.\n\n31. srpna 1993 vychází album \"Music Box\", debutující na prvním místě hitparády Billboard200. Album se setkalo převážně s dobrou kritikou, zatímco někteří chválili popově orientovanější zvuk, někteří Carey kritizovali za umírněnější použití hlasového rozsahu. První singl \"Dreamlover\" se dostal na první příčku. Druhý singl \"Hero\" rozšířil popularitu Carey v Evropě a také se stal jedním z nejvíce inspirativních songů. Singl se též dostal na první příčku. Třetí singl Without You, předělávka skupiny Badfingers, se v USA se dostal na třetí příčku, kdežto v Evropě byl jedničkou. Album \"Music Box\" se stalo jedním z komerčně nejúspěšnějších studiových alb natočených v 90. letech, prodalo se ho 32 milionů kusů. Téhož roku vyráží Mariah na své první světové turné Music Box Tour.\n\nNásleduje vánoční album vydané na podzim roku 1994 \"Merry Christmas\", které doprovází legendární hit \"All I Want for Christmas Is You\" a stalo vůbec nejprodávanějším vánočním albem všech dob. \"All I Want for Christmas Is You\" je každoročně v období Vánoc nejstahovanější vyzváněním pro mobilní telefony.\n\nV roce 1995 vydává Sony music další řadové album nazvané \"Daydream\". V pilotním singlu \"Fantasy\" jsou již daleko více patrné sklony k RnB a hip-hopu a tento singl debutoval na první příčce. Videoklip režírovala vůbec poprvé sama zpěvačka. Na albu spolupracuje vůbec poprvé s Jermainem Dupri, který později nechybí na žádném jejím albu. Singl \"One Sweet Day\" nazpívaný s boy band kapelou \"Boyz II Men\" se okamžitě stal dalším velkým hitem i v Evropě. Singl též debutoval na první příčce kde vydržel 16 týdnů. Takto dlouho na prvním místě měla singl pouze ona sama. V remixové verzi hitu \"Fantasy\" spolupracuje s raperem ODB. Třetí singl \"Always Be My Baby\", ve kterém spolupracuje právě s Jermainem Dupri se také dostal na první místo. V roce 1996 se vydává na světové turné Daydream Tour. Koncerty byly zaznamenány na DVD, např. \"Live at Madison Square Garden\" nebo \"Live in Japan (Tokio)\". Prodejnost alba dosáhla prodejnosti \"Music Boxu\". \"Daydream\" bylo prodáno 25 milionů kusů. Její úspěch se odrazil na osobním životě. Mariah si musí vždy velmi těžce prosadit svůj vlastní styl, což se jí podařilo jen málokdy, vzhledem k velmi silné a strategicky plánované masivní produkci jejích alb společností Sony, s cílem přivést co nejvíce posluchačů. Mariah se stávala loutkou.\n\nRok 1997 znamená pro Mariah velké změny. Rozvádí se se svým manželem Tommym Mottolou. Ve svých pozdějších interview pak Mariah často mluví o přehnané kontrole, manipulaci a také násilí. Mariah své pocity vyjadřuje ve velmi osobních skladbách, které často ani nemohla vydat, příkladem je balada \"Looking in\" z alba \"Daydream\"(1996). Tuto píseň Mariah zpívala poprvé naživo až v roce \"2013\" u příležitosti charitativního vystoupení s Newyorskou filharmonií a také zde uvedla, že se s zařazením této skladby na album téměř dostala do problémů. Je nesporné, že Tommy Mottola měl svou vlastní vizi o Mariah Carey a o mainstreamovém popu, který by zaujal většinu posluchačů a tak byla její tvorba manipulována. S tímto postojem však Carey nesouhlasila a to nakonec vedlo k jejímu osamostatnění.\n\nPonořila se do nahrávání nového alba \"Butterfly\", které vyšlo v roce 1997. Na albu se už projevuje vliv hip-hopu a rhythm and blues. Prvním singlem se stal \"Honey\", houpavý hip-hopový rnb song, který zdvihl velký rozruch co se týče videoklipu. Diváci a posluchači byli do té doby u Mariah zvyklí pouze na konzervativní styl oblékání, Mariah se objevovala vždy zahalená buď v černých dlouhých šatech nebo v riflích. Vůbec poprvé Carey ukazuje svůj sex-appeal. Byl to záměr ukázat osvobození od vlivu Mottoly. Song \"Honey\" se vyhoupl na 1. místo. Druhý singl je Buterfly je velmi silnou baladou a symbolem jejího osamostatnění. Videoklip je velmi emotivní a text metaforicky popisuje osobní důvody k osamostatnění se, odchodu. Od této doby se na všech singlech a deskách Mariah objevuje symbol motýla. Třetí singl My All, balada se španělskou kytarou, kastaněty a tradičně gradující melodií se dostal na první příčku a ovládl také dancefloor v podobě klasických house remixů, které vytvořil známý DJ \"David Morales\". Album \"Butterfly\" bylo komerčně velmi úspěšné. Je popové princezny, Mariah Carey se stává sexsymbolem.\n\nMariah se začíná věnovat dalším projektům, které jí během jího manželství nebyly povoleny. V dubnu 1997 se objevila na benefičním koncertu \"VH1\" \"Divas Live\", kde zpívá s dalšími hvězdami jako je \"Aretha Franklin\", \"Celine Dion\", \"Carol King\", \"Gloria Estefan\" a \"Shania Twain\". Začíná pracovat na projektu \"All that glitters\", který byl později přejmenován na \"Glitter\". Avšak vedení Sony chce vydat komiplaci největších hitů Mariah, vzhledem k blížící se komerční vánoční sezóně, a to bez přidání nových skladeb. S tímto Mariah nesouhlasí, myslí si, že by toto album mělo být kompilací těch nejosobnějších písní a také nových písní, ne pouze těch komerčně úspěšných. Vedení však kolekci osobních písní zamítlo, Mariah tedy nakonec souhlasila s tím, že album #1's bude obsahovat jak hity číslo 1, tak i 4 nové písně. Mezi novými skladbami je duet s Whitney Houston, \"When You Believe\", který byl zařazen i na soundtrack k filmu \"The Prince of Egypt\". Veřejnost byla překvapena spoluprací Mariah a Whitney, coby velkých popových rivalek. Jak Mariah i Whitney později řekly, vždy na sebe hleděly se vzájemným respektem a během natáčení songu i jeho propagaci a několika společných vystoupeních se staly přítelkyněmi. Album #1's se stalo úspěšným, po celém světě se ho prodalo 15 milionů kusů.\n\nV roce 1999 vychází poslední album Mariah u Sony Music. Album s názvem \"Rainbow\". V září byl vydán první singl \"Heartbreaker\". Song se okamžitě stal hitem číslo jedna. Videoklip k této písni se stal pátým nejdražším videem v hudební historii. Album \"Rainbow\" bylo hodně ovlivněno RnB. Album se v USA dostalo na druhé místo. Celosvětově se ho prodalo 12 milionů kusů. Po odvážnějším singlu \"Heartbreaker\" vychází druhý singl \"Thank God I Found You\", ten se stal patnáctým hitem číslo jedna. Třetí singl \"Can't Take That Away (Mariah's Theme)\" se dostal na #28 a je hymnou fanoušků.\n\nV roce 2001 podepsala jednu z nejlukrativnějších smluv v celém hudebním průmyslu. Po odchodu ze Sony Music jí Virgin nabídla kontrakt na několik desítek miliónů. Po dvouleté pauze od vydání alba \"Rainbow\", které se ještě více přiblížilo hip-hopu a obsahuje píseň \"Can't Take That Away\", která se stala hymnou fanoušků.\n\nPustila se do natáčení filmu \"Glitter\", který je mylně označován jako autobiografický. Film byl v České republice uváděn pod názvem \"Stát se hvězdou\". K němu mělo být vydáno stejnojmenné album – soundtrack k filmu ve stylu 80. let. Bohužel vydání alba 11. září 2001 bylo ovlivněno teroristickými útoky, což zapříčinilo nulovou návštěvnost a kritici Mariah označili hned po Madonně za nejhorší herečku.\n\nNa propagaci alba Glitter vydávala mnoho energie, spala dokonce jen tři hodiny denně a k tomu se jí rozpadl vztah. O soukromých problémech Mariah psal zejména bulvární tisk, který se zmiňoval o nepotvrzeném pokusu o sebevraždu a dalších problémech. Ona sama se ocitla v psychiatrické léčebně, o čemž později psaly všechny prestižní časopisy. Prvním singlem byl \"Loverboy\" který se dostal na druhé místo. Alba \"Glitter\" se celosvětově prodalo 3,5 milionů kusů. Nakladatelství Virgin očekávalo prodejnost \"Music Boxu\" dalo jí pohádkové odstupné. Sony Music využila situace a vydala 2CD s největšími hity (Greatest Hits). Úspěch se ale nedostavil, až v roce 2005, kdy výběr hitů vyšel v reedici.\n\nV roce 2002 vydala pod novým labelem Island Def Jem album \"Charmbracelet\". Toto její nejosobnější album se fanouškům moc líbilo, bohužel kritikům se změna stylu nelíbila. Ona sama toto album hodně propagovala a vydala se i na celosvětové turné \"Charmbarcelet World Tour\". První singl byl Trough The Rain, který se dostal na #81.\n\nOpravdový comeback se konal až v roce 2005, kdy vyšlo dlouho očekávané album The Emancipation of Mimi. Hned první singl It's Like That zaznamenal úspěch po celém světě. V USA se dostal na #16. Album se hned po uvedení do obchodů dostalo na první místo. Další úspěch zaznamenal druhý singl We Belong Together. Tato skladba se zařadila mezi její nejúspěšnější skladby, hned se v USA vyšplhala na první místo a zůstala tam 14 týdnů! Mezi tím, co se singl We Belong Together držel na první příčce, vychází další singl \"Shake It Off\", který se vyšplhal na druhé místo, a ona se tak zařadila mezi hrstku umělců, kterým se podařilo mít dva singly v nejlepší trojce. Díky velmi dobré propagaci si album vedlo pořád dobře. Do dnešního dne se ho prodalo okolo 10 milionů kusů a stalo se nejprodávanějším albem roku 2005. Ke konci roku byla vydána reedice obohacená o nové písničky a DVD s klipy. Singl \"Don't Forget About Us\" se v USA opět dočkal první příčky. Získala za něj několik nominací a ocenění. Dokonce získala osm nominací na ceny Grammy, nakonec proměnila tři, i když ne v hlavních kategoriích. Symbol této ceny – zlatý gramofonek – si předtím odnesla v roce 1991. Po albu následovalo úspěšné turné \"The Adventures of Mimi\" po Severní Americe s pár koncertů v Africe a Japonsku.\n\nV roce 2008 vyšlo nové album \"E=MC²\", stylem je následovníkem \"The Emancipation of Mimi\". Prvním singlem je \"Touch My Body\", který se okamžitě dostal na první místo. V historickém žebříčku počtu songů tak na prvním místě porazila Elvise Preslyeho, před ní zůstali Beatles (21 skladeb na prvním místě). Druhý singl \"Bye Bye\" se dostal na #19. Třetí singl \"I'll Be Lovin' U Long Time\" se dostal na #58. Obdržela také svojí hvězdu na hollywoodském chodníku slávy v Los Angeles.\n\nV dubnu 2008 se provdala za herce Nicka Cannona na Bahamách. V říjnu byla uvedena do Long Island Music Hall of Fame. Na inauguračním plese prezidenta Baracka Obamy v lednu 2009 zazpívala \"Hero\".\n\nAlbum \"Memoirs of an Imperfect Angel\" bylo vydáno 25. srpna 2009 a prvním singlem byl \"Obsessed\", který měl premiéru 16. června a 31. července vyšel na CD. Singl se dostal na #7. Druhý singl \"I Want To Know What Love Is\" se dostal na #60. Třetí remixový singl \"Up Out My Face\" se dostal na #100. Její poslední film Tennessee vyhrál několik festivalových cen a další film \"Precious\" měl v květnu premiéru v Cannes, také obdržel velice příznivé kritiky. Ke konci roku vyrazila Mariah na turné \"Angles Advocate\".\n\nKdyž světoznámý fotograf \"David La Chapelle\" v dubnu 2010 prozradil, že fotil obal vánočního alba, začalo se spekulovat o tom, že Mariah točí své v pořadí druhé vánoční album, což Universal oficiálně potvrdil v srpnu. V průběhu léta se objevují další spekulace, tentokrát o tom, že je Mariah těhotná. Oficiálně své těhotenství potvrdila až v říjnu 2010, kdy se objevila v několika TV show – \"The Ellen DeGeneres Show\", nebo \"Lopez Tonight\".\n\nAlbum \"Merry Christmas II You\" vychází v listopadu 2010. Je ekvivalentem multiplatinového alba \"Merry Christmas\" z roku 1994, kde naprosto září bezkonkurenční \"All I Want For Christmas Is You\". Mariah navázala na obrovský úspěch a připravuje \"upgrade\" v podobě nově nazpívané verze \"All I Want For Christmas Is You (Extra Festive)\". Pilotním singlem alba je však další veselá uptempo píseň \"Oh Santa!\". Na tomto disku se objevil dlouho očekávaný duet se zpěvaččinou matkou, Patricií Carey. Společně si vybraly vkusnou směs dvou oblíbených písní \"O Come All Ye Faithful\" (původně latinská duchovní píseň z 18. století \"Adeste Fideles\") a \"Hallelujah Chorus\". Na album Mariah přizvala své letité spolupracovníky, dokonce i svou někdejší sboristku Melonii Daniels a také producenty jako jsou Jermaine Dupri, Bryan-Michael Cox, John Austin, Marc Shaiman. Na albu je celkem 13 skladeb.\n\nZa svou kariéru získala 10× American Music Awards, 17× World Music Awards, 31× Billboard Music Awards, 5× Grammy Awards, 1× MTV Europe Music Awards a 9× Soul Train Awards\n\n\n\n\n\n\n"}
{"id": "102170", "url": "https://cs.wikipedia.org/wiki?curid=102170", "title": "Francouzský frank", "text": "Francouzský frank\n\nFrancouzský frank (zkratka F nebo FRF) byla měna (přesněji v historii řada různých měn) používaná ve Francii v letech 1360 až 2002. Používaly ho i Monako (viz monacký frank) a Andorra.\n\nFrank poprvé zavedl král Jan II. Dobrý v roce 1360. Název měny je odvozen od latinského nápisu na mincích \"Johannes Dei Gratia Francorum Rex\", tj. „Jan, z milosti Boží král Francie“; jeho hodnota byla stanovena na 1 tourskou libru.\n\nPo nástupu generála de Gaulla do prezidentské funkce v r. 1958 se přistoupilo k ekonomické reformě, jejíž součástí bylo vytvoření \"tvrdého franku\". 1. ledna 1960 byl dán do oběhu \"nový frank\" a jeho hodnota byla 100 \"starých\" franků. Od roku 1963 byl tento nový frank nazýván jednoduše frank.\n\nKurz franku byl od 1. ledna 1999 pevně vázán na euro v poměru 1 EUR = 6.55957 FRF. Bankovky a mince přestaly oficiálně platit pro hotovostní platby 17. února 2002.\n\nMince francouzského franku měly hodnoty 5, 10, 20, 50 centimů, 1, 2, 5, 10, 20, 50 a 100 franků.\nBankovky měly hodnoty 50, 100, 200 a 500 franků.\n\n\nEvropská centrální banka - obrázky bankovek\n"}
{"id": "102175", "url": "https://cs.wikipedia.org/wiki?curid=102175", "title": "Infekční mononukleóza", "text": "Infekční mononukleóza\n\nInfekční mononukleóza (lidově polibková nemoc či nemoc z líbání) je virové onemocnění způsobené viry Epsteina a Barrové (Epstein Barr / EBV) nebo cytomegalovirem (CMV infekce). Postihuje vnitřní žlázy, zejména slezinu, játra , uzliny, hrtanové a týlní. Nemoc zpočátku vypadá jako angína či chřipka a je tak i často diagnostikována, až poté, co neúčinkují antibiotika, je pacient testován na přítomnost virů. Infekční mononukleóze se říká \"Nemoc z líbání\" nebo \"Dětská nemoc\", protože nejčastěji jí onemocní malé děti, u kterých je průběh většinou bez příznaků, a dospívající. Nemoc se přenáší prostřednictvím slin – buď přímo nejčastěji líbáním, nebo nepřímo rukama a předměty čerstvě potřísněnými slinami (hračky, sklenice , ručníky). To jsou ale nejčastější možné spouštěcí \"mechanismy\". U dospělých jedinců není onemocnění vyloučeno, mívá však těžší průběh.\n\nPřestože se vyskytuje slovo infekční, jde o nemoc málo nakažlivou. EB virus má v sobě přibližně 95% populace a záleží jen na okolnostech zda propukne nebo ne či zda se jím nakazí někdo jiný. Mononukleóza se přenáší již zmíněnými slinami, dále k propuknutí onemocnění přispívá snížená obranyschopnost organismu, stres nebo totální nervové vyčerpání. Mezi typické příznaky patří počáteční celková únava, trvající až několik týdnů, zvýšená teplota až horečky (běžně kolem 39 °C), zánět nosohltanu a zvětšení uzlin (podčelistních a krčních). Další příznaky mohou být zvětšená slezina a játra (a jejich zánět), otoky víček a obličeje, nechutenství. Inkubační doba je 4-6 týdnů. Pacient získává po onemocnění IM doživotní imunitu vůči této nemoci (to znamená, že onemocnět může člověk jen jednou za život určitým typem mononukleózy). Avšak někdy je možné dostat ji znovu, pokud bude oslabena imunita.\n\nEB virus se do organismu dostává ústy a vniká do buněk sliznice nosohltanu, slinných žláz a lymfatické tkáně mandlí. Pomnoží se a krví se roznese do celého těla. V lymfatické tkáni virus napadá hlavně B-lymfocyty, které se začnou chovat jako cizí organismus a tělo zahájí protiútok. Buňky zvané T-lymfocyty mají schopnost takto zdegenerované buňky ničit a onemocnění potlačit. Podstatou onemocnění mononukleózou je obranná reakce organismu, kdy jedna složka (T-lymfocyty) musí vyvinout takovou aktivitu, aby zabránila množení se a nesprávné funkci složky druhé (B-lymfocyty). V celku dochází k narušení rovnováhy mezi jednotlivými složkami imunitního systému.\nHlavně u těžkého průběhu a u dospělých osob může docházet ke komplikacím:\n\nU malých dětí onemocnění proběhne často bez příznaků nebo jen s lehkým průběhem, takže pacient dochází pouze na infekční oddělení. U vážnějšího průběhu (neklesající horečka, větší zánět jater atd.) dochází k hospitalizaci. Specifický lék na infekční mononukleózu neexistuje. Ke snižování horečky se používají různá antipyretika. Nejdůležitější pro zdárné uzdravení je klid a dieta. Léčba trvá přibližně 6 měsíců, první měsíc musí být pacient doma, poté držet dietu několik měsíců (minimálně 2-3) a po vyléčení se ještě nějaký čas fyzicky šetřit. Vždy ale záleží na výsledcích testů a celkovém zdravotním stavu pacienta, takže některá období se mohou zkrátit nebo prodloužit.\n\nZměny krevního obrazu a jaterní testy se normalizují do 2-3 měsíců. Trvalé poškození jater se u léčených pacientů nevyskytuje. Několik týdnů přetrvává potlačení obranyschopnosti organismu proti infekcím. Důsledkem je zvýšená vnímavost vůči nejrůznějším nákazám. Rekonvalescent by se měl vyhnout možnosti se nakazit nebo prochladnout, dále by se neměl fyzicky zatěžovat. Fyzická zátěž by se měla zvyšovat postupně. Vrcholovým sportovcům se povolují plné tréninky až 3 měsíce po normalizaci laboratorních testů. Jaterní dietu je nutno dodržovat 3-6 měsíců (dle hodnot jaterních testů). Nutné jsou pravidelné kontroly na infekčním oddělení. Nedodržením doporučeného režimu se pacient vystavuje riziku znovupropuknutí onemocnění s mnohem vážnějším průběhem.\n"}
{"id": "102196", "url": "https://cs.wikipedia.org/wiki?curid=102196", "title": "Slovenská republika rad", "text": "Slovenská republika rad\n\nSlovenská republika rad (SRR) nebo Slovenská sovětská republika (slovensky \"Slovenská republika rád\", maďarsky \"Szlovák Tanácsköztársaság\"), byla dočasným státním útvarem existujícím od 16. června do 7. července 1919 na větší části území východního a jižního Slovenska i (dle map v historických atlasech) na okrajové části severního Maďarska. Jednalo se o komunistický stát s diktaturou proletariátu, naprosto závislý na Maďarské republice rad. \n\nÚzemní rozsah SRR byl poměrně velký. Součástí SRR byla tato města: Nové Zámky, Štúrovo, Levice, Šahy, Banská Štiavnica, Zlaté Moravce, Nová Baňa, Zvolen, Žiar nad Hronom, Tisovec, Detva, Lučenec, Rimavská Sobota, Rožňava, Gelnica, Prešov, Trebišov, Turňa nad Bodvou, Michalovce, Bardejov a Košice.\n\nSRR byla vytvořena po protiofenzívě vojsk Maďarské republiky rad v době, kdy probíhala intervence rumunských a československých vojsk proti MRR a přechodné vlny komunistických protestů a revolucí po Říjnové revoluci v Rusku roku 1917 a první světové válce. Byla absolutně závislá na Budapešti a v pozadí jejího vytvoření byly snahy o obnovení velkých Uher, které zanikly v důsledku válečné porážky krátce před koncem roku 1918.\n\nHistorik Ivan Luljak uvádí: \"\"Riadiacimi orgánmi Slovenskej republiky rád se stal Revolučný výkonný výbor a jedenásť členná Revolučná výkonná vláda na čele s Janouškom.  Medzi prvé zákonné výnosy patril výnos o znárodnení továrni zamestnávajúcich viac ako 20 zamestnancov, znárodnenie veľkostatkov a bánk. Podľa vzoru Sovietskeho Ruska bol vypracovaný plán  na vytvorenie nových výrobných vzťahov v poľnohospodárstve a zrušenie starých súdov. Miesto nich nová vláda Sovietov zaviedla „revolučné súdy“ a „revolučnú stráž“\".\"\nV průběhu intervenční války proti Maďarské republice rad (dále MRR), které se zúčastnila i československá armáda, přešla maďarská Rudá armáda do protiútoku a přechodně obsadila část východního a jižního Slovenska, kde pod její záštitou a podle vzoru MRR převzal moc místní proletariát. Dne 16. června 1919 byla v Prešově vyhlášena Slovenská republika rad (dále SRR) a vytvořené její ústřední orgány: Revoluční výkonný výbor a Revoluční vládní rada (šlo vlastně o vládu) v čele s českým revolucionářem Antonínem Janouškem.\n\nVláda SRR vydala výnos o zespolečenštění výrobních prostředků, znárodnění továren nad 20 pracovníků, velkostatků a peněžních ústavů. Vypracovala plán na vytvoření nových výrobních vztahů v zemědělství, zastavila činnost normálních soudů a nahradila je „revolučními tribunály“, zestátnila školy, zřídila slovenskou „Rudou armádu“ a bezpečnostní sbor „Rudá stráž“. Kvůli krátké době trvání SRR se však tato komunistická opatření nemohla uskutečnit.\n\nExistence SRR byla svázaná s osudem MRR. Cílem SRR a MRR bylo opětovné sjednocení Uher, ovšem již ne jako království, nýbrž jako komunistické republiky.\n\nUstanovení SRR bylo prvním pokusem o vytvoření státu diktatury proletariátu na území Slovenska.\n\nPo ústupu maďarské Rudé armády ze Slovenska přešla vláda SRR a jednotky její armády na maďarské území. SRR přestala existovat a oblasti, které kontrolovala, byly 7. července 1919 obsazeny československým vojskem.\n\n\n"}
{"id": "102199", "url": "https://cs.wikipedia.org/wiki?curid=102199", "title": "Tour de France 2006 – 9. etapa", "text": "Tour de France 2006 – 9. etapa\n\n\nNejaktivnější jezdec: Christian Knees\n"}
{"id": "102202", "url": "https://cs.wikipedia.org/wiki?curid=102202", "title": "Značení japonských vojenských letadel", "text": "Značení japonských vojenských letadel\n\nOznačování japonských vojenských letadel v období před rokem 1945 bylo značně komplikované a nepřehledné, protože jak námořní tak armádní letectvo používalo několik různých systému značení (a to i souběžně). To vedlo Spojence k tomu, aby během druhé světové války používali vlastní systém kódových jmen.\n\nJaponské císařské námořní letectvo používalo několik různých systémů značení souběžně. Mezi lety 1931 a 1945 měla každá konstrukce letadla přiděleno číslo Ši podle specifikace, pro kterou byla vyvinuta. Mezi lety 1921 až 1943 měl každý typ i dlouhé označení typu a čísla modelu a od 1928 do roku 1945 také krátké označení podobné tomu, které používalo Námořnictvo Spojených států. V roce 1943 byl zaveden systém bojových jmen, jenž měl nahradit starý číselný systém. A navíc byla od roku 1939 používána i čísla SADP (Service Airplane Designation System).\n\nSpecifikace vydávané japonským námořnictvem dostávaly od roku 1931 čísla \"Ši\" (試 ~ experimentální), která byla založena na roce vlády tehdejšího císaře. Vzhledem k tomu, že v jednom roce bylo vydáváno více specifikací, byla jednotlivá čísla odlišována typem (účelem) letounu. Čísla \"ši\" se přidělovala prototypům. Po zařazení letounu do výzbroje bylo letounu přiřazeno dlouhé označení (viz níže) a označení \"ši\" bylo opuštěno.\n\nBěhem doby, kdy byl tento systém používán, vládl v Japonsku císař Hirohito, zvaný také \"císař éry Šówa\", a tak byly používány roky éry Šówa, jenž začala v roce 1926.\n\nNapříklad slavné Micubiši Zero bylo konstruované podle specifikací z roku 1937, které nesly označení \"palubní stíhací letoun 12-ši\".\n\nOd roku 1921 dostával každý typ letounu typové číslo (式 \"šiki\"). To až do roku 1928 tvořilo číslo označující odpovídající rok císařské éry (např. „typ 14“ odpovídal 14. roku éry Taišó, tedy roku 1925). Od roku 1929 bylo typové číslo založené na posledních dvou číslicích císařského letopočtu, který byl počítán od mytologického založení Japonska císařem Džinmu v roce 660 př. n. l. Dále byla přidána stručná charakteristika typu (účelu) letounu. Například Micubiši Zero vstoupilo do služby v roce 1940, což byl podle japonského kalendáře rok 2600, a tedy neslo označení \"palubní stíhací letoun typ 0\" (pozn. anglicky \"zero\" znamená \"nula\").\n\nCharakteristika typu (účelu) byla nedílnou součástí dlouhého označení, neboť mohlo existovat několik letadel se stejným typovým označením, které se lišily určením. Například „typ 95“ (rok přijetí do služby 1935) odkazoval na \"palubní stíhací letoun typ 95\" a \"průzkumný hydroplán typ 95\". Používaly se též zkratky za jednotlivé charakteristiky:\n\nJednotlivé podtypy byly odlišovány čísly modelu (型 \"gata\"). Od konce 30. let se modelové číslo skládalo ze dvou číslic – první označovala verzi draku a druhá verzi motoru. Například „palubní stíhací letoun typ 0 model 21“ tak byl druhou modifikací draku A6M s původním motorem. Menší modifikace (například změna složení výzbroje) se označovaly přidáním \"kó\" 甲, \"ocu\" 乙, \"hei\" 丙 nebo \"tei\" 丁 (ekvivalenty a, b, c, d) na konec.\n\nOd tohoto systému bylo upuštěno v roce 1943, protože vyzrazoval příliš mnoho informací o typu letadla.\n\nOd roku 1928 se rovněž začalo používat krátké označení velmi podobné systému používanému US Navy mezi lety 1922 a 1964. V tomto systému se používalo jedno nebo dvě písmena k označení typu (účelu) letounu, číslo určující pořadí mezi letouny stejného typu a písmeno označující výrobce. Na rozdíl od systému US Navy neměl každý výrobce svou vlastní číselnou řadu a začínalo se od čísla 1.\n\nPříklad: \"Micubiši Zero\" bylo označováno jako \"A6M\", tedy \"šestý typ palubního stíhacího letounu vyrobený firmou Micubiši\" (pozn. těch šest typů bylo od různých výrobců).\n\nVarianty byly označovány dalším číslem přidaným na konec (například A6M2 byl druhou variantou A6M). Někdy se ještě přidávala další písmena: velká písmena A, B, C,… značila změnu pohonné jednotky, zatímco malá písmena a, b, c,… odpovídala malým změnám značeným v dlouhém označení jako \"kó\" 甲, \"ocu\" 乙, \"hei\" 丙… Například \"G4M2Ab\" v krátkém označení odpovídal \"pozemní útočný letoun typ 1 Model 24 Otsu\" v dlouhém označení. „A“ znamená první změnu motoru (standardní G4M2 byl \"Model 22\" a označení \"Model 23\" nebylo použito) a „b“ druhou změnu skladby výzbroje oproti G4M2 Model 22.\n\nLetouny, u kterých bylo změněno určení (typ), dostaly za své původní označení pomlčku a písmeno označující jejich nové určení. Například původně \"plovákový stíhací letoun\" Kawaniši N1K, byl po odstranění plováků a přidání kolového podvozku změněn na \"pozemní stíhací letoun\" s modifikovaným označením Kawaniši N1K-J (podvarianty se značily N1K1-J, N1K2-J atd. a nikoliv N1K-J1, N1K-J2).\n\nNěkdy byly podle jedné specifikace objednány dva typy letounů od dvou výrobců, většinou jako pojistka pro případ, že jedna z konstrukcí nebude úspěšná. V takovém případě bylo použito stejné číslo pro oba typy (lišily se jen písmenem výrobce – např. B5M vs. B5N).\n\nOd července 1943 začala letadla císařského námořnictva dostávat bojová jména. Jména se vybírala ve shodě s určením letounu podle následujícího schématu:\n\n\nDvěma speciálními případy byly Óka (Květ sakury) a Nakadžima J9N Kikka (Květ pomerančovníku). Oba typy spadaly pod tzv. speciální útočné zbraně (míněno sebevražedné – kamikaze) a ty byly pojmenovávány podle ovocných stromů v zahradách Císařského paláce.\n\nJaponská císařská armáda používala velmi přímočarý systém značení založený na roku vstupu do služby a typu letounu, který se velmi podobal „dlouhému značení“ námořnictva. Tento systém se používal od roku 1927. Existovalo také krátké značení pomocí čísel \"Ki\" (キ), které v pozdějších letech převládlo.\n\nPrvní část označení tvořilo dvoumístné číslo odvozené od roku, v kterém typ vstoupil do služby (podle japonského kalendáře). Malou výjimkou byl rok 1940 (2600), pro který se používalo číslo 100 a ne nula. Po čísle následoval popis typu letounu. Pokud existovalo více letounů stejného typu, byly dále odlišeny „podrobnějším“ popisem. Například \"jednomístný stíhací letoun typ 2\" (Nakadžima Ki-44) a \"dvoumístný stíhací letoun typ 2\" (Kawasaki Ki-45). \n\nVětší úpravy letounu (jako např. jiný motor) se označovaly číslem podtypu. To se oficiálně zapisovalo pomocí kandži (čínských znaků), ale v praxi se spíše používaly římské číslice. Malé úpravy (např. výzbroje) se označovaly japonskými řadovými číslovkami 甲 (\"kó\" ~ první), 乙 (\"ocu\" ~ druhý), 丙 (\"hei\" ~ třetí) nebo při o něco větší úpravě, které ale ještě neměla nárok na nové číslo podtypu, znakem 改 (\"kai\" ~ modifikace).\n\nNa rozdíl od často uváděných překladů dlouhých označení armádních letounů do češtiny (a angličtiny), které k dlouhému názvu přidávají identifikaci složky („armádní“ nebo „army“), nebylo toto rozšíření součástí japonského označení.\n\n\"Ki\" (キ, zkratka pro 機体 \"kitai\" – drak nebo trup letounu) označovalo číslo projektu (psané arabskými číslicemi) a bylo přidělováno všem projektům popořadě bez ohledu na výrobce nebo na typ. Původně se používalo jen, když byl letoun ve vývoji, ale ke konci války už bylo standardním označením i pro operační letouny\n\nBojová jména jako např. „Hajabusa“ (česky: Sokol stěhovavý; Nakadžima Ki-43) nebyla součástí oficiálního značení.\n\n\n"}
{"id": "102204", "url": "https://cs.wikipedia.org/wiki?curid=102204", "title": "Tour de France 2006 – prolog", "text": "Tour de France 2006 – prolog\n\n\n"}
{"id": "102212", "url": "https://cs.wikipedia.org/wiki?curid=102212", "title": "Alkalické kovy", "text": "Alkalické kovy\n\nAlkalické kovy jsou členy 1. skupiny periodické tabulky. Mezi alkalické kovy patří lithium, sodík, draslík, rubidium, cesium a francium. Tyto prvky jsou velmi reaktivní a v přírodě se nacházejí pouze ve sloučeninách. Musí být skladovány pod vrstvou nereaktivní, bezvodé kapaliny (např. petroleje).\n\nAlkalické kovy jsou měkké, lehké a stříbrolesklé kovy (cesium je nazlátlé), které lze krájet nožem. V Mohsově stupnici tvrdosti mají hodnoty menší než 1 (jsou tedy měkčí než mastek). Nejtvrdší ze všech alkalických kovů je lithium. Všechny dobře vedou elektrický proud i teplo, lithium, sodík a draslík jsou lehčí než voda a plovou na ní, ale rubidium, cesium a francium jsou těžší a klesají tedy ke dnu. V parách alkalických kovů se kromě jednoatomových částic můžeme setkat i s dvouatomovými molekulami, které mají barvu. V kapalném amoniaku se rozpouští za vzniku temně modrého roztoku. Kationty alkalických kovů barví plamen různými barvami (Li - karmínová/červená; Na - světlá oranžová/žlutá; K - fialová). Elementární kovy lze dlouhodobě uchovávat pod vrstvou alifatických uhlovodíků jako petrolej nebo nafta, s nimiž nereaguje.\n\nAlkalické kovy mají také velmi nízkou teplotu tání, u lithia je asi 180 °C, u ostatních dokonce pod 100 °C:\n\nAlkalické kovy jsou velmi reaktivní. Mají nejnižší ionizační potenciál v příslušné periodě, ale hodnota jejich druhého ionizačního potenciálu je velmi vysoká. Ve valenční slupce elektronového obalu mají jeden elektron, takže snadno tvoří kationty s jedním kladným nábojem. Reaktivita alkalických kovů stoupá s protonovým číslem prvku - lithium je nejméně reaktivní a francium je nejreaktivnější. Reagují přímo s halogeny za vzniku iontových solí a s vodou za vzniku silných hydroxidů.\n\nAlkalické kovy jsou známé bouřlivou reakcí s vodou, tato reaktivita se zvyšuje se stoupajícím protonovým číslem prvku. Při reakci vzniká hydroxid, uvolňuje se plynný vodík a velké množství tepla.\n\nV kapalném amoniaku se alkalické kovy rozpouštějí za vzniku tmavě modrých, paramagnetických roztoků.\nVzniklé solvatované elektrony jsou velmi dobrým redukčním činidlem.\n\nKromě těchto dvou základních reakcí reagují alkalické kovy také s kyslíkem za vzniku oxidů, peroxidů nebo hyperoxidů, za mírného zahřátí s vodíkem a dusíkem. I když je lithium nejméně reaktivní, tak jako jediné reaguje s dusíkem za normální teploty a při zahřátí také dokonce s uhlíkem a křemíkem.\n\nDíky vysoké reaktivitě se alkalické kovy volně v přírodě nevyskytují. Velmi hojně se však vyskytují ve formě svých sloučenin. Sodík a draslík dokonce patří mezi deset nejhojněji se vyskytujících prvků na zemi. Velké množství alkalických kovů se nachází v mořské vodě, v podobě svých iontových sloučenin - solí (nejvíce je zastoupena sůl NaCl neboli chlorid sodný a sylvín KCl neboli chlorid draselný). Odtud se také získávají. Tyto rozpuštěné minerály se také nacházejí v oblastech, kde dříve bylo moře, ale při vrásnění se postupně moře vysušilo a minerály zkrystalizovaly. Proto se zejména ve střední Evropě (v okolí Solnohradu - Salzburgu) vyskytují velká podzemní naleziště kamenné soli. V poměrně velkém množství se také vyskytují ledky, zejména na chilském pobřeží, které vznikly mineralizací rostlinných zbytků.\n\nVšechny alkalické kovy se získávají především z mořské vody. Pouze lithium se ve větším množství získává ze svých minerálů. U ostatních alkalických kovů se nejdříve odpaří mořská voda a nechají se zkrystalizovat minerály rozpuštěné ve vodě. Jednotlivé sloučeniny alkalických kovů se od sebe odseparují a poté se získávají elektrolýzou jejich taveniny nebo se rovnou elektrolyzují a jednotlivé kovy se odseparují na základě různých teplot tání a varu.\n\nAlkalické kovy se dají použít především jako dobrá redukovadla v organické chemii nebo analytické chemii, ale vzhledem k jejich vysoké reaktivitě se na tyto reakce ve velkém nepoužívají. Z čistých kovů má největší využití lithium, které je nejstálejší na vzduchu a nejméně reaktivní. U ostatních alkalických kovů jsou významné především jejich sloučeniny.\n\n\n"}
{"id": "102215", "url": "https://cs.wikipedia.org/wiki?curid=102215", "title": "Kovy alkalických zemin", "text": "Kovy alkalických zemin\n\nKovy alkalických zemin jsou členy 2. skupiny periodické tabulky. Mezi kovy alkalických zemin patří beryllium, hořčík, vápník, stroncium, baryum a radium.\n\nBeryllium a hořčík se velmi liší svými vlastnostmi od ostatních kovů alkalických zemin. Berylium je tvrdé (rýpe do skla), ale křehké (za normální teploty) a poměrně těžce tavitelné. Za červeného žáru je tažné. Špatně vede elektrický proud a teplo. Hořčík je svými vlastnostmi jakýsi přechod mezi beryliem a ostatními kovy alkalických zemin. Je to středně tvrdý, lehký, tažný kov, těžší než voda, vede hůře elektrický proud a teplo. Hořčík lze díky jeho dobré tažnosti snadno válcovat na plechy a dráty. \n\nOstatní kovy alkalických zemin mají podobné vlastnosti a s rostoucím protonovým číslem se samo sebou liší výrazně svou hmotností. Jsou poměrně měkké, reaktivní a vlastnostmi se podobají vlastnostem alkalických kovů. V kapalném amoniaku se rozpouští za vzniku tmavě modrých až černých roztoků. Lépe vedou elektrický proud a teplo. Nejsou sice tolik reaktivní jako alkalické kovy, ale je lepší je uchovávat pod petrolejem. Soli kovů alkalických zemin barví plamen.\n\nReaktivita jednotlivých kovů alkalických zemin se výrazně liší. Nejméně reaktivní je beryllium a nejvíce reaktivní je radium. Beryllium je na suchém vzduchu stabilní. S vodou reaguje pouze na povrchu a pokrývá se tenkou vrstvou oxidu berylnatého, oxidace dále za normální teploty neprobíhá. Hořčík reaguje za normální teploty pomalu s kyslíkem i s vodou. Na suchém vzduchu se postupně pasivuje a lze jej takto uchovávat i poměrně dlouhou dobu. S vodou reaguje hořčík za normální teploty velmi pomalu za vzniku hydroxidu hořečnatého. Při vyšší teplotě se hořčík slučuje velmi ochotně téměř se všemi prvky a i s některými sloučeninami. Ostatní kovy alkalických zemin jsou velmi reaktivní, reagují za pokojové teploty s kyslíkem i vodou a při zahřátí se snadno slučují i s jinými prvky.\n\nVšechny kovy alkalických zemin se v přírodě vyskytují v podobě svých sloučenin. Jelikož tyto sloučeniny nejsou iontového charakteru, tak se na rozdíl od alkalických kovů vyskytují především jako minerály, které vytvářejí povrch naší planety. To platí především pro hořčík a vápník, které patří mezi deset nejzastoupenějších prvků na naší planetě a vytváří dokonce celá pohoří - např. Dolomity. Kovy alkalických zemin, mimo beryllium, se v malém množství vyskytují také v mořské vodě, odkud se dají získávat, avšak jejich hlavním zdrojem v přírodě jsou jejich minerály.\n\nKovy alkalických zemin se získávají především z hornin nebo jejich minerálů. Vápník a hořčík lze díky jejich větší koncentraci v mořské vodě získávat také odtud. Získávání kovů z mořské vody je popsáno na stránce o alkalických kovech. Z hornin se kovy získávají především pražným způsobem, při kterém se nerost rozloží na oxid kovu a odtud se vyredukuje. Oxidy kovů alkalických zemin se redukují hliníkem nebo křemíkem. Hořčík se získává především elektrolýzou taveniny chloridu hořečnatého nebo redukcí oxidu hořečnatého křemíkem. Beryllium se získává redukcí fluoridu berylnatého hořčíkem.\n\nZ kovů alkalických zemin má největší využití beryllium, které se používá jako součást moderátorových tyčí v jaderné energetice, dále ve slitinách s mědí v elektrotechnice a také v podobě dalších velmi pevných a lehkých slitin ke konstrukci letadel a vesmírných raket. Hořčík se využívá zejména v podobě svých slitin s hliníkem, mědí a dalšími kovy, dále se využívá jako dobré redukční činidlo k redukci jiných kovů z jejich sloučenin a v ohňostrojích k zesílení světelného efektu, protože při jeho hoření vzniká velmi intenzivní bílé světlo.\n\n\n"}
{"id": "102216", "url": "https://cs.wikipedia.org/wiki?curid=102216", "title": "...to by mohlo být zajímavé", "text": "...to by mohlo být zajímavé\n\n…to by mohlo být zajímavé je hudební album skupiny Hm... vydané v roce 2000 u vydavatelství g.parrot. Hlavním tématem alba je láska. Většina písní jsou zhudebněné básně českých básníků, jak klasických (Jaroslav Seifert, Josef Kainar, Jan Neruda, Fráňa Šrámek, nebo Antonín Sova), tak současných (Vít Kremlička). Ostatní texty jsou od textaře skupiny Petra Kotouše, nebo od Marka Doubravy. Jedná se o první studiové album skupiny.\n\n\n"}
{"id": "102245", "url": "https://cs.wikipedia.org/wiki?curid=102245", "title": "Tivat", "text": "Tivat\n\nČernohorské městečko Tivat (asi 11 000 obyvatel) leží v Tivatském zálivu Boky Kotorské. Jedná se o významné turistické letovisko s množstvím hotelů. Ve městě a blízkém okolí je množství malých kostelů převážně z 15. až 17. století, nejvýznamnější kostel, sv. Antonína, pochází ze 14. století.\n\nTivat je nejmladší město Boky Kotorské. Bylo založeno ve 14. století, kdy se mu říkalo \"Teude\", \"Theode\" a \"Theudo\" (podle pověsti proto, že zde měla sídlo ilyrská královna Teuta). Zbytky řecké a římské osady u pobřeží a v moři dokazují, že místo bylo osídleno i v Antice. Ve středověku patřila úrodná krajina okolo Tivatu aristokratům z Kotoru.\n\nTivat se začal rozrůstat až na konci 19. století. Roku 1889 zde byl zbudován válečný přístav a Tivat byl povýšen na město. Dále přibyla loděnice a cihelna, a teprve v roce 1971 zde bylo vybudováno tivatské mezinárodní letiště.\n\nPředevším díky letišti se zde začal rozrůstat turistický ruch, oblíbenými se kromě samotného města staly i \"Sveti Marko\" a \"Prevlaka\" a dále do zátoky Pržno. Od 19. století se v Tivatu nachází přímořský park s četnými cizokrajnými rostlinami (nejvíc jich přivezli námořníci z tropických krajů). Ve městě se nachází památník důstojníků válečného námořnictva, kteří v roce 1941 vyhodili do povětří torpédoborec Zagreb, aby nepadl do rukou okupantů.\n\nMěsto také zdobí obranná věž s kaplí (původně rodiny Baćů-Lukovićů) ze 16. století, která tvořila součást jejich sídla.\n\nV lednu dosahují průměrné teploty vzduchu 7, 7 °C. Voda má v tuto dobu 13 °C. V červenci se rtuť teploměru vyšplhá až k 35 °C, průměr je 24, 1 °C a teplota vody činí kolem 24 °C.\n\nU města se nachází osm pláží. Přímo v jeho centru leží písčitá pláž \"Belane\" a v těsné blízkosti pláž \"Žuúa\" s cypřišovým a borovým hájem. Mnoho malinkých pláží tvoří břehy okolních ostrůvků Prevlaka a Sveti Marko.\n\nNa pobřeží Tivatské zátoky se nacházejí další krásné pláže. Nedaleko průlivu Verige se blízko majáku nachází 200 m dlouhá pláž \"Opatovo\" a u nedaleké osady Donja Lastva zhruba kilometrová pláž s moly.\n\n"}
{"id": "102247", "url": "https://cs.wikipedia.org/wiki?curid=102247", "title": "Josef Svátek", "text": "Josef Svátek\n\nJosef Svátek (24. února 1835 v Praze – 9. prosince 1897 tamtéž) byl český novinář, kulturní historik a spisovatel, zejména historických románů.\n\nSvátek sice vystudoval reálné gymnázium v Ječné a následně roku 1858 České vysoké učení technické v Praze, ale pak se věnoval žurnalistice a historii. Byl vrstevníkem májovců a v mládí se přátelil s Adolfem Heydukem. Působil v redakci \"Pražských novin\" a \"Pražského deníku\", psal také pro \"Prager Zeitung\". Ve svých dílech zpracovával výsledky svého bádání v málo známých nebo těžko přístupných archivech. Jeho prózy, týkající se zejména mocenské sítě jezuitů v Evropě a v Čechách, stavovského povstání a pobělohorských represí i revoluce v roce 1848, sympatizují s nekatolíky, vynikají množstvím historických a kulturních detailů a bohatým i fantastickým dějem.\n\nVe srovnání s nejvýznamnějšími českými autory historických próz, Václavem Benešem Třebízským, Aloisem Jiráskem a Zikmundem Wintrem, náleží Josefu Svátkovi v tomto žánru druhořadé místo. \nByl ovšem schopen též autorství odborných historických prací, některých dodnes využívaných, kdy navázal i na dílo zaneprázdněného profesora Antonína Rezka (viz výčet dole).\n\nJosef Svátek zemřel 9. prosince roku 1897 v Praze.\n\nByl ženat s Antonií, rozenou Pechawetzovou pocházející z Prahy, se kterou se oženil 6. září 1860 a měl osm dětí, narozených v letech 1859–1870. Manželka Antonie Svátková roz. Pechawetzová zemřela 21. prosince 1871. Podruhé se Josef Svátek oženil s Antonií Pohlovou z Rychnova nad Kněžnou 21. října 1873. Měli jedinou dceru Klementinu, narozenou 23. listopadu 1877, která zemřela 26. listopadu 1877. \n\n\n\nJosef Svátek napsal několik svazků do pokračování Zapovy \"Česko-moravské kroniky\":\n\n\n\n"}
{"id": "102248", "url": "https://cs.wikipedia.org/wiki?curid=102248", "title": "Československá vlajka", "text": "Československá vlajka\n\nČeskoslovenská vlajka vznikla hned v den po vzniku první československé republiky. Pro větší politické problémy se jí stala tehdejší tradiční česká bílo-červená dvojbarevné (horní pruh bílý, dolní pruh červený).\n\nVládní návrh zákona kterým se stanoví vládní barvy a státní vlajka, a jímž vláda se zmocňuje k dalšímu opatření ve příčině vlajek, praporů a znaků ze 30. října 1919 stanovuje československou vlajku víceméně v dnešní podobě, pouze modrý klín dosahoval pouze do jedné třetiny délky vlajky \n\nV ústavě z 30. března 1920 byla schválena nová státní vlajka ČSR, kterou tvořil, stejně jako u předchozí vlajky, list o poměru 2:3 se dvěma vodorovnými pruhy (bílým a červeným). V žerďové části byl přidán modrý klín sahající do poloviny délky vlajky. Za autora tohoto návrhu je považován Jaroslav Kursa. \n\nTato vlajka byla oficiálním státním symbolem v letech 1920–1939 a 1945–1992. Po rozdělení Československa přijala vlajku shodného vzhledu Česká republika.\n\nPo zániku federativního Československa původní česko-slovenskou vlajku převzala Česká republika jako jeden z nástupnických států. Tento krok však byl v rozporu s dohodami mezi českou a slovenskou politickou reprezentací i s čl. 3 odst. 2 ústavního zákona č. 542/1992 Sb., o zániku ČSFR („Česká republika a Slovenská republika nesmí po zániku České a Slovenské Federativní Republiky užívat státní symboly České a Slovenské Federativní republiky.“).\n\n"}
{"id": "102251", "url": "https://cs.wikipedia.org/wiki?curid=102251", "title": "Karlovarský program", "text": "Karlovarský program\n\nKarlovarský program byl program požadavků na československou vládu, který vyhlásil předseda Sudetoněmecké strany Konrad Henlein na stranickém sjezdu v Karlových Varech 24. dubna 1938. Tomuto datu předcházelo připojení Rakouska k Říši (13. března), které vyvolalo opojné nadšení naprosté většiny sudetských Němců. 28. března se pak Henleinem Henlein setkal s říšským kancléřem Adolfem Hitlerem a domluvili se na dalším postupu ohledně Československa. „\"Wir müssen also immer so fordern, dass wir nicht zufriedengestellt werden können\"“, zněla jejich slova. „Musíme tedy požadovat vždy tolik, abychom nemohli být nikdy uspokojeni.“ Bezprostřední události, které karlovarskému sjezdu předcházely, pak byly Vůdcovy narozeniny (20. dubna) a 22. dubna začala německá armáda připravovat Fall Grün, vojenské zničení Československa.\n\nProgram obsahoval osm bodů a vycházel z porady Henleina s Adolfem Hitlerem 28. března v Berlíně. Byl naplněním staré snahy českých Němců rozdělit české země na českou a německou část.\n\n\nBritská vláda vyslala do Československa Waltera Runcimana, aby požadavky sudetských Němců prozkoumal (šlo o tzv. Runcimanovu misi). Poté, co Runciman shledal sudetoněmecké požadavky jako oprávněné, československá vláda požadavky Karlovarského programu 5. září 1938 v podstatě přijala, když předložila „Návrh o postupu jednání ohledně úpravy národnostních otázek.“ S tím souhlasil jak Runciman, tak vyjednavači SdP. Avšak cílem Hitlera ani Henleina nebylo řešení sudetoněmecké národnostní otázky, ale rozbití Československa a jeho úplné ovládnutí. Sudetoněmečtí vyjednávači přišli s novými, mnohem tvrdšími požadavky, a za dva dny přišla ostravská provokace. Poté Henlein jednání přerušil a Hitlerův rozhlasový projev vyprovokoval ozbrojený puč sudetských Němců v Československu.\n\n"}
{"id": "102254", "url": "https://cs.wikipedia.org/wiki?curid=102254", "title": "Linecký mír", "text": "Linecký mír\n\nLinecký mír byl mír uzavřen v Linci 16. prosince 1645 mezi císařem Ferdinandem III. a Jurajem I. Rákocim, který ukončil protihabsburské Povstání Juraje I. Rákociho. \n\nPo smrti Ferdinanda III. (1657) se mír přestal dodržovat.\n\nCísař přistoupil na požadavky povstalců. Požadoval však, aby mír nezasahoval do věcí království.\n\n"}
{"id": "102259", "url": "https://cs.wikipedia.org/wiki?curid=102259", "title": "Zobor", "text": "Zobor\n\nZobor je kopec ležící poblíž slovenského města Nitra a zároveň název nejjižnější části pohoří Tribeč v okolí tohoto vrchu.\n\nZobor je nejvyšší vrchol v zoborské skupině Tribeča nad Podunajskou pahorkatinou a městem Nitra, výška je 588 m n. m. Vrchol tvoří městský lesopark, po svazích jsou vinice. Zobor je vyhlídkový bod s viditelností do širokého okolí. Na vrch z Nitry do roku 1994 vedla sedačková lanovka, spuštěná do provozu v roku 1970 s převýšením 317 m. Její zbytky byly srovnány se zemí v roce 2009. Mezitím bylo mnoho plánů na realizaci nové lanovky, no projekt pokaždé selhal. V roce 2017 přišlo nitrianské biskupství (majitel pozemků) s plánem, postavit novou lanovku, s čím nesouhlasila radnice města a ochranáři. Tento projekt je momentálně v stádiu přehodnocování. Na vrcholku Zobora je pozůstatek z miléniového památníku z roku 1896, kterého vrchní část byla zničena na pokyn kanceláře československých legií v únoru 1921. Z původní stavby se zachoval jenom podstavec. Kromě ostatků z památniku je na Zobore už z dálky vidět vysílač Zobor (Pyramída), který pokrývá město i široké okolí televizním a rozhlasovým signálem. Zobor je oblíbeným místem pro turistiku a sport. Nachází se tady dakekohled i můstek pro paragliding. \n\nJe tu několik archeologických nalezišť. Nejspíš od konce 9. století tu stál klášter Benediktinů, zachovaly se i zbytky hradiště. K roku 1111 je tu doložená škola, která je nejstarší doloženou školou na Slovensku.\n"}
{"id": "102262", "url": "https://cs.wikipedia.org/wiki?curid=102262", "title": "FK Dukla Banská Bystrica", "text": "FK Dukla Banská Bystrica\n\nFK Dukla Banská Bystrica byl slovenský fotbalový klub z Banské Bystrice. Založen byl v roce 1965, zanikl v roce 2017 po dlouholetých finančních potížích. K největším úspěchům klubu patřilo dvojnásobné vítězství ve slovenském fotbalovém poháru (1981 a 2005).\n\nHřištěm klubu byl Štadión SNP s kapacitou 10 000 diváků.\n\nPrvní zmínka o fotbalovém klubu v Banské Bystrici je z roku 1893. Prvním oficiálně založeným klubem je až v roce 1900 klub s názvem Besztercebányai Sport Club (v sezóně 1939/40 pod názvem ŠK Banská Bystrica byl účastníkem nejvyšší soutěže). Názvy tohoto klubu se v průběhu historie měnily na Slávia, ŠK, Slovan, Červená hviezda a Partizán.\n\nHistorie armádního klubu se začala psát od roku 1965, kdy byla do Banské Bystrice převelena VTJ z Brezna. V nejvyšší československé lize ročníku 1983/84 klub vybojoval konečné 4. místo a tím i právo účasti v evropských pohárech; premiéru si odbyl v Poháru UEFA dne 19. září 1984, v domácím zápase proti Borussii Mönchengladbach (2:3), kdy se na Štadiónu SNP tísnilo 15 923 platících diváků.\n\nOd roku 1993 po rozdělení Československa začal klub působit v nejvyšší slovenské fotbalové lize.\nMezi úspěchy lze řadit sezónu 1998/99, kdy byl klub finalistou Slovenského poháru a účastníkem Poháru UEFA, a sezónu 2004/05, kdy prošel přes dvě předkola Poháru UEFA a poté byl vyřazen Benficou Lisabon. Rok na to klub nestačil ve druhém předkole Poháru UEFA na polský Grodzisk.\n\nV posledních letech existence měl klub velké finanční problémy, které postupně vygradovaly až v sestup do třetí nejvyšší soutěže v sezóně 2016/17. Před zahájením nové třetiligové sezóny pak došlo k ukončení činnosti celé organizace. Mládežnická družstva byla následně sloučena s dalším banskobystrickým klubem TJ ŠK Kremnička, který má po této fúzi nést název MFK Dukla Banská Bystrica.\n\n\n\n\nZdroj: \n\n\n\nZdroj: \n\n\nFK Dukla Banská Bystrica „B“ byl rezervní tým banskobystrické Dukly, hrající do sezóny 2012/13 3. ligu - sk. Východ (3. nejvyšší soutěž). Největšího úspěchu dosáhl klub v sezóně 1994/95, kdy se ve 3. lize (3. nejvyšší soutěž) umístil na 2. místě. Rezervní tým zanikl v roce 2013 po jeho odhlášení ze třetí ligy.\n\n\nZdroj: \n\n\n\nZdroj: \n\n"}
{"id": "102263", "url": "https://cs.wikipedia.org/wiki?curid=102263", "title": "Halušky", "text": "Halušky\n\nHalušky jsou noky z těsta. Jsou jedním z nejznámějších pokrmů Slovenska. Tvoří součást slovenské, specificky liptovské, oravské a okolní kultury. Jde o slovenské národní jídlo, které je velmi jednoduché na suroviny i čas. Přidáním nastrouhané brambory do těsta vznikají tzv. strapačky.\n\nHlavními surovinami při vaření je, mouka a vejce. Při přidání brambor (strapačky) je syrové brambory třeba natřít (ne nastrouhat jako sýr), což bývá při ruční přípravě časově nejnáročnější část přípravy. Po vymačkání vody z natřených brambor se nechá voda sedimentovat, slije se a zbylý škrob na dně se vrátí zpět do brambor jako pojivo. Proto není podle původního receptu nutné přidávat vejce. Brambory se osolí a spolu s moukou se vyhněte polotuhé těsto. Těsto se rozdělí (obvykle speciálním sítem) na malé nočky, které se zhruba 10 minut vaří v osolené vodě. Poté se zcedí (případně vyberou z hrnce děravou naběračkou) a smísí s přílohou.\n\nExistuje mnoho receptur, jak halušky na závěr dochutit. Existují halušky vždy podávané s bryndzou sýrem, někdo dělá i halušky s mákem a dokonce i halušky s povidly. Halušky z bramborového těsta s kyselým zelím a smaženou slaninou se označují jako strapačky.\n\nNejznámější jsou ale brynzové halušky. Do nich se přidává brynza, halušky se navíc posypou slaninou a případně pažitkou. Podává se se sklenicí kyselého mléka.\n\nBrynzové halušky nabízí mnoho slovenských restaurací. Z dob společného státu přetrvává jejich popularita i v Česku, kde jsou na jídelním lístku řady pohostinství.\n\nNa severovýchodě Čech, předně v oblasti Krkonoš, se pojmem „halušky“ občas označují bramboráky, tzv. sejkory.\n"}
{"id": "102265", "url": "https://cs.wikipedia.org/wiki?curid=102265", "title": "Paměti katovské rodiny Mydlářů v Praze", "text": "Paměti katovské rodiny Mydlářů v Praze\n\nPaměti katovské rodiny Mydlářů v Praze jsou nejznámějším románem českého spisovatele historických próz Josefa Svátka z let 1886 až 1889. Autor v něm ve čtyřech dílech (\"I. Z magistra medicíny pacholkem katovým\", \"II. Rozličné příběhy katovské\", \"III. Syn Jan, nový kat staroměstský\", \"IV. Neúprosná kola osudu\") vylíčil osudy staroměstského kata Jana Mydláře (1572, Chrudim? – 14. března 1664, Praha) a jeho syna Jana Václava.\n\nJan Mydlář pocházel z měšťanské rodiny a byl magistrem lékařství pražské university. Z nešťastné lásky se stal katovým holomkem (snažil se zachránit před popravou milovanou ženu, která otrávila svého manžela, což se mu nepodařilo). U katovského řemesla však již musel zůstat, neboť byl navždy považován za nečistého člověka. Postupně se stal předním popravčím Českého království a jako takový musel vykonat 21. června roku 1621 popravu dvaceti sedmi českých pánů, vůdců stavovského povstání proti králi Ferdinandovi II.\n\nPo smrti Jana Mydláře se stal staroměstským katem jeho syn Jan Václav, který díky své statečnosti a zásluhám výrazně zmírnil předsudky vůči své osobě a katům vůbec. Kati z rodu Mydlářů byli nejen velmi bohatí, neboť řemeslo (a kati bývali zároveň i pohodnými) vynášelo, ale také na svou dobu nezvykle vzdělaní. Soupis majetku Jana Václava uvádí totiž nejen mnoho cenností, ale i obrazy, a především množství vzácných knih.\n\nJosef Svátek se ve svém díle soustředil na významné historické děje, kriminalistické případy, soudní procesy a mimořádné události, které vzrušovaly lidi koncem 16. století a v první polovině 17. století. V románu nacházíme zajímavé poznatky o tehdejším způsobu života lidí a četné údaje o historických osobách i z oblasti kulturní historie. Jedna z kapitol popisuje např. první veřejnou pitvu v Praze prováděnou Jánem Jesenským roku 1600, zajímavý je i přesný popis různých stupňů mučení.\n\nZ románu se dá těžko posoudit, co je skutečnost a co autorova fikce. Historické prameny dokládají, že se Jan Mydlář pravděpodobně skutečně narodil v Chrudimi. To, že popravil dvacet sedm českých pánů, je historická skutečnost, stejně jako datum jeho smrti. Skutečností je také to, že se jeho nástupcem stal jeho syn Jan Václav. Josef Svátek píše v závěru své knihy, že se po Janu Václavovi stal pražským katem i vnuk Jana Mydláře. Ten však sám údajně skončil na popravišti jako tajný spojenec francouzských žhářů. Archivy však tvrdí, že katem se stal Jan Zelinker, který si vzal za ženu Kateřinu Mydlářovou, ovdovělou druhou manželku zakladatele rodu.\n\n"}
{"id": "102267", "url": "https://cs.wikipedia.org/wiki?curid=102267", "title": "Mořičvíl", "text": "Mořičvíl\n\nMořičvíl je humoristicko-parodická fantasy mladého českého autora používajícího pseudonymu Denny Newman, zřetelně inspirovaná \"Zeměplochou\" Terry Pratchetta.\n\nText byl zpočátku šířen po internetu, ještě jen pod přezdívkou Denny; od srpna 2002 na serveru \"Palmknihy\", který v roce 2003 vydal i jeho knižní verzi v rámci experimentů s technologií print on demand. Poté, co majitel Palmknih založil standardní nakladatelství Wolf Publishing, vydal přepracovanou verzi s přidaným příjmením v září 2005 jako přílohu časopisu \"Pevnost\". \n\nV listopadu 2010 vyšlo v edici Pevnost nakladatelství Epocha volné pokračování s názvem \"Pískožrouti\" a v roce 2012 třetí díl s názvem \"Otevřte sa, mraky\".\n\nDěj se rozvíjí v několika dějových liniích, které se v závěru setkají při vlakové honičce. Kniha se odehrává v pseudo-středověkém světě, který je ale obohacen o řadu vynálezů suplujících moderní reálie (např. Internet, hypermarkety, Městskou policii aj.).\n\nKniha má několik hlavních postav. Hlavní dějová linka je příběhem ředitele Mořičvílského městského muzea, vedoucího oddělení Ozubených převodů a táhel, profesora Myrtila Kuštila a jeho přítele, vedoucího oddělení bublajících roztoků, profesora Jeronýma Myšpulky, kteří spolu se slečnou Zuzanou, majitelkou regeneračního hostince U příšerného šklebu a upírem hrabětem Samuelem Stokerem pátrají po dědictví Myrtilova dědečka. \n\nDruhá linie sleduje pátrání Speciální městské stráže (SMS) po příčině mnohanásobného zdražení cen Mořičvílských spojených železnic, protože tento krok hrozí odstartovat bankrot města. Velitel Ramon Mataharis, tajný agent James Blond, doktor Quivido a sekretář Stuart jsou nuceni spolupracovat s konkurenční městskou stráží z města Abu-Baba.\n\nVedlejšími postavami jsou hejkal Cyril se svým přítelem duchem Vilémem, stařenka Vyprášilová, homeopatická guru která jako koníček vyučuje bojová umění, salon madam Čurbesové, hostinský Alen T'aBasco, strážník Skořápka, tajemná Markétka a mnoho dalších. Z vynálezů je zastoupený Nepraktický kanál, Potrubí, Myrtilka a v jedné epizodě i kolonie Lumíků, kteří sami neví, čí jsou.\n\n"}
{"id": "102269", "url": "https://cs.wikipedia.org/wiki?curid=102269", "title": "Biorytmy", "text": "Biorytmy\n\nBiorytmy je studiové hudební album skupiny Tata Bojs vydané na jaře roku 2002.\n\nAlbum se dostalo hned po vydání do čela albového žebříčku IFPI, kde vystřídalo skupiny Těžkej Pokondr a Rebelové. Klip k písni \"Tanečnice\" se umístil v televizních hitparádách Eso a Medúza. Na podzim 2002 natočili Tata Bojs klip i k písni \"Attention Aux Hommes!\" (s melodií z filmu Piti Piti Pa). Jeho tématem je souboj mezi českým a francouzským týmem ve zvláštním druhu tance. Porotu soutěže hrají ve videoklipu i Vlastimil Harapes, či Jan Rejžek. V roce 2002 získal klip také cenu Anděl pro nejlepší videoklip roku.\n\n"}
{"id": "102275", "url": "https://cs.wikipedia.org/wiki?curid=102275", "title": "Ferrari", "text": "Ferrari\n\nFerrari je italská automobilová značka, která proslula především svými sportovními vozy a účastí v automobilových závodech (v počátcích především v závodech Formule 1).\n\nFirmu založil bývalý automobilový závodník Enzo Ferrari, byla součástí koncernu Fiat. Sídlí v italském městě Maranello. V roce 2016 činila produkce přes 8 000 vozů.\n\nDo roku 2018 vyrobila firma za celou svou existenci více než 190 000 automobilů.\n\nKdyž v roce 1929 zakládal Enzo Ferrari v Modeně společnost Scuderia Ferrari určenou k sponzorování amatérských automobilových jezdců, vůbec neměl v úmyslu vyrábět silniční vozy. Ferrari připravoval a úspěšně pomáhal v závodění mnoha jezdcům firmy Alfa Romeo až do roku 1938, kdy byl oficiálně zaměstnán jako šéf závodního týmu Alfy.\n\nV roce 1940 Alfu Romeo částečně převzala italská vláda, v rámci válečné zbrojní výroby. Divize, kterou řídil Ferrari byla však tak malá, že se jí tato situace nedotkla.\nProtože byla Ferrarimu závodní činnost po dobu čtyř let zakázána ve smlouvě s Alfou, \"Scuderia\" se přeměnila na \"Auto Avio Costruzioni Ferrari\", vyrábějící stroje a díly pro letectví. Pod označením \"SEFAC\" (\"Scuderia Enzo Ferrari Auto Corse\") Ferrari během „nezávodního“ období vyrobil jediný typ závodního vozu Tipo 815.\nTo byl vlastně první automobil Ferrari. Představil se v roce 1940 v závodě Mille Miglia, kde jediné dva prototypy řídili Lotario Rangoni a Alberto Ascari, ale díky válce se v tomto závodě s velkou konkurencí poměřit nemohli. V roce 1943 Ferrari přemístil továrnu do Maranella, kde působí dodnes. Továrna byla v roce 1944 bombardována a v roce 1946 byla přestavěna a přibyly i nové provozy pro výrobu silničních vozů.\n\nPrvním skutečným závodním vozem Ferrari se v roce 1948 stal 125 S, poháněný dvanáctiválcovým vidlicovým motorem o objemu 1,5 litru. Enzo celkem nerad stavěl a prodával automobily, ale musel, aby mohl dále podporovat tým \"Scuderia\", protože jeho životní láskou bylo jen závodění. Mezitím si však jeho vozy rychle získaly pověst výjimečných automobilů.\nEnzo byl proslulý svou „nelibostí“ balzak z nichž většinu považoval za lidi, kteří si jeho vozy kupují kvůli prestiži a ne kvůli technickým a sportovním výkonům. Výkony jeho automobilů v té době převyšovaly jen vozy španělské firmy Pegaso, která však později zanikla.\n\nSilniční vozy Ferrari, známé také svým pozoruhodným designem, navrhovala nejlepší návrhářská studia jako Pininfarina, byly po dlouhou dobu nezbytným doplňkem nejbohatších lidí. Na návrzích se podílely v průběhu doby i firmy Scaglietti, Bertone, Touring, Ghia, a Vignale.\n\nV roce 2007, vlastnila Fiat Group 85% podíl Ferrari, Mubadala Development Company 5% a Enzův syn Piero Ferrari 10%.\n\nPojmenování modelů Ferrari se v průběhu času měnilo. Zpočátku trojmístné číslo značilo objem jednoho válce motoru (např. modely 250, 365 nebo nejnověji 456). Tento způsob označování se u dvanáctiválcových modelů udržel až do devadesátých let. Od šedesátých let se také začíná používat trojmístné označení složené z objemu motoru a počtu válců – jako první Dino Ferrari 206 (tedy objem dva litry, šest válců), později např. 512 BB (pět litrů, dvanáct válců). Dnes je tímto způsobem pojmenován model 612. Ostatní moderní Ferrari mají v číselném označení zaznamenán pouze objem motoru.\n\n\n\n\n\n\n\n"}
{"id": "102276", "url": "https://cs.wikipedia.org/wiki?curid=102276", "title": "AltaVista", "text": "AltaVista\n\nAltaVista ( ) byl internetový vyhledávač, který vznikl 15. prosince 1995. Původní (dnes nefunkční) stránky na adrese (<nowiki>http://altavista.digital.com</nowiki>)\nměly ukázat vysoký potenciál serverů mateřské hardwarové společnosti Digital Equipment Corporation.\n\nTento nástroj byl vytvořen Louisem Monierem a Mikem Burrowsem (v současné době pracující pro Google) a malého týmu vědců ve výzkumných laboratořích firmy Digital Equipment Corporation v Palo Altu v Kalifornii. Původní nápad vzešel z myšlenek Paula Flahertyho (zemřel 16. května 2006 ve 42 letech). Říkal, že Alpha servery by byly perfektní k vytvoření vyhledávacího nástroje podobného Yahoo!.\n\nJiž při spuštění obsahoval vyhledávač oproti ostatním vyhledávačům dvě novinky. Používal rychlé vícevláknové samostatné vyhledávání stránek, které mohlo pokrýt spousty webových stránek, což nebylo v tu dobu běžné. Druhá novinka bylo výkonné vyhledávací prostředí, běžící na moderním hardwaru se spousty gigabyty pamětí. Toto udělalo z AltaVisty první vyhledávač schopný vyhledávat tzv. fulltextově široké spektrum WWW.\n\nDalší firemní produkt, který prorazil do světa byl první webový překladač \"Babel Fish\", který překládal slova, fráze a dokonce i celé webové stránky. Stránky byl schopen překládat z a do angličtiny, španělštiny, francouzštiny, němčiny, nizozemštiny, portugalštiny, italštiny a ruštiny. Babelfish stále patří mezi oblíbené a často používané webové překladače a to hlavně proto, že je zdarma.\n\nV roce 1996 se AltaVista stala exklusivním poskytovatelem výsledků hledání pro Yahoo!. V roce 1998, firma Digital byla prodána firmě Compaq a v roce 1999 Compaq spustil AltaVistu jako webový portál. V červnu stejného roku Compaq zaplatil 3,3 milionu za doménové jméno \"altavista.com\", ale na trhu už ztrácel, zvláště kvůli vyhledávači Google. Později se společnost odpojila od Compaq a osamostatnila.\n\nV únoru 2003 koupila Altavistu firma Overture Services, Inc.. Ta pokus o webový portál zrušila a opět umístila nově přepracovaný jednoduchý vyhledávač. V květnu 2004 převzala Overture firma Yahoo!. Krátce po převzetí začala AltaVista používat vyhledávací databáze vyhledávače firmy Yahoo!.\n\nAltaVista byla také jedna ze společností, která slibovala doživotní e-mailovou schránku zdarma, jen s podmínkou zaplacení jednoho vstupního poplatku.\n\n"}
{"id": "102281", "url": "https://cs.wikipedia.org/wiki?curid=102281", "title": "Dlaskův statek", "text": "Dlaskův statek\n\nDlaskův statek je historický statek v Dolánkách, městské části Turnova. Leží mezi zastávkou Dolánky na trati Liberec – Pardubice a řekou Jizerou. Je jedním z nejlépe dochovaných roubených statků pojizerského typu.\nOd roku 2010 je chráněn jako národní kulturní památka České republiky.\n\nStatek byl založen jako svobodnická usedlost roku 1716, významněji přestavován byl za Josefa Dlaska (1782–1853) v letech 1794 a 1841. Roku 1784 byla před statkem na náklady majitelů vystavěna socha Panny Marie. V roce 1883 byl statek prodán v exekuční dražbě a přestal být majetkem rodiny Dlasků. Celonárodní známost mu přinesla Národopisná výstava českoslovanská v Praze roku 1885, kde ho prezentoval akademický malíř Jan Prousek ve svých malbách a ve své publikaci \"O dřevěných stavbách ze severních Čech\".\n\nDnes je statek součástí turnovského Muzea Českého ráje. Součástí expozice je i roubený špejchar (Rakoušův sroubek) z roku 1807, který sem byl přenesen z Malého Rohozce.\n\n\n"}
{"id": "102282", "url": "https://cs.wikipedia.org/wiki?curid=102282", "title": "Stalagmit", "text": "Stalagmit\n\nStalagmit (z řeckého slova \"stalagma\" – odkapávat) je druh krápníku. Jedná se o sekundární krasový jev, který vyrůstá od podlahy jeskyně případně na svrchních částech objektů, na které dopadají vodní roztoky obohacené o rozpuštěné minerální složky. Stalagmity se zpravidla nacházejí pod stalaktity.\n\nJeskynní útvar vzniká srážením rozpuštěného CaCO vlivem změny tlaku a teploty. Postupným odkapáváním vody ze stropu jeskyně vlivem gravitace na spodní části dochází ke srážení minerálních látek vody, která je stále dostatečně obohacena o minerální složku. Krápník pomalu začíná narůstat směrem odspodu, odshora vyrůstá stalaktit. Při dostatečně dlouhé době a stálosti podmínek dochází k jejich spojení a vzniku stalagnátu.\n\nPři vzniku stalagmitu může docházet k některým zvláštnostem, které se projeví na tvaru vzniklého jeskynního tělesa. Při odkapávání vody se může projevovat dynamika atmosféry v jeskynním komplexu, která má za následek, že odkapávající voda nedopadá přesně pod vznikající stalaktit, ale její dráha je ovlivňována. Vznikající stalagmit se uklání po směru proudění vzduchu. Dalším případem je stalagmit, který vzniká za působení stojaté vody. Stalagmit nekrystalizuje jen ve směru kapající vody, ale kolem jeho tělesa dochází ke vzniku prstence. Jeho existence je neklamným důkazem o existenci proměnných podmínek v hladině podzemní vody.\n\n"}
{"id": "102292", "url": "https://cs.wikipedia.org/wiki?curid=102292", "title": "Národní park Jotunheimen", "text": "Národní park Jotunheimen\n\nNárodní park Jotunheimen (česky Domov obrů) je norský národní park nacházející se v horské oblasti Jotunheimen. Rozloha parku je téměř 1 200 čtverečních kilometrů. Více jak 250 vrcholů dosahuje výšky nad 1 900 m, včetně dvou nejvyšších vrcholů Severní Evropy: Galdhopiggenu (2 467 m n. m.) a Glittertindu (2 465 m n. m.).\n\nNárodní park Jotunheimen leží mezi údolím Ottadal na severu, údolím Sjodal na východě, Vinstervatnem, jezery Bygdin a Tyin na jihu a Sogenfjordem na západě. Podle politické domluvy leží park ve dvou oblastech - v Opplandu a Sogn og Fjordane. Geologicky je Jotunheimen předkambrický. Ledovce se pokrývají gabrové skalní masívy, vrcholy a mnoho údolí.\n\nV národním parku žijí sobi, losi, jeleni, rosomáci a rysi, v mnoha řekách pak pstruzi. Národní park je turisticky velmi navštěvovaný. \n\nJotunheimen byl od pradávna loveckým územím. Pozůstatky loveckých kempů z doby kamenné byly nalezeny poblíž jezera Gjende a jezera Russvatn. Další nalezené pozůstatky pocházejí z doby doby bronzové a z doby železné. Vysokohorské pastviny byly využívány pastevci posledních 1 000 let.\n\nVe 14. století zde byla zřízena „Královská cesta“, která vyžadovala, aby obyvatelé města Lom udržovali schůdnost do středu Sognefjellu, aby byla lidem z Gudbrandsdalu umožněn přístup do jejich tradičního obchodního města Bergenu. Karavany dopravovaly dolů z hor produkty zdejších hospodářství a vracely se se solí, železem, látkami a lutefiskem.\n\nV roce 1869 Norský turistický spolek (DNT) postavil svoji první chatu na břehu jezera Tyin. Dnes jsou chaty DNT a jejich okolí jednou z nejvíce navštěvovaných oblastí v severní Evropě. Počet chat na břehu jezera byl však omezen.\n\nKrálovským výnosem z prosince 1980 byl národní park s 1145 km ustanovený v pohoří Jotunheimen. To zahrnuje velkou část toho nejlepšího z oblasti, včetně Galdho plateau, Glitterindského masívu, Hurrungane, a oblasti jezera Gjende. Park zahrnuje Utladal Nature Preserve, oblast s 300 čtverečními kilometry.\n\nJméno Jotunheimen, nebo také „Domov obrů“ je používané až v poslední době. Aasmund Olavsson Vinje (1818-1879), proslulý Norský básník a novinář který ještě používal nynorsk, představitel norského romantického nacionalismu, vytvořil tento výraz v roce 1862, když ho adoptoval z Keilhausovi knihy „Jotunfjellene“ aneb Hory obrů. V roce 1909 byl na západním konci jezera jezera Bygdin Aa. O. Vinjeovi postavený pomník v Eidsbugardenu, na okraji parku, v místě, kde měl chatu. Jeho přátelé a stoupenci chtěli připomenout jeho přispění k vyzdvihnutí Norské přírody a zesílení Norské národní identity. Dnes je Eidsbugarden největší horské turistické centrum, s nově zrestaurovaným hotelem z roku 1909, otevřeným v létě 2007 pobočkou DNT a přibližně 160 soukromými chatami. Místo je dostupné v létě automobilem nebo lodí, v zimě na sněžném skútru.\n\nJotunheimen je široce zmiňovaný a popisovaný v literatuře, zvláště cestovním průvodcem z 18. století. Jotunheimská jezera Gjende a Bygdin centrem mnoha příběhů.\n\nLiterární reference zahrnují:\n\n\n"}
{"id": "102293", "url": "https://cs.wikipedia.org/wiki?curid=102293", "title": "Český teplokrevník", "text": "Český teplokrevník\n\nČeský teplokrevník je plemeno jezdeckých koní. Byl cíleně vyšlechtěn, aby byl spolehlivým, vyrovnaným a dobře ovladatelným partnerem každého jezdce.\n\nČeský teplokrevník je vlastně směsicí různých středoevropských teplokrevných plemen, přičemž důraz je u něj kladen hlavně na jezditelnost. Kromě koní z českých a slovenských chovů se na utváření českého teplokrevníka podílely anglické polokrevné kmeny Nonius, Furioso, Gidran a Przedswit. Došlo i na osvěžení krve, svůj vliv měl i shagya arab. Kvůli pestrému původu nemá český teplokrevník žádný ustálený typ, chovným cílem je ušlechtilý, korektní a lehce jezditelný kůň, vhodný pro všechny jezdecké sportovní disciplíny i rekreaci v sedle. Čeští teplokrevníci by měli mít střední rámec, dobrou stavbu těla a výbornou mechaniku pohybu.\n\nV dnešní době jsou čeští teplokrevníci převážně jezdeckými partnery začínajících jezdců v jezdeckých školách nebo nenáročných sportovců. Jde o učenlivého a výkonného koně. V současné době se plemeno vyvíjí v rámci šlechtického programu Svazu chovatelů českého teplokrevníka, který byl založen v roce 2001.\n\nK českému teplokrevníkovi měl blízko moravský teplokrevník, který však byl od počátku o něco lehčí. Na jeho vzniku se podílely stejné kmeny, pro zvětšení rámce byl použit také oldenburský kůň. Později se začali do chovu zařazovat i angličtí plnokrevníci a nakonec z více než 50% český teplokrevník, takže v závěru došlo ke splynutí obou plemen.\n\nKoně Kinských jsou někdy popisováni také jako zlatí koně z Čech: Zpravidla mají zlatavou srst s bílou nebo černou hřívou, jsou to tedy izabely anebo plaváci různých odstínů. Plemeno je spojeno se starým hraběcím rodem Kinských, kteří chovali koně pro vojenské účely. Jejich žluťáci se také skvěle osvědčili jako koně pro steeplechase. Dnes patří mezi oblíbené všestranné koně pro sport i hobby ježdění.\n\n"}
{"id": "102302", "url": "https://cs.wikipedia.org/wiki?curid=102302", "title": "Kliment Čermák", "text": "Kliment Čermák\n\nKliment Čermák (1. dubna 1852 Čáslav – 19. ledna 1917 Čáslav) byl učitel, amatérský historik, archeolog, numismatik, muzejník, spisovatel a popularizátor poznatků v oblasti historických věd.\n\nPocházel z rodiny místního knihtiskařského mistra Klimenta Jana Čermáka, který byl aktivní v místním obrozeneckém spolku Včela čáslavská, takže se Kliment Čermák již v dětství pohyboval v prostředí, které kladně reflektovalo především národní minulost a existenci historických památek. V letech 1868 až 1871 Kliment Čermák studoval v Praze učitelský ústav. Již v této době prohluboval své zájmy v oblasti geologie a paleontologie, a to za přispění prof. Antonína Friče. Zásadní vliv na něj ale mělo setkání se správcem archeologické sbírky Národního muzea Františkem Němcem, který jej hlouběji uvedl do archeologické praxe.\n\nPo ukončení studií nastoupil jako učitel v Poličce, ale již za dva roky se přesunul zpět do Čáslavi, kde učil na místní reálce, pak měšťanské škole a nakonec a nejdéle (1896–1917) na dívčí obecné a měšťanské škole, kde byl i ředitelem.\n\nČermák během svého života provedl řadu archeologických výzkumů v Čáslavi a širším okolí. Především se jedná o výzkum mohyl u Chedrb (1882), neolitických lokalit u Čáslavi a Drobovic, výzkumy ve středověkém jádru města a na čáslavském Hrádku (1876–1893) a dále na různých hradech a tvrzích: Vilémov, Chlum, Drobovice (komenda), Lichnice, Paběnice. Výsledky těchto výzkumů publikoval ve výročních zprávách Včely (1880–1901), dále přispíval do Památek archeologických a byl dopisujícím členem Archeologického sboru Národního muzea.\n\nVelmi výrazný vliv měl Čermák na vývoj muzeologie a muzejnictví, kde se jako první v českých zemích zabýval také teoretickou a metodologickou stránkou muzejní činnosti. Za účelem rozvoje tohoto oboru založil muzeologický časopis \"Věstník českoslovanských muzeí a spolků archeologických\" (vycházel v letech 1895–1901).\n\nV roce 1877 došlo k obnovení Včely čáslavské, jejíž činnosti se Čermák nadále aktivně účastnil jako její jednatel a v letech 1891–1917 jako předseda. Včela čáslavská spolupracovala i s čáslavským muzeem, kde byl Čermák autorem historické expozice.\n\nJako další učitelé v té době, kteří se zabývali historií a konkrétně archeologií, pokoušel se Kliment Čermák propagovat poznatky vědy i mimo školní půdu. Za nejvhodnější prostředek pro tuto propagaci považoval popularizační a beletristickou tvorbu. Napsal množství povídek i obsáhlejších prací, patří mezi přední a zároveň první představitele tzv. archeologické povídky. V této tvorbě se snažil zejména působit na mládež a obecnou veřejnost, jeho záměrem bylo přimět je k ochraně a úctě k hmotným (archeologickým) památkám české minulosti.\n\nVedle archeologie se dlouhodobě zabýval i numismatikou, v roce 1913 vyšlo jeho základní dílo o českých mincích.\n\n\n\n\n\n\n"}
{"id": "102304", "url": "https://cs.wikipedia.org/wiki?curid=102304", "title": "Glittertind", "text": "Glittertind\n\nGlittertind, známý také jako \"Glittertinden\" je druhá nejvyšší hora v Norsku, vysoká 2464 metrů nad mořem, včetně ledovce na jeho vrcholu (výška bez ledovce je 2452 m). Nachází se ve správní oblasti města Lom v národním parku Jotunheimen. Glittertindu byl dříve přiznán titul nejvyšší hory v Norsku, měřící přístroje ukázaly, že jeho výška je větší, než Galdhøpiggen, konkrétně (2472 metrů nad mořem). Ledovec ale v posledních letech značně odtál a prvenství získal Galdhøpiggen. Vrcholek Glittertindu byl poprvé zdolán v roce 1841, prvovýstup si připsali Harald Nicolai Storm-Wergeland a Hans Sletten.\n\nGlittertind je dobře přístupný od horské chaty Spiterstulen ze západu, se stoupáním 1300 metrů a od chaty Glitterheim z východu se stoupáním 1000 metrů. Výstup z Glitterheimu je snadný, ale Glitterheim je uvnitř Národního parku a je přístupný pouze pěšky. Výstup na vrcholek je velmi populární, překonaný pouze počtem výstupů na Galdhøpiggen, nejzápadnějšího horského souseda.\n\nCesta na vrcholek přes ledovec je celá bez trhlin, ale v horkém letním dnu se může změnit v cestu po lepivém mokrém sněhu. Východ a jihovýchod Glittertindu jsou stěží dosažitelné vrcholy, proto lze vidět severní a východní části okolní krajiny.\n\nNa vrcholu je volně přístupná bouda, která ale není určená k přenocování.\n\n"}
{"id": "102305", "url": "https://cs.wikipedia.org/wiki?curid=102305", "title": "Pomponius Mela", "text": "Pomponius Mela\n\nPomponius Mela (1. století) byl římský geograf a spisovatel.\n\nO jeho životě existuje velmi málo zpráv.\n\n"}
{"id": "102306", "url": "https://cs.wikipedia.org/wiki?curid=102306", "title": "Petra Edelmannová", "text": "Petra Edelmannová\n\nPetra Edelmannová (* 27. února 1975 Františkovy Lázně) je česká politička, bývalá předsedkyně nacionalistické a krajně pravicové Národní strany.\n\nAbsolvovala magisterské studium ekonomie na Institutu ekonomických studií FSV UK, v roce 2008 absolvovala postgraduální studium na Katedře politologie Fakulty mezinárodních vztahů VŠE. Pracuje jako bankovní analytička. Je vdaná a má dceru (* 2005) a dva syny. Ve sněmovních volbách v červnu 2002 kandidovala za Volbu pro budoucnost. Ve sněmovních volbách v červnu 2006 byla na prvním místě karlovarské kandidátky Národní strany a získala 15,6 % (83 celkem) preferenčních hlasů. V říjnu 2009 rezignovala na funkci v Národní straně.\n\nPetra Edelmannová tvrdí, že by měli Romové emigrovat do Indie, dále tvrdí, že si většinová společnost není rovna s menšinami, taktéž je pro ni nutná přirozená diskriminace Romů a rasismus je pro ni nálepkou, způsobenou přirozeným strachem z nebezpečí.\n\n"}
{"id": "102307", "url": "https://cs.wikipedia.org/wiki?curid=102307", "title": "Boboszów", "text": "Boboszów\n\nBoboszów (česky Bobošov, německy Bobischau) je vesnice poblíž česko-polské hranice u města Mezilesí. Nachází se zde hraniční přechod s Českou republikou (Dolní Lipka - Boboszów). Vesnicí prochází silnice 1. třídy č. 33 z Kladska. V obci je kostel a několik obchodů. Administrativně patří ke městu (\"gmině\") Międzylesie, okresu (\"powiatu\") Kladsko, vojvodství Dolnoslezskému.\n\nObec má asi 300 obyvatel. Dříve patřilo Německu, ale po II. světové válce byli Němci vyhnáni a vesnice připadla Polsku. Ve vsi jsou kasárna \"Straźe Graniczne\". Ves je roztažená a přímo navazuje na další vesnici Smreczynu.\n"}
{"id": "102310", "url": "https://cs.wikipedia.org/wiki?curid=102310", "title": "Metlička křivolaká", "text": "Metlička křivolaká\n\nMetlička křivolaká (\"Avenella flexuosa\", resp. \"Deschampsia flexuosa\") je druh lesní trávy z čeledi lipnicovitých.\n\nMetlička křivolaká je drobná, vytrvalá, řídce trsnatá tráva s hluboko uloženými oddenky. Čepele listů jsou dlouhé, tence štětinovité, měkké, 0,2 až 0,8 mm široké, na omak hladké nebo slabě drsné. Listové pochvy jsou načervenalé. Stopky klásků v květní latě jsou křivolace zprohýbané a drsné, což je jejím hlavním poznávacím znakem.\n\nMetlička křivolaká roste zejména ve světlejších jehličnatých lesích, na vřesovištích, pasekách apod., od nížin do hor. Často tvoří souvislé porosty nekvetoucích rostlin. V České republice náleží mezi hojné druhy. Rozšířena je v celé Evropě kromě Islandu a Albánie.\n\nJejí přítomnost svědčí o nízké kvalitě půdy a nevhodné skladbě lesního porostu. Z hospodářského hlediska má malý význam. V zimě ji spásá lesní lovná zvěř, někdy bývá pěstována jako okrasná tráva ve stinných parcích a na zahradách.\n\n\n \n"}
{"id": "102319", "url": "https://cs.wikipedia.org/wiki?curid=102319", "title": "Pivovar Protivín", "text": "Pivovar Protivín\n\nPivovar Protivín, původně Schwarzenberský pivovar v Protivíně, je pivovar v městečku Protivín, který vyrábí pivo značky Platan. Svůj název dostal podle dvojice Platanových alejí, které vedou k vjezdu do pivovaru.\n\nPřesný rok založení pivovaru není pro nedostatek písemných zpráv znám.\nV roce 1711 získali pivovar do svého vlastnictví Schwarzenbergové.\nNejvětší rozkvět zaznamenal protivínský pivovar na přelomu 19. a 20. století. V té době se zdejší pivo vyváželo nejen do celého Rakouska-Uherska, ale i do zámoří.\nPo roce 1948 byl pivovar znárodněn a začleněn do národního podniku Jihočeské pivovary. Po tzv. \"sametové revoluci\" se stává součástí akciové společnosti Jihočeské pivovary a. s., České Budějovice a od června roku 2000, poté co Jihočeské pivovary prodaly svůj majoritní podíl, se 100% akcionářem pivovaru stalo město Protivín. Vzhledem k finančním problémům města se protivínští rozhodli Platan prodat libereckým podnikatelům. Na konci ledna 2008 se majitelem pivovaru stala společnost K Brewery Group, a. s. (dnes Pivovary Lobkowicz Group), která od roku 2007 vstupuje do malých a středních nezávislých pivovarů v tuzemsku.\n\nVeškeré pivní tácky pivovaru Platan\n\nLáhve pivovaru: Pivovar Platan stáčí veškerá piva do klasických hnědých láhví typu NRW 0,5l. Pro piva značky Lobkowicz(Premium a Nealko) a pro pivo Argus Maestic vařené pro Lidl se používají láhve České pivo v zeleném provedení. Pro pivo Argus Pšeničné, Argus Nealko a Argus Desítka vařené rovněž pro Lidl se používají hnědé lahve typu České pivo nebo odlehčenější lahve PIVO CZ, jež se používají také pro ležák Argus Maestic. Všechny lahve jsou vratné.\n\n"}
{"id": "102324", "url": "https://cs.wikipedia.org/wiki?curid=102324", "title": "Singly na prvním místě v roce 1993 (USA)", "text": "Singly na prvním místě v roce 1993 (USA)\n\nJedničky hitparády Hot 100 za rok 1993 podle časopisu Billboard.\n"}
{"id": "102327", "url": "https://cs.wikipedia.org/wiki?curid=102327", "title": ".mc", "text": ".mc\n\n.mc je internetová národní doména nejvyššího řádu pro Monako (podle ).\n\nRegistrace se provádějí přímo na druhý řád nebo pod těmito doménami:\n\n\nDomény druhého řádu vyžadují registraci firmy v Monaku.\n\n"}
{"id": "102329", "url": "https://cs.wikipedia.org/wiki?curid=102329", "title": "Joe Van Holsbeeck", "text": "Joe Van Holsbeeck\n\nJoe van Holsbeeck († 12. dubna 2006 Brusel) byl sedmnáctiletý Belgičan, ubodaný na bruselském Centrálním nádraží kvůli tomu, že nechtěl svým vrahům dát MP3 přehrávač. Pachatelé byli dva romští ilegální imigranti původem z Polska. Byli dopadeni až v Polsku. Podobných vražd se v západní Evropě stalo několik.\n\nVražda údajně zvedla volební preference nacionalistické Vlaams Belang party i přes spolupráci muslimských komunit v Belgii při hledání pachatelů. Demonstrace organizovaná imigrantskou komunitou 19. dubna 2006 měla velice nízkou účast. Joe byl pohřben 20. dubna v soukromí. 23. dubna se za mrtvého konal tichý pochod Bruselem, kterého se zúčastnilo přes 80 000 lidí.\n"}
{"id": "102331", "url": "https://cs.wikipedia.org/wiki?curid=102331", "title": "Rozhanovce", "text": "Rozhanovce\n\nRozhanovce jsou obec na Slovensku v okrese Košice-okolí. Tato obec je jednou z největších obcí v celém okolí. Nechybí jí škola, řada obchodů, hostinec, pošta, vlastní knihovna i kulturní dům, či zdravotní středisko. Každoročně se tu konají folklórní abovské slavnosti, kterými se tato obec proslavila.\n\nRozhanovce se nacházejí přibližně 10 km od Košic. Nachází se z menší části na rovině a z větší části na svazích stoupajících od západu na východ. Nejlepší panoráma na obec je od západu.\n\nHlavní cesta, která vede přes celou dědinu, je asfaltová. Tento asfaltový „koberec“ byl položen v roce 1960 ve směru Košické Oľšany - Rozhanovce - Budimír, položila ho Okresní správa cest v Košicích. V roce 1974 měly Rozhanovce na cestách a ulicích položeného víc než 4 km asfaltového koberce.\n\nPrvní osídlování bylo v neolitu, bylo tu sídlo bukovohorské kultury. První písemná zmínka o obci Rozhanovce byla zachycená v listině krále Štefana V. v roce 1270 pod názvem Rozgun. O dřívějším osídlení této lokality svědčí i nálezy z mladší doby kamenné a opevněná osada z doby bronzové. Při procházce Rozhanovicemi na nás dýchá historie i dnes. Není vidět Rozhanovský zámek ani 9 panských kurií, ale některé jsou zachované i dnes. V nejzachovalejším sídlí obecní úřad.\n\nObec je známa speciálně bitvou u Rozhanovců, která se odehrála 15. června 1312.\n\nV roce 1850 tady sídlil služnovský úřad pro slovenské obce Abovsko-turnianského kraje.\n\nRozhanovce jsou rodištěm malíře-portrétisty Leopolda Horowitze.\n\nNejstarší známá zachovaná fotografie Rozhanovic byla zveřejněna v roce 1896 na Abovsko-turniaské monografii. Na fotozáběru je Soóvá kurie a v pozadí se nachází kostel i se starou věží před její renovací.\nNářečí Rozhanovčanů podle dialektického členění slovenského jazyka patří do východoslovenského nářečí, jihozápadní skupiny abovského nářečí. V dnešní době už význam nářečí ustupuje před znalostí a uplatňováním spisovného slovenského jazyka.\nAvšak v tomto nářečí se projevuje i kus dávné historie a nemělo by se na něj zapomínat.\n\nPříklady nářečních slov:\n\npľeban (kňaz, farár - kněz), kuršmid (zverolekár - zvěrolékař), hamovac (brzdiť - brzďit), kalap (klobúk - klobouk), funduš (pozemok - pozemek), živan (zlodej - zloděj), biglajz (žehlička - žehlička), firhang (záves, záclona - závěs, záclona), paľem ni! (pozri sa, aha - koukni se, aha), podz hev (poď sem - pojď sem), hyža (izba, dom - dům) …\n\n\nMomentálně se plánuje stavba společného kostela církve evangelické a reformované a chrámu řeckokatolické církve.\n\n\nDějiny školy:\n\nSedlácká obydlí:\nPoslední sedlácký dům se slaměnou střechou z 19. století byl zbouraný v roce 1970\n\nKomenciášská obydlí:\nDonedávna bylo v Rozhanovcích osm komenciášských domů. Tyto domy byly roztroušené po celém Vyšším konci na parcelách zeměpánů. V těchto domech žily 4 rodiny hospodářských rolníků na polích.\n\nRomské chatrče (Cigánske kuče):\nRozhanovce měly i tato obydlí, žilo v nich romské obyvatelstvo. Tyto „Cigánske kuče“, jak se jim obvykle v Rozhanovciach říkalo, se nacházely směrem k Toryse na cestě do Hrašovíku. V roce 1972 byly tyto chatrče zrušeny národním výborem. Národní výbor těmto obyvatelům vyplatil a umožnil jim výstavku nových domů ve vsi.\n\nŽidovská obydlí:\nŽidé začali od 2. poloviny 19. století svoje opouštět, prodávat a stěhovali se do Košic. V roce 1942, kdy byli židé celoplošně vystěhováni do táborů, byly jejich domy dány pod státní správu. V současnosti už v obci neexistuje žádná židovská obec.\n\nKostely: \nPři výzkumu patrocínií na Slovensku se zjistilo, že v Rozhanovcích už v roce 1332 stál gotický kostel.\n\n\"Římskokatolický kostel ke cti Povýšení sv. Kříže\"\n\n\"Římskokatolický kostel Panny Marie Sedmibolestné\"\n\n"}
{"id": "102338", "url": "https://cs.wikipedia.org/wiki?curid=102338", "title": ".hm", "text": ".hm\n\n.hm je internetová národní doména nejvyššího řádu pro Heardův ostrov a McDonaldovy ostrovy (podle ).\n\nDoménové jméno může obsahovat pouze znaky anglické abecedy (a-z), čísla (0-9) a pomlčku (-). Prvním znakem musí být písmeno.\n\n"}
{"id": "102341", "url": "https://cs.wikipedia.org/wiki?curid=102341", "title": "Šešonk II.", "text": "Šešonk II.\n\nŠešonk II. byl egyptským faraonem 22. dynastie. Vládl zhruba okolo roku 890 př. n. l. Trůnním jménem se jmenoval Kekacheperre Setepenre. Na trůn nastoupil po Osorkonovi I. Jeho hrobku objevil v roce 1940 francouzský egypotolog P. Montet v Džanetu (Tanidě). Je to jediná hrobka králů 22. dynastie, která byla takřka netknutá zloději. Byla v ní nalezena neporušená stříbrná rakev, v níž se nacházela mumie s tradiční zlatou maskou na tváři.\n\nO vládě a politice Šešonka II. však nevíme vůbec nic.\n"}
{"id": "102344", "url": "https://cs.wikipedia.org/wiki?curid=102344", "title": "The White Stripes", "text": "The White Stripes\n\nThe White Stripes bylo americké rockové duo, jehož styl se dá popsat jako minimalistický rock. Duo tvořili Jack White, vlastním jménem \"John Anthony Gillis\", který hraje na kytaru, piáno a zpívá a vokalistka Meg White, která hraje na bicí. Mají za sebou několik úspěšných alb, jako \"White Blood Cells\" a \"Elephant\", na kterém se nachází největší hit skupiny „Seven Nation Army“, který obdržel v roce 2004 cenu \"Grammy\" za nejlepší rockovou píseň. Kapela ukončila svoji činnost 2. 2. 2011.\n\nKapela vznikla v roce 1997 v \"Detroitu\", ve státě \"Michigan\", které je často přezdívané jako rockové město. Následující rok vydali svůj debutový singl \"Let's Shake Hands\".\n\nV roce 1999 už pod vydavatelstvím \"Sympathy for the Record Industry\" byl vydán singl \"The Big Three Killed My Baby\" a následně vznikl eponymní debut, pojmenovaný jednoduše The White Stripes. Album, které obsahuje 17 skladeb, překvapilo hudební nadšence, kritiky i producenty svým ostrým a syrovým stylem. Duo si tak hned svým prvním albem zajistilo nemalou fanouškovskou základnu.\n\nHned rok poté se do hudebních krámků dostala druhá deska s názvem De Stijl. Název je odvozen od holandského stylu umění, který se vyznačuje výraznou jednoduchostí. Na album bylo zařazeno 13 písní a setkalo se s nadšeným ohlasem a skupina se začala dostávat do širšího povědomí hudebních posluchačů.\n\nPrůlomovým rokem se pro kapelu stal rok 2000, kdy u stejného labelu vyšlo třetí album White Blood Cells. Deska obsahuje 16 skladeb a umístila se mezi 100 nejprodávanějšími deskami v Americe, Velké Británii, Austrálii a Norsku. Turné skupiny, podporující novou desku, bylo ve Velké Británii během chvíle vyprodané. \"Magazín Q\" zařadil Jacka a Meg Whitovy mezi 50 kapel, které musíte vidět, než umřete. Se singlem \"Fell in Love with a Girl\" získala kapela tři ceny \"MTV Video Music Award\".\nV roce 2003 bylo už vydaným singlem \"Seven Nation Army\" každému jasné, že je skupina ve své nejlepší formě a rodí se jedna z nejlepších desek začátku tisíciletí. Album Elephant duo nahrálo za pouhých 14 dnů v londýnském studiu Toe-Rag a je na něm zařazeno 14 písní. Okamžitě se vyhouplo do čela žebříčků prodejnosti ve Velké Británii, stalo se dvakrát platinové v Kanadě a Británii a jednou platinové v USA, Austrálii a na Novém Zélandu. Uznávaný časopis Rolling Stone zařadil album na 390. místo ve svém žebříčku \"500 nejlepších alb všech dob\". V roce 2004 byli Jack a Meg Whitovi oceněni cenami \"Brit Award\" za nejlepší kapelu a za nejlepší singl \"Seven Nation Army\". Odnesli si také ceny \"Grammy\" za nejlepší rockový song Seven Nation Army a za nejlepší alternativní album. Další písně na desce jako \"I Just Don´t Know What To Do With Myself\", kterou napsal \"Burt Bacharach\", \"In The Cold, Cold Night\", \"Ball and Biscuit\" a \"The Hardest Button to Button\" se staly hity kapely a neobejde se bez nich skoro žádný koncert.\n\nV dalším roce kapele The White Stripes, jako už hvězdám a stálicím na hudebním poli, vyšla pátá studiová deska s názvem Get Behind Me Satan. Album bylo nahrané v Detroitu, obsahuje 13 songů a stejně jako předchozí deska byla vydaná u labelu \"V2 Records\". Na této nahrávce ustupuje elektrická kytara, do popředí se dostala akustická kytara a klavír a z celého alba jde cítit inspirace country stylu. Deska se umístila na třetím místě v žebříčku alb ve Velké Británii, USA, Austrálii, Belgii, Kanadě, Irsku, Holandsku a Norsku. Kapela byla oceněna cenou \"Grammy\" za nejlepší alternativní album.\n\nV roce 2007 skupina nahrála album Icky Thump. S touto deskou se kapela vrátila k tvrdému a syrovému zvuku, který byl charakteristický pro všechna její předchozí alba. Deska se okamžitě umístila na první místě ve Velké Británii, na druhé místě v USA a třetí místě v Austrálii v žebříčku alb. V roce 2008 získali čtyři nominace na ceny \"Grammy\" za nejlepší alternativní album, za nejlepší rockový song \"Icky Thump\", za nejlepší speciální edici Icky Thump a za nejlepší výkon dua nebo skupiny. První a poslední nominaci následně proměnili.\n\nDne 2. února 2011 White Stripes oficiálně oznámili konec svého působení.\n\n\n\n\n\n"}
{"id": "102346", "url": "https://cs.wikipedia.org/wiki?curid=102346", "title": "Jiří Siostrzonek", "text": "Jiří Siostrzonek\n\nJiří Siostrzonek (* 31. března 1954 Opava) je slezský sociolog, fotograf a kulturní pracovník. Je vysokoškolským pedagogem a zástupcem vedoucího Institutu tvůrčí fotografie Slezské univerzity v Opavě. Od roku 1990 je ředitelem Kulturního domu v Dolním Benešově na Hlučínsku. Jako organizátor, sociolog a fotograf se podílel na projektech Lidé Hlučínska devadesátých let 20. století a Zlín a jeho lidé. Je členem výboru Kulturní a vzdělávací nadace Hlučínsko, členem expertní komise pro kulturu projektu PHARE.\n\nAbsolvoval Střední průmyslovou školu strojní v Opavě (1974), čtyři roky studoval na Vysoké škole báňské v Ostravě. V roce 1992 absolvoval magisterský obor na Filozofické fakultě Univerzity Palackého v Olomouci.\n\nNapsal několika sbírek poezie – např. Jednou (Praha 1987). Je režisérem a dramaturgem Divadelního souboru Radovana Juhy v Opavě. Sám nebo s Alešem Koudelou napsal několik divadelních her (např. Pobřežní hlídka, Kam zmizel John Plymouth?, Čikita a Pepito) a řadu scénářů pro televizní a rozhlasové pořady a vystoupení skupiny Děsně fajn.\n\nVe své výtvarné tvorbě se orientuje na strukturální grafiku, kterou představil na řadě autorských výstav. Ilustroval několik knih – např. Eva Syřišťová: Skupinová psychoterapie psychóz (Praha 1989), Anastáz Opasek: Z té dálky (Mnichov 1990), Eva Syřišťová: Puklý čas (Brno 1991), Eva Syřištová: Člověk v kritických životních situacích (Praha 1994), Paul Celan: Domov v bezdomoví (Praha 1994). Připravuje scénáře výstav, vzdělávacích, kulturních pořadů a externě spolupracuje s televizí a rozhlasem.\n\nSám rovněž fotografuje, úspěšný soubor Sakrální architektura na Hlučínsku, který vytvořil s Vojtěchem Bartkem, byl v roce 1998 vystaven v Dolním Benešově, Ostravě a v Kravařích.\n\nPravidelně vystupuje jako expert ke společenským otázkám v pořadech Televizního studia Ostrava České televize. 24. srpna 2013 ho oslovil pořad \"Události v regionech\" jako sociologa k předchozímu protiromskému průvodu v Ostravě. Část diváků jeho vyjádření vnímala jako obhajobu útočících rasistů. Výsledkem byl otevřený dopis režisérky Apoleny Rychlíkové, kterým si stěžovala na Českou televizi u její Rady. Na Siostrzonkovu podporu naopak vznikl jiný dopis novináře Dušana Stuchlíka, historika Lukáše Cvrčka a dokumentaristy Václava Dvořáka, se kterým vyslovilo podpisem souhlas také několik jeho spolupracovníků z ITF.\n\n"}
{"id": "102352", "url": "https://cs.wikipedia.org/wiki?curid=102352", "title": "Lešná", "text": "Lešná\n\nLešná je obec v okrese Vsetín Zlínského kraje. Žije zde obyvatel. První písemná zpráva o obci pochází z roku 1347, někdy je uváděn také letopočet 1355.\n\n\n\n\n"}
{"id": "102353", "url": "https://cs.wikipedia.org/wiki?curid=102353", "title": "Zákopová válka", "text": "Zákopová válka\n\nZákopová válka je vojenský termín, kterým se označuje nepohyblivá, statická válka. Ve větším rozsahu se objevila za první světové války. Vznikla v důsledku enormního vzrůstu palebné síly zvýhodňující zakopaného obránce a absence dostatečně mobilních prostředků, které by s dostatečnou mírou rychlosti, bezpečnosti a úderné síly dokázaly pronikat přes obranné linie na frontě a do týlu protivníka.\n\nTermín zákopové války přímo souvisí s uvedením kulometu na válečná pole, jelikož nová automatická zbraň zcela změnila poměr sil na bojišti ve prospěch obránců. Jeho palebná převaha založená ve vysoké kadenci, posílená ještě masivním zavedením protipěchotních překážek z ostnatého drátu na bojišti spolu s rozšířením polního telefonu a těžkého dělostřelectva, umožňovala dostatečně vybavené straně rychle postavit na patřičném úseku bojiště velmi silnou palebnou přehradu, což velmi ztížilo pěchotě a jezdectvu pronikat přes zemi nikoho a připravené linie obránců. K jejich proražení bylo zpravidla zapotřebí shromáždit obrovskou početní převahu, popřípadě velmi silnou palebnou podporu a i tak byl úspěch zpravidla vykoupen velkými ztrátami. Pokud si nepřítel mohl dovolit připravit několikanásobně zmnožená obranná postavení a měl k disposici dostatečně silné zálohy, byl úspěch útočníka navíc mizivý, neboť brzy narazil na novou linii, stejně těžko průchozí, jako ta předešlá.\n\nObránci, kteří se postavili na odpor postupující armádě, na začátku svedli bitvu o zastavení postupu. Při prvotním zastavení došlo k vybudování prvotních obranných pozic v podobě zákopů, od kterých následně dostalo své pojmenování. Při neschopnosti útočníků prorazit obrannou pozici, se pokusili o obchvat, což opět vedlo k vybudování dalších zákopů na místě, kde se pokusili o průnik. Vlivem nedostatečné mobility měli obránci dostatek času budovat obranné pozice. Útočníkovi vyčerpanému útoky nezbylo než vybudovat síť obranných pozic, čímž vznikl pás zákopů na obou válčících stranách a tím došlo k znehybnění fronty.\n\nZákopová válka se projevuje znehybněním frontové linie, která se táhne na \"území nikoho\" mezi dvěma stranami. Každá strana má vybudovaný důmyslný systém zákopů, obranných pevností, protipěchotních překážek, palebných postů a ostnatého drátu. Posun o několik metrů za celé týdny bojů není výjimkou a je vykoupen obrovskými ztrátami na lidských životech. Zpravidla dochází k tomu, že se bojující strany posunují sem a tam v závislosti na podnikaných ofenzívách a protiofenzívách. Oblast válečné linie je velmi silně poškozena, jelikož je vystavena útrapám dlouhých bojů. Ty často nabírají charakter obrovských materiálních a opotřebovacích bitev, kde rozhodující roli hrají zásoby munice a počet vojáků, nebo (v případě, že má útočník štěstí) moment překvapení (kterého však musí být dosaženo na strategické úrovni).\n\nZákopová válka je prvek, který se na bojišti poprvé objevuje během rusko-japonské války při obléhání Port Arthuru. Ačkoliv většina tehdejších mocností vyslala do této války své pozorovatele, prakticky žádná z nich se nepoučila v tom směru, jaký masakr představuje útok pěchoty na zakopané postavení nepřítele. V Evropě a v masovém měřítku se zákopová válka objevuje v I. světové válce, kdy se při postupu německých jednotek do Francie podařilo Francouzům zastavit Němce a zakopat se. Následné pokusy Německa obejít obranné pozice mělo jen za následek prodloužení linie zákopů od kanálu La Manche až po hranice neutrálního Švýcarska. Ani jedna strana neměla na začátku války žádný vhodný prostředek, kterým by se pokusila situaci změnit. Až nástup tanků a bojových plynů ke konci války mělo za následek částečné rozhýbání fronty, nicméně první tanky byly ještě příliš pomalé a neohrabané, aby přinesly skutečně revoluční změnu ve vývoji válčení. Nejznámější bitvy v zákopové válce proběhly patrně u francouzského města Verdun během bitvy o Verdun a na řece Sommě. Ve druhé světové válce už byla zákopová válka vzácná, nicméně i zde se vyskytla, například za zimní války na Karelské šíji, kde nebyly podmínky příliš vhodné pro mobilní válku.\n\nJeden z posledních konfliktů ve kterém se vyvinula zákopová válka byla válka v Koreji (hlavně v roce 1953).\n\nV dnešní době je zákopová válka většinou již minulostí, jelikož armády většinou disponují prostředky, které umožňují vést mobilní válku. Tanky, letadla a dopravní prostředky pro vojsko umožňují rychle obcházet oblasti se zvýšenou obranou a nechat je vyřadit soustředěním palebné převahy (dělostřelectvo, nálety atd.) či jejich odříznutím od logistického jištění a vyhnout se tak tvrdým bojům o každý zákop.\n\nK zákopové válce tak dochází už jen ve velmi specifických situacích – v těžko průchodném terénu, na neobejitelných úzkých šíjích a v zaostalých zemích.\n\nPojem „zákopová válka“ se v současnosti též používá u sporů o určitou věc, o kterou obě strany úpěnlivě bojují a ani jedna ze svých nároků nechce ustoupit.\n\n\n"}
{"id": "102354", "url": "https://cs.wikipedia.org/wiki?curid=102354", "title": ".hn", "text": ".hn\n\n.hn je internetová národní doména nejvyššího řádu pro Honduras (podle ).\n\n"}
{"id": "102356", "url": "https://cs.wikipedia.org/wiki?curid=102356", "title": "Josef Skutil", "text": "Josef Skutil\n\nJosef Skutil (7. března 1904, Zbýšov u Brna – 18. září 1965, Varšava) byl český archeolog a historik. Byl prvním českým školeným odborníkem na paleolit, vedl pravěká oddělení muzejí v Brně a Olomouci a archeologického ústavu v Brně. Roku 1938 byl jmenován mimořádným profesorem na bratislavské Univerzitě Komenského. Kromě značné odborné publikační činnosti v oborech archeologie, antropologie, speleologie, historie, bibliografie a dalších, se hodně věnoval popularizační činnosti zejména v denním tisku.\n\nJeho předkové pocházeli z východních Čech, z obce Vysoká nad Labem (dnes součást Hradce Králové). Narodil se 7. března 1904 ve Zbýšově u Brna do učitelské rodiny Josefa Skutila st. (10. 2. 1866 – 1. 8. 1941) a Leopoldy Skutilové, roz. Šmídkové (1868 – 21. 1. 1958). Oba rodiče působili na Moravě jako učitelé na různých místech, seznámili se když otec Josefa působil v Oslavanech u svého švagra Václava Čapka a jeho matka v nedalekých Neslovicích (svatbu slavili 9. 9. 1900 v Bystřici nad Pernštejnem). Jeho otec byl mj. i vášnivým chovatelem včel, což jej jistě později vedlo k publikování řady netradičních článků o využití medu v pravěku. V jeho rodné obci se zdrželi jen krátce a brzy se přestěhovali do Soběšic u Brna, kde žili na tamní dvoutřídce až do roku 1922. Poté se přestěhovali do Řečkovic u Brna, kde oba rodiče trávili i zasloužený odpočinek (Janásek 1971) a kde svůj život nakonec strávil i on sám.\n\nNejdříve navštěvoval obecnou školu u svého otce v Soběšicích, posléze 1. reálku na Antonínské ul. v Brně (kam docházel ze Soběšic denně pěšky), kde maturoval 17. 4. 1922. Zde ho mj. z matematiky vyučoval syn K. J. Mašky Otokar a z němčiny významný člen Moravského archeologického klubu František Černý. Ve školních lavicích se také seznámil se svým spolužákem Jaroslavem Kramářem, vnukem K. J. Mašky. Již v dětství a za svých mladých studijních let se tak Josef Skutil setkával s archeologií a oblastmi svého budoucího celoživotního zájmu. V bytě na Augustýnské ulici 11 (dnes Jaselská), v rodině svého kamaráda, se Josef setkával s bohatými Maškovými archeologickými sbírkami, které si se zaujetím prohlížel a pár týdnů před smrtí K. J. Mašky se také s tímto významným badatelem setkal.1 Je známo, že v 7 letech navštívil jeskyni v Postolné v Dalmátském krase, v 11 letech navštívil Moravský kras s rodinou Maškovu. Prázdniny trávil v rodině svého strýce Václava Čapka v Oslavanech, známého prehistorika a ornitologa, kde se s vlastivědou a archeologií setkal vůbec poprvé. Není tedy překvapivé, že již v primě si začal vytvářet první archeologickou sbírku. Od 15 do 20 let si Josef Skutil vedl archeologický deník, do nějž si zaznamenával své četné archeologické sběry, výlety a setkání s celou řadou tehdejších badatelů, zakladatelů naší archeologické disciplíny (nejdříve s J. Kniesem, na exkurzi na Slovensko pak mj. s I. L. Červinkou, J. Zavadilem, A. Teličkou, A. Gottwaldem, R. Janovským, J. Eisnerem, K. Snětinou, J. Spáčilem, A. Procházkou, J. Palliardim), jejichž se stal nadšeným žákem. Není pochyb, že v těchto letech se formoval jeho silný vztah k regionálnímu bádání a vlastivědě (deník vydán synem Janem Skutilem 1972, 1975). V tuto donu jej „nejvíce zajímala kultura hradištní“, proto byl již v roce 1919 přijat za člena Československé archeologické společnosti v Praze (za roční poplatek 5 K). Začala mu vycházet řada článků v novinách a netajil se svoji značnou touhou po dalším publikování. V roce 1919 si poznamenal: „Můj osud je rozhodnut. Budu studovat archeologii, historii a filologii. Musím být archeologem.“ (Skutil 1972, 89)\n\nSvé rozhodnutí v plné míře naplnil. Svá univerzitní studia zahájil nástupem na obor filologie Filozofické fakulty nově zřízené Masarykovy univerzity. Zde navštěvoval přednášky S. Součka, A. Nováka, V. Vondráka a Fr. Trávníčka. Až o rok později, po nutné druhé maturitě z latiny 22. 4. 1923, nastoupil na Univerzitu Karlovu, kde studoval slovanskou archeologii u Lubora Niederleho, český a světový pravěk u Albína Stockého, který jako ředitel pravěkého odd. Národního muzea Skutila na krátký čas při studiích zaměstnal. Přednášky z historie absolvoval u Josefa Pekaře a Josefa Šusty. Souběžně navštěvoval přednášky na Přírodovědecké fakultě, kde ho antropologii učil Jindřich Matiegka. Školní rok 1925/26 prožil na pařížské Sorboně (pracoval např. na výzkumu H. Martina v La Quině)3, další semestr v roce 1926 pak také na American School of Prehistoric Research v Londýně u prof. G. G. Mac Curdyho. Po udělení doktorátu z filozofie na jaře roku 1927 za práci o solutréenu (resp. Szeletienu) Josef Skutil obdržel státní stipendium francouzské vlády a odebral se opět do Francie na pařížský Institut de la Paléontologie humaine, kde se až do června 1928 věnoval studiu paleolitu. V této době zde přednášel koryfej předválečné paleolitické archeologie abbé Henri Breuil, který si Josefa Skutila zpočátku oblíbil a referoval o něm Karlu Absolonovi: „Jsem velmi šťasten, že jste mě spojil s mým mladým žákem Skutilem, který je velmi pracovitý, dobře vychovaný a kterého si velmi cením“4 Na svých studijních pobytech se také seznámil s badateli M. Boulem, D. Peyronym, (křestní jména ??)Capitanem, Mortilettem, v našich krajinách pak i Bayerem a Szombathym. Ve stejné době však již úzce spolupracoval s dalším svým učitelem z Přírodovědecké fakulty prof. Karlem Absolonem, který ho mj. díky Skutilovým výborným znalostem francouzštiny (jež K. Absolon v takové šíři postrádal; Josef Skutil mj. v roce 1937 otiskl v Lidových Novinách svoji stať „Kritika francouzského překladu Čapkových rozhovorů s TGM“) využil k nákupu rozsáhlých paleolitických sbírek pro připravovaný pavilon Člověk a jeho rod, předchůdce Anthroposu na Výstavě soudobé kultury v Brně. Toto spojení způsobilo J. Skutilovi řadu choulostivých situací. V prvé řadě byl pověřen zorganizováním nákupu sbírky paleolitických artefaktů pocházejících ze soukromé Girauxovy sbírky v celkové hodnotě 20.000 fr. (celkem 14 beden). Tato sbírka měla dorazit k abbé Breulovi, který si z ní chtěl vybrat některé unikáty. Při expedování materiálu do Brna však Josef Skutil odeslal i dvě bedny vybraných Breulových materiálů s tím posvěcením, že na ně H. Breuil nemá žádného práva.5 Josef Skutil si pak vysloužil několikeré obvinění abbé Breula z krádeže (H. Breul se např. snažil zamezit J. Skutilovi v přístupu na „Institut“ při jeho dalších pobytech v Paříži v roce 1929), kterým musel čelit i po příjezdu do Brna, kde se kauza stala veřejnou záležitostí.6 Po konečném zdárném návratu bylo Josefu Skutilovi na konci roku 1928 uděleno místo volontéra při ústavu Anthropos, jež vykonával necelé čtyři roky. Podobné nepříjemnosti na začínajícího odborného pracovníka však čekaly již ve vánočním období roku 1928 opět v Paříži, kam se vydal nakoupit pro expozici Anthropos velikou archeologickou sbírku markýze A. de Paniagua. Nákup této sbírky za úctyhodných 100.000 fr. (tedy 130.000 K + 30.000 K na expedici a celní poplatky) byl přímo konspirativní úkol. Jak vyplývá z dochované korespondence7 vše probíhalo ve značném utajení (především před Institutem de la Paléontologie a H. Breulem) a ve značném spěchu přes vánoční a novoroční svátky. Josef Skutil přitom v Paříži za celou záležitost nesl plnou odbornou i hmotnou zodpovědnost, kterou byl pověřen Karlem Absolonem. Po odeslání sbírky se objevily značné problémy s jejím finančním krytím, jejichž likvidace se táhla až do roku 1935.8 Při svém působení v Absolonově diluviálním oddělení se ovšem Josef Skutil také aktivně podílel na budování ústavu a expozice populárního Anthroposu i na archeologických výzkumech především v Dolních Věstonicích.\n\nPo nabytých zkušenostech a na základě vlastní žádosti byl jmenován správcem sbírek moravského diluvia při oddělení pravěku MZM, jehož vedení roku 1937 po I. L. Červinkovi převzal. V období první republiky se zvyšoval (zvýšil) Skutilův zájem o problematiku paleolitu Slovenska, který nakonec vedl v roce 1938 k jeho habilitaci na bratislavské filozofické fakultě u prof. J. Eisnera eklektickými pracemi „Paleolitikum v Československu“ a „Paleolitikum Slovenska a Podkarpatskej Rusi“. Na bratislavské univerzitě do roku 1939 přednášel a stal se zde také po druhé světové válce roku 1947 profesorem. Brněnský univerzitní Ústav pro prehistorii a protohistorii zůstal pro něj uzavřen. Josef Skutil v této době také neúnavně plnil kulturní rubriky denního tisku (především Lidových novin) celou řadou krátkých pojednání o archeologii, vlastivědě, historii, zahraničních muzeích i literatuře.\n\nVe funkci vedoucího oddělení moravského pravěku zůstal i v době německé okupace Československa. Zde, podobně jako v celém muzeu, musel respektovat nucenou germanizaci svého oddělení (v roce 1940 byly do oddělení pravěku přijati dva noví zaměstnanci – dipl. Ing. H. Freising jako badatel pro německá území a řídící učitel H. Stika; naopak kvůli legionářské minulosti byli „odejiti“ J. Peroutka a laborant J. Tomek) a podrobit se direktivě byrokraticky smýšlejícího dosazeného ředitele Moravského muzea – středoškolského prof. v. v. Josefa Freisinga. Josef Skutil byl v této situaci napomínán, že při úřední korespondenci s Archeologickým ústavem obchází komisařského správce (v této době pravěké oddělení vyvíjelo bohatou činnost a spolu s pražským archeologickým ústavem zahájilo výkopové práce na Holém kopci u Maloměřic, mohylníku ve Strážovicích a sídlišti ve Vícemilicích; Břečka 2002). V následujícím roce 1941 zase čelil disciplinárnímu řízení, kvůli nerespektování ustanovení, týkající se užívání jazyka – na tiskopisech pravěkého odd. se razítko s německým názvem ocitlo až pod česky tištěným záhlavím. Josef Skutil byl poté zbaven vedení oddělení v němž ho nahradil nově nastoupivší německý prehistorik K. Hucke, jenž byl zároveň i novým ředitelem muzea. Josefu Skutilovi navíc hrozilo pracovní nasazení pro válečné účely, jemuž se prozatím vyhnul ze zdravotních důvodů (později od října 1944 do května 1945 pracoval v Královopolské strojírně). Po osvobození byl Josef Skutil krátce vyšetřován Očistnou komisí pro veřejné zaměstnance při Zemském národním výboru pro údajnou národní nespolehlivost. Kárné oznámení, podané Muzejním závodním výborem, ho vinilo za to, že se za protektorátu habilitoval na bratislavské univerzitě, a že nevycházel vstříc českým vědeckým pracovníkům apod. Josef Skutil byl ovšem všech obvinění zproštěn (Břečka 2002).\n\nDo brněnského muzea se tedy vrátil k 9. 6. 1945 jako zemský vrchní komisař pro pravěké sbírky. V období poválečné euforie Skutil vydal mnohokrát diskutovanou monografii „Naše pravlast je střední Evropa“, v níž zastával originální autochtonistické stanovisko původu Slovanů v našich zemích. Ještě krátce fungující Zemský národní výbor ho dokonce od 1. 3. 1948 jmenoval ředitelem Moravského zemského muzea (Král 1994, 183). Dvacetileté působení muzejního archeologa však bylo brzy ukončeno „únorovým vítězstvím pracujícího lidu“, kdy samozvaně vzniklý akční výbor Národní fronty Josefa Skutila jeho funkce již k 31.3.1948 zbavil a zakázal dokonce další vstup do muzejních budov. V prehistorickém odd. byl nahrazen dr. Karlem Tihelkou (Mikulka 1995). Na jeho přednášky brzy po jeho jmenování profesorem přestala reflektovat i bratislavská univerzita. V roce 1948 pak čtyři měsíce pracoval v univerzitní knihovně a dva měsíce v knihovně a archívu Zemského národního výboru v Brně. Od 8. 11. 1948 do 30. 9. 1951 Skutil nastoupil „neplacenou dovolenou“, při níž získal, především díky vstřícnému postoji J. Neustupného, pracovní azyl i existenční podporu v Národním muzeu v Praze, kde zpracovával a publikoval paleolitické sbírky a vytvořil zde první monografii o českém paleolitu, která však zůstala na úrovni pramenné kritiky. Od. 10. 12. 1951 do 26. 4. 1952 pracoval v průmyslu (Skutil 1969, 3). Od 8. 5. 1953 Skutil získal místo vedoucího archeologického oddělení olomouckého Vlastivědného muzea, kde navázal na vlastivědnou a archeologickou práci zakladatelů naší archeologie J. Wankela, J. Havelky, A. Gottwalda aj. Karlu Absolonovi k tomu v roce 1956 napsal: „Neračte to pokládati za pouhý historismus stejně jako ne za sentimentalitu, když často na hrobě Wanklově a Havelkově vytrhnu nějaké býlí a sám tam několik kvítek položím často i za Vás.“10 Jeho aktivní a energický přístup k práci Josefa Skutila v těchto letech přivedl až k srdečnímu infarktu, z kterého se však úspěšně vyléčil (v roce 1955 absolvoval lázeňský pobyt v Poděbradech). Jisté rehabilitace se Skutilovi dostalo po nastoupení Jana Filipa do vedení Archeologického ústavu ČSAV, na jehož přímluvu byl v roce 1958 přijat do brněnské pobočky AÚ ČSAV. Přijímal jej Josef Poulík, který se u Josefa Skutila ve 30. letech vzdělával jako volontér v Moravském muzeu. Jako vědecký pracovník zde paradoxně musel předložit práci k získání nové vědecké hodnosti v níž se věnoval „karpatskému radiolaritovému paleolitiku“. V letech svého předčasně ukončeného působení na Archeologickém ústavu v Brně pracoval na syntéze moravského paleolitu a mezolitu, kterou však již nestihl dokončit. Josef Skutil v září 1965 nečekaně podlehl srdečnímu infarktu na mezinárodním kongresu slovanské archeologie ve Varšavě, k jehož konání dal již v roce 1937 sám podnět.\n\nŽádná z uvedených profesních ani osobních problémů mu neubrala chuti k odborné práci, které se do posledních chvil neúnavně věnoval. Za svůj život publikoval evidovaných neuvěřitelných 2264 publikací (Skutil 1969, 1980). Josef Skutil se stal naším prvním odborně školeným paleolitikem, jehož významné soupisové práce, navazující na Absolonovské koncepce (po válce však zásadním způsobem pomohl rehabilitovat existenci starého paleolitu), vynikají detailní úplností, málokdy však diskutují hlubší či obecnější problémy. Svůj zájem oproti tomu rozptýlil mnohdy zcela rozdílnými směry, které mu však umožnily novátorsky objevovat celou řadu témat, jenž bychom dnes nazvaly interdisciplinárními. Mimo archeologii a speleoarcheologii svoji pozornost upínal k národopisu, paleoantropologii, paleolingvistice, etymologii, numismatice, historii (např. slavkovskému bojišti) a literární historii. Stranou nezůstaly obory muzeologie, památkové ochrany a dějiny věd. Zhodnocení Skutilova díla je z úzce vymezeného pohledu proto nesnadné a také této vzpomínce nepřísluší (cf. Podborský 1995). Josef Skutil se jako první archeolog systematicky zabýval historií archeologie, díky svému příklonu k vlastivědě v nejširším slova smyslu (vydal celou řadu hodnotných regionálních monografií) počal objevovat „folklórní archeologii“, několikrát se vrátil ke vztahu J. A. Komenského, J. Dobrovského, P. J. Šafaříka či B. Němcové k historii a archeologickým památkám. Speciální studie věnoval bratřím Mrštíkům (vydával ponejvíce edice korespondence; osobně se znal s Boženou Mrštíkovou – manželkou Viléma Mrštíka, žijící v Olomouci a z dob studia i se synem Aloise Mrštíka Karlem). Ten spolu s Janem Skutilem vydal velmi cennou a neobvyklou publikaci „Moravský kras ve své kulturní historii a beletrii“, zachycující krasový fenomén v literárních reflexích od 18. století. Po svém nuceném odchodu do Olomouce se začal věnovat historii věd a v roce 1954 stál u založení Vlastivědného kroužku pro dějiny lékařství, který v roce 1963 přerostl v pobočku Československé společnosti pro dějiny věd a techniky. Již v roce 1948 spolu s A. Bočkem založil Československý speleologický klub v Brně a stal se redaktorem prvních čísel časopisu Československý kras, jemuž se v letech svého „vyakčnění“ nejvíce věnoval (např. ročník 2/1949 naplnil 42 příspěvky a nejinak tomu bylo i v následujících číslech). Mimo celou řadu vlastivědných a muzejních spolků v něm také Musejní spolek v Brně, pozdější Muzejní a vlastivědná společnost našla obětavého funkcionáře i redaktora Vlastivědného věstníku moravského.\n\nSvůj život vyplnil nepředstavitelným množstvím heuristické práce a přímo detektivním shromažďováním informací, nálezů a drobných postřehů z oboru archeologie, vlastivědy a rozličných příbuzných oborů, které by pravděpodobně bez jeho úsilí zůstaly navždy zasuty nebo ztraceny a díky nímž si právem vyhradil neopominutelné místo v každé navazující práci dalších generací badatelů. Ve svém projevu u příležitosti svých 60. narozenin se posluchačům svěřil slovy, kterými také toto krátké připomenutí můžeme uzavřít (Skutil 1969,4): „Když se mým životním zaměstnáním stala archeologie – nesmějte se mému přiznání, protože to říkám vědomě – obětoval jsem jí všechno… Archeologie a prehistorie poskytují totiž pro posuzování mnohého dění – je to opačný pól oné aeternitatis, o jejímž zorném úhlu se mluvívá – právě pro svoji vertikální hlubokost a rozlehlost, důležitá kritéria pro zdravý světový názor. Jsem v podstatě agnostickým eklektikem nebo chcete-li eklektickým agnostikem…“\n\n\nPrameny:\n"}
{"id": "102357", "url": "https://cs.wikipedia.org/wiki?curid=102357", "title": ".co", "text": ".co\n\n.co je internetová národní doména nejvyššího řádu pro Kolumbii (podle ).\n\n"}
{"id": "102360", "url": "https://cs.wikipedia.org/wiki?curid=102360", "title": "Tour de France 2006 – 10. etapa", "text": "Tour de France 2006 – 10. etapa\n\n\nHorské prémie:\nSprintérské prémie:\n\nCol d'Osquich, (50 km)(6 km à 5,3 %, 3 kategorie) 500 m n. m.\n\nCol du Soudet,(101,5 km)(14.7 km à 7,3 %, nejvyšší kategorie) 1540 m n. m.\n\nCol de Marie-Blanque,(148 km)(9.3 km à 7,7 %, 1 kategorie) 1035 m n. m.\n\n1. sprintérská prémie Larceveau (35,7 km)\n\n2. sprintérská prémie Laguinge (74,5 km)\n\n"}
{"id": "102361", "url": "https://cs.wikipedia.org/wiki?curid=102361", "title": "Glenn Tipton", "text": "Glenn Tipton\n\nGlenn Raymond Tipton (* 25. října 1947 Blackheath, Anglie) je kytarista britské heavymetalové skupiny Judas Priest.\n\nJejím členem se stal roku 1974 po přijetí nabídky přítele K. K. Downinga. Jeho předchozím působištěm byla skupina\n\"The Flying Hat Band\".\n\nV roce 1997 vydal své první sólové album s názvem \"Baptizm of Fire\"; na této desce se podílely další slavné osobnosti rockové scény např. Robert Trujillo z Metallicy, Cozy Powell z Black Sabbath, klávesista Don Airey z Deep Purple.\n\nS Powellem a Johnem Entwistlem nahráli album \"Edge Of the World\", které vyšlo v březnu 2006; je poněkud jiného charakteru než jeho předchůdce, ale obě alba vznikala ve stejné době.\n\nGlenn dříve pracoval jako dělník v ocelárně, která se jmenovala British Steel a i jako zahradník. Má rád heavy, thrash a death metal, také alternativní, vážnou a scénickou hudbu. Často s K. K. Downingem hraje tenis a golf.\n\nV roce 2008 byla Glennovi diagnostikována Parkinsonova nemoc v raném stádiu a v roce 2018 na svém facebooku zveřejnili prohlášení, že Glenn Tipton nebude schopen vyrazit s Judas Priest na turné k albu \"Firepower\", avšak stále zůstává oficiálním členem kapely. Glenn Tipton však na několika koncertech přesto vystoupil. \n\nCitát:\"\"Dokud do toho budeme dávat naše srdce a dokud budeme těm lidem dávat co chtějí, nebudeme vůbec uvažovat o tom, že bychom skončili.\"\"\n\n\n\n"}
{"id": "102366", "url": "https://cs.wikipedia.org/wiki?curid=102366", "title": "Michelle Kwan", "text": "Michelle Kwan\n\nMichelle Wing Kwan (* 7. července 1980, Torrance) je americká krasobruslařka, devítinásobná mistryně Spojených států, pětinásobná mistryně světa a dvojnásobná olympijská medailistka. V závodním krasobruslení se pohybuje již více než deset let a je nejúspěšnější krasobruslařkou americké historie. Díky svému expresivnímu výrazu na ledě je často nazývána jednou z nejlepších krasobruslařek všech dob.\n\nMichelle Kwan se narodila v Kalifornii jako třetí dítě Dannyho a Estelly Kwanových, čínských imigrantů z Hong Kongu. Michelle se začala o krasobruslení zajímat v pěti letech, když viděla svého bratra Rona hrát lední hokej. Michelle a její starší sestra Karen začaly vážně trénovat, když bylo Michelle osm let. Každý den absolvovaly tři až čtyři lekce na ledě. Aby stihly bruslení ještě před začátkem školy, vstávaly ve tři hodiny ráno, a po skončení vyučování chodily zpět rovnou na stadion. Výdaje za zvýšený počet hodin na ledě vedly rodinu Kwanových, která patřila k pracující třídě, do tíživé finanční situace. Matka si přibrala druhé zaměstnání a otec začal pracovat přesčas, aby byl schopen financovat pronájem ledu a zaplatit poplatky za trénování.\n\nOdhodlanost byla na Michelle znát již od raného věku. Když si například rodina nemohla dovolit koupit vánoční stromeček, Michelle se rozhodla, že jej za každou cenu musí vyhrát ve školní soutěži. Rodina Kwanových se nakonec rozhodla prodat svůj dům a přestěhovat se do menšího, ale ani to nestačilo na pokrytí všech nákladů spojených s bruslením obou dcer. Když bylo Michelle deset let, nezbývaly již rodičům žádné peníze na zaplacení trenérů. Ten rok však podala Michelle na regionální soutěži svůj do té doby nejlepší výkon, což přitáhlo pozornost vyhledávačů talentů, kteří Michelle a Karen udělili stipendium na trénování v mezinárodním tréninkovém centru Ice Castle v Lake Arrowhead v Kalifornii.\nMichelle a Karen tak pokračovaly v trénování a závodění, přičemž Michelle byla tou úspěšnější.\n\nMichelle se stala pětinásobnou mistryní světa (v letech 1996, 1998, 2000, 2001 a 2003). Vlastní tak největší počet zlatých medailí od dob Carol Heissové (1956–1960). Spolu s ní drží mezi americkými krasobruslařkami rekord v počtu vítězství na světovém šampionátu. Ziskem devíti titulů národní mistryně (1996, 1998-2005) Michelle vyrovnala rekord Maribel Vinsonové-Owenové (1928–1933,1935–1937). Osm po sobě jdoucích vítězství Michelle i jejích dvanáct po sobě jdoucích medailí na americkém šampionátu jsou rekordem historie amerického krasobruslení. Michelle získala také stříbrnou medaili na olympiádě v Naganu (Japonsko) v roce 1998 a bronzovou medaili na olympiádě v Salt Lake City v roce 2002.\n\nMezi poctami, kterých se Michelle dostalo, je mimo jiné i prestižní cena Sullivan Award z roku 2001. Tato cena je udělována nejlepšímu americkému amatérskému sportovci. Michelle získala tuto cenu jako první krasobruslařka od doby Dicka Buttona, který ji vyhrál v roce 1949. Za celou svou krasobruslařskou kariéru Michelle dostala na národním mistrovství a mistrovství světa celkem 57 absolutních známek (6.0),\nz toho 42 jí bylo uděleno na mistrovství Ameriky. Jejímu rekordu se nejvíce blíží Brian Boitano s devíti absolutními známkami. Vzhledem k tomu, ze došlo ke změně systému hodnocení krasobruslařů z šestkové škály na bodový systém, nemůže již být rekord Michelle překonán.\n\nV roce 1991 začaly Michelle a Karen trénovat pod vedením slavného amerického trenéra Franka Carrolla. Po roce trénování s ním se jedenáctiletá Michelle umístila devátá na juniorském národním mistrovství. V roce 1992 ve věku 12 let složila za zády svého trenéra seniorský test, čímž postoupila do seniorské kategorie.\n\nV roce 1993 skončila Michelle šestá na Mistrovství Ameriky seniorů a o rok později se stala americkou juniorskou mistryní.\n\nV roce 1994 se Michelle na americkém mistrovství seniorů umístila na 2. místě za Tonyou Hardingovou, což by jí za normálních okolností vyneslo místo v americkém reprezentačním týmu pro olympiádu v norském Lillehameru. Toto místo však nakonec bylo uděleno americké mistryni z předchozího roku Nancy Kerriganové. Ta se po útoku, který na ni byl spáchán (útok je spojován s ex-manželem Tonyi Harding), nemohla kvůli zranění amerického mistrovství zúčastnit (národní mistrovství sloužilo současně jako kvalifikační závod pro olympijské hry). Třináctiletá Michelle jela do Norska jako náhradnice, ale nakonec nedostala příležitost soutěžit. Náhradou za to však byla místo Nancy Kerrigan nominována na mistrovství světa 1994, kterého se kromě Kerrigan nezúčastnila ani Tonya Harding. V konečném pořadí Michelle získala osmou příčku.\n\nPoté, co na konci závodní sezony ukončily v roce 1994 amatérskou kariéru Nancy Kerrigan, Tonya Harding, Oksana Bajulová a jiné závodnice z olympiády v Lillehameru, skýtalo mistrovství Ameriky pro Michelle a jiné krasobruslařské naděje příležitost zvítězit. Michelle byla sice největší favoritkou na zlato, ale pád při trojitém lutzu ji nakonec o nejcennější medaili připravil. Americkou mistryni se stala Nicole Bobeková, zatímco Michele patřila již podruhé za sebou stříbrná příčka, která jí současně zajistila účast na mistrovství světa v roce 1995. Během tohoto mistrovství byla komentátory a médii často nazývána „jumping bean“; ve své volné jízdě totiž skočila čistě 7 trojitých skoků - více než kterákoliv jiná krasobruslařka. Přesto se Michelle umístila až čtvrtá, což odborníci i kouč Frank Caroll považovali za jasný signál, že je Michelle rozhodčími považována pouze za malou skokanku, které schází umělecký projev.\n\nPo šampionátě v roce 1995 přemýšlel tým okolo Michelle, co změnit, aby dokázali Michelle přetransformovat ze skákajícího dítěte na uměleckou krasobruslařku, která by mohla mít naději získat titul olympijské šampionky. Jako předlohu pro téma její nové volné jízdy proto zvolili mýtus o princezně Salome pocházející z Nového zákona. Kouč Frank Carroll tehdy Michelle vysvětlil, že Salome byla stejně stará jako ona, že byla velmi provokativní a že si svým nápadným vzhledem a krásou získala pozornost krále. Aby Michelle mohla ztvárnit tuto roli na ledě, bylo potřeba ušít poutavý kostým a především přesvědčit otce Michelle, aby dovolil dceři nosit na ledě make-up. Nový vzhled byl pro Michelle jen součástí její nové image. Mnohem důležitější byly pro ni změny, které pozorovala sama na sobě. Naučila se cítit hudbu a interpretovat ji na ledě. Proto také lidé blízcí Michelle říkají, že by jí nová image nebyla nic platná, pokud by na ni nebyla bývala připravená. Důkazem toho, že úsilí Franka Carrolla a choreografky Lori Nicholové se vyplatilo, byly reakce krasobruslařské veřejnosti na soutěžích. Michelle se totiž změnila k nepoznání a na otázky typu „Kdo je ta dívka?“ Frank Carroll vítězoslavně odpovídal: „ale vždyť to je přece Michelle Kwan“. Kdo se na Michelle podíval, už z ní nemohl spustit oči. V tom roce (1996) Michelle získala svůj první titul americké mistryně a první titul mistryně světa, kdy těsným rozdílem porazila mistryni světa z předchozího roku, Číňanku Lu Chenovou. Obě krasobruslařky tehdy dostaly ve volné jízdě dvě absolutní známky za umělecký dojem.\n\nV sezoně 1996-97 bruslila Michelle na hudbu „Dream of Desdemona“ (krátký program) a „Taj Mahal“ (volná jízda). V tomto roce Michelle poprvé představila spirálu se změnou hrany brusle, která je stále považována za její charakteristický pohyb na ledě. Michelle však v této sezoně měla potíže se skoky, které byly způsobené tím, že Michelle vyrostla. Navíc se nedokázala přizpůsobit novým krasobruslařským botám, jež měla propagovat v rámci smlouvy, kterou s výrobcem podepsal její otec. Během volné jízdy na národním šampionátu v roce 1997 třikrát spadla a navzdory celkovému umístění na druhé příčce následně odmítla rozhovor na kameru spolu s dalšími medailistkami Tarou Lipinskou (zlato) a Nical Bobekovou (bronz). S Tarou Lipinski také prohrála souboj titul světové šampionky. Vyhrála totiž volnou jízdu, nicméně ztrátu po pádu v krátkém programu už nedokázala dohonit.\n\nV následující sezoně, zhruba dva měsíce před americkým mistrovstvím, jež bylo kvalifikací na olympijské hry v Naganu, prokázal u Michelle snímek z rentgenového vyšetření únavovou zlomeninu v levém chodidle. Pár týdnů před jedním z nejdůležitějších závodů kariéry měla Michelle nohu v sádře a nemohla trénovat. Podle Briana Boitana, olympijského vítěze v krasobruslařské soutěži mužů z roku 1988, bylo zranění Michelle důsledkem neustále opakovaného trénování kombinace trojitý toeloop-trojitý toeloop, prvku, který Michelle považovala za nezbytný k získání zlaté olympijské medaile. Navzdory tréninkovému deficitu předvedla Michelle na národním šampionátu výkon, který mnozí považují za absolutní vrchol její kariéry, jak po stránce technické, tak po stránce umělecké. Její krátký program Rachmaninoff byl ohodnocen šesti a volná jízda Lyra Angelica osmi nejvyššími známkami.\n\nPo tomto ohromujícím výkonu byla Michelle jednoznačnou favoritkou olympijských her. Tíha vlastního očekávání a očekávání ostatních umocněná nedoléčeným zraněním si však vyžádala svou oběť. Michelle zajela svou jízdu bez chyby, avšak neuvolněně s jistou dávkou opatrnosti. Přetrvávající bolest v chodidle jí navíc neumožnila skočit kombinaci dvou trojitých skoků, což byla jedna z věcí, ve které jí týmová kolegyně Tara Lipinski předčila. Životní volnou jízdou si Tara zajistila zlato, čímž se ve svých 15 stala nejmladší olympijskou šampionkou v historii. Olympijská soutěž krasobruslařek tak skončila velmi těsným rozdílem. Někteří odborníci byli toho názoru, že Tara měla výhodnější pozici, neboť bruslila až na konci startovní skupiny, zatímco Michelle šla na led jako úplně první. Faktem zůstává, že Tara předvedla technicky náročnější program, ale i tak považují někteří konečné rozhodnutí porotců za sporné a obzvláště mezi fanoušky bylo intenzivně diskutováno. Těsně po olympiádě Michelle prohlásila, že se svůj olympijský neúspěch snažila nějak překonat, ale když viděla rodiče, kteří do ní vkládali veškeré naděje, rozplakala se. K dalším jejím výrokům patří, že její stříbrná medaile má sice jinou barvu, než o které snila, ale že ji přijme. Bývalá olympijská šampionka a nyní televizní komentátorka krasobruslení Peggy Flemingová vzpomíná na Michelle a její olympiádu v Naganu v ještě trochu jiném světle. V té době totiž byla Peggy Fleming diagnostikována na rakovinu prsu. Tato zpráva zastihla Michelle přímo v dějišti olympijských her. Michelle přesto neváhala zvednout telefon a zavolat Peggy, aby zjistila, jak se jí daří. Peggy jen těžko skrývala překvapení, když si uvědomila kdo jí volá a řekla Michelle do telefonu: „jsem v pohodě, nedělej si o mě starosti, teď jsou přece Tvé olympijské hry.“\n\nTěsně po olympiádě zvítězila Michelle na mistrovství světa, kterého se nezúčastnila ani Tara Lipinski a ani Lu Chen, bronzová medailistka z Nagana.\nObě po olympiádě oficiálně ukončily amatérskou kariéru, čímž vznikl prostor pro jiné krasobruslařky, které se měly stát novými soupeřkami Michelle.\n\nZatímco Lipinski a Lu Chen odešly krátce po olympiádě v Naganu k profesionálům, Michelle pokračovala v závodění na amatérské úrovni. V sezoně 1998-99 bruslila Michelle na „Fate of Carmen“ (krátký program) a „Lamento D'Ariane“ (volná jízda). Na americkém šampionátu 1999 Michelle skočila kombinaci dvou trojitých toeloopů a získala svůj třetí titul mistryně USA navzdory pádu pri druhém trojitém lutzu na konci svého programu. Žádná z ostatních krasobruslařek se totiž nedokázala přiblížit jejím známkám za techniku a umělecký dojem. Naomi Nari Namová a Angela Nikodinová se umístily na druhém a třetím místě. Na světovém šampionátě 1999 se Michelle potýkala se silnou chřipkou, ale rozhodla se i přesto soutěžit. V krátkém programu se dopustila dvou velkých chyb a ve volné jízdě několika menších. Kvůli této ztrátě se umístila až na druhém místě za Marií Butyrskou a poprvé v dané sezoně prohrála.\n\nVítězství Michelle na národním šampionátu v roce 2000 bylo pro některé kontroverzní. I přes pád v krátkém programu rozhodčí Michelle umístili do první trojice a udrželi ji tak v boji o titul. Ve volné jízdě chybovaly Sasha Cohenová, Sarah Hughesová i Michelle, ale Michelle zvítězila. Po krátkém programu na mistrovství světa 2000 vedla Maria Butyrská, druhá byla Irina Slucká zatímco Michelle byla po pokaženém krátkém programu „A Day in The Life“ až třetí. Michelle neměla svůj osud ve vlastních rukou. K zisku titulu bylo potřeba, aby vyhrála volnou jízdu a aby ještě někdo jiný porazil Butyrskou. Ve volné jízdě na hudbu z filmu „The Red Violin“ Michelle skočila 7 trojitých skoků včetně kombinace trojitý toeloop-trojitý toeloop. To jí nakonec stačilo na celkovou výhru. Maria Butyrská skončila až třetí za druhou Irinou Sluckou.\nZatímco Sasha Cohen vynechala v roce 2001 kvůli zranění národní i světový šampionát, Sarah Hughes a Angela Nikodinov bojovaly s Michelle o americký titul, ale Michelle opět zvítězila. Všech devět rozhodčích ji zařadilo na první místo jak v krátkém programu tak ve volné jízdě. Na světovém šampionátě byly hlavními soupeřkami Michelle opět Sarah Hughes, Angela Nikodinov, Irina Slutskaya a Maria Butyrskaya. V krátkém programu se Michelle umístila se svým programem na televizní adaptaci „East of Eden“ na druhém místě za Marií Butyrskou. Volnou jízdou „Song of the Black Swan“ zahrnující 7 trojitých skoků včetně kombinace dvou trojitých toeloopů získala Michelle již čtvrtý titul mistryně světa, čímž obhájila své prvenství z předchozího roku a porušila pravidlo, kdy na předchozích mistrovstvích světa vítězila každý druhý rok. Nechybělo přitom málo k tomu, aby Michelle skončila již v kvalifikaci. 30 sekund po začátku rozbruslení své kvalifikační skupiny Michelle upadla při trojitém lutzu a když se zvedla ze země, zjistila, že nemůže bruslit na pravé brusli, protože se jí od boty oddělil podpatek. Celý zbytek rozbruslení pak strávila v zákulisí, kde jí její otec Danny botu slepoval. Vzápětí poté musela jít Michelle na hned led, aniž by si byla jistá zda její brusle spolehlivě drží, navíc s vědomím, že si před svou jízdou nestihla vyzkoušet skoky. Dlouhou dobu proto kroužila okolo stadionu, než se odhodlala zaujmout výchozí pozici. Uklidnění přineslo bezproblémové zvládnutí hned prvního skoku, trojitého loopu, při němž se krasobruslař odráží i dopadá na nohu, na které Michelle měla slepenou brusli.\n\nOlympiádě v Salt Lake City předcházely poměrně dramatické měsíce. V červnu 2001 se Michelle rozhodla ukončit spolupráci s choreografkou Lori Nichol, která pro Michelle vytvářela programy již od roku 1993. Místo ní si Michelle najala Sarah Kawaharu, jež předtím dělala pro Michelle choreografii televizních speciálů. Podle pozorovatelů to bylo příliš drastické rozhodnutí nato, že olympiáda již klepala na dveře. Hned první dvě vystoupení Michelle v sezoně nahrávala těmto kritikům vítr do plachet. Na Goodwill Games v Brisbanu i na Masters of Figure Skating v San Diegu předvedla Michelle špatné výkony a v obou soutěžích skončila poražena Irinou Sluckou. Po těchto silně nevydařených závodech dal Michelle její kouč Frank Carroll 10 návrhů, jak vylepšit svůj trénink. Michelle na to reagovala tím, že by pár dnů ráda trénovala o samotě. Frank Carroll souhlasil a řekl, že má Michelle zavolat, až ho bude chtít mít po svém boku. Tento telefonát však nikdy nepřišel. 19. října 2001 Michelle udělala to, co by mnozí označili za nepředstavitelné. Svému trenérovi, který v krasobruslení patří k nejoblíbenějším a který Michelle provázel kariérou od jejích 12 let, dala výpověď. Existovalo několik teorií, proč se Michelle odhodlala k tomuto kroku. Jedna tvrdila, že Michelle vyhodila Carolla poté, co namítal proti množství času, které Michelle trávila se svým přítelem Bradem Ferencem, obráncem NHL klubu Florida Panthers. Jiní tvrdili, že Michelle navedl Peter Oppegard, trenér a bronzový olympijský medailista z roku 1988, který byl přítelem Michelliny sestry Karen. Michelle však všechny tyto dohady popřela. Jako důvod uvedla, že musí sama nést odpovědnost za své bruslení a sama sebe motivovat k lepším výkonům. Současně zdůraznila, že jejímu rozhodnutí nepředcházely žádné hádky ani neshody s koučem a že Frank Carroll je nadále její velkým přítelem. Žádný z důvodů, které Michelle uvedla, nikoho příliš nepřesvědčil, trenéra nevyjímaje. V jednom rozhovoru z očí do očí Frank Carroll Michelle řekl: „Michelle, ale já jsem se za ty roky přece nezměnil a techniku stále učím tak, jak jsem ji učil předtím“, no což Michelle odpověděla:\"Ne Franku, ty jsi se nezměnil, já jsem se změnila\". Michelle tak celou olympijskou sezonu absolvovala bez trenéra, proto na soutěžích u mantinelu stával pouze její otec Danny, který s ní také čekal na známky v Kiss&Cry, stejně jako kdysi v dětství Michelle, když si rodiče Kwanovi nemohli dovolit platit trenéry pro své dcery.\n\nMichelle tedy přijela na národní mistrovství 2002 bez kouče a pod drobnohledem médií, které neúnavně diskutovaly o jejím rozchodu s Carrollem a nevyrovnaných výkonech v sezoně. Tuto soutěž Michelle vyhrála s obnoveným programem Rachmaninoff, který ji 4 roky předtím na mistrovství USA před olympiádou v Salt Lake City vynesl několik šestek, a s novým programem Scheherazade pro volnou jízdu. Tím si Michelle zajistila místo v olympijském týmu, jehož členkami se staly také druhá Sasha Cohen a třetí Sarah Hughes. Michelle byla spolu s Ruskou Irinou Sluckou hlavní favoritkou na olympijské zlato. Po krátkém programu stála Michelle v čele pořadí, následovaná Irinou Sluckou, Sashou Cohen a Sarah Hughes. Avšak poté, co ve volné jízdě dopadla při kombinaci na dvě nohy a upadla při trojitém flipu, se jí zlatá medaile opět začínala vzdalovat. Nakonec sice ani Irina Slucká nepředvedla bezchybný program, jenže šestnáctiletá Sarah Hughes zajela svou životní jízdu, čímž téměř neuvěřitelným způsobem poskočila ze 4. místa na příčku nejvyšší. Po Oxaně Baiul a Taře Lipinski byla dalším teenagerem, který získal zlatou olympijskou medaili. Irina Slucká skončila druhá, zatímco na Michelle zbyl bronz. Exhibiční vystoupení Michelle mělo hořkosladký nádech, neboť Michelle bruslící na píseň od Eva Cassidy „Fields of Gold“ v kostýmu zlaté barvy dokončila vystoupení se slzami v očích. Ani napodruhé se její sen o zlaté olympijské medaili nesplnil, a tak zlatý kostým i písnička o zlatě v sobě nesly trochu ironie. Bouřlivé ovace publika však byly důkazem toho, že úspěch není vždy měřen olympijským vítězstvím.\n"}
{"id": "102373", "url": "https://cs.wikipedia.org/wiki?curid=102373", "title": "13. skupina", "text": "13. skupina\n\nMezi prvky 13. skupiny (dříve označované jako triely) patří bor (B), hliník (Al), gallium (Ga), indium (In), thallium (Tl) a nihonium (Nh). Bor je považován za polokov, ostatní triely jsou kovy. Elektronová konfigurace jejich valenční elektronové slupky je ns np. Díky tomu preferují tvorbu sloučenin v oxidačním stavu I a III.\n\nBor je v přírodě zastoupen pouze ve velmi malém množství, pravděpodobně z důvodu štěpení jeho jader účinkem přirozené radioaktivity. Hliník je třetí nejrozšířenější prvek v zemské kůře (7,4 %).\n\n"}
{"id": "102376", "url": "https://cs.wikipedia.org/wiki?curid=102376", "title": "14. skupina", "text": "14. skupina\n\nMezi prvky 14. skupiny (dříve též tetrely) patří uhlík (C), křemík (Si), germanium (Ge), cín (Sn), olovo (Pb) a flerovium (Fl). Elektronová konfigurace jejich valenční elektronové slupky je ns np. Díky tomu preferují tvorbu sloučenin v oxidačním stavu II a IV. Chemie uhlíku, především sloučeniny jejichž skelet tvoří řetězce C-C, je z velké částí předmětem studia organická chemie. U křemíku je ochota k řetězení nižší.\n\n"}
{"id": "102379", "url": "https://cs.wikipedia.org/wiki?curid=102379", "title": "Pniktogeny", "text": "Pniktogeny\n\nPniktogeny (neboli \"pnikogeny\", dříve též \"pentely\") jsou členy 15. skupiny periodické tabulky. Mezi pentely patří dusík, fosfor, arsen, antimon a bismut. Někdy se k nim připojuje ještě moscovium, které patří do stejné skupiny, ale jeho vlastnosti zatím nejsou známy.\n\nElektronová konfigurace jejich valenční elektronové slupky je ns np. Díky tomu preferují tvorbu sloučenin v oxidačním stavu I až V. Nejdůležitějším z těchto prvků je dusík, který tvoří hlavní složku atmosféry. Tvoří dvouprvkové sloučeniny s elektropozitivnějšími prvky. Soli pniktogenovodíků se mohou nazývat pniktidy.\n\n"}
{"id": "102381", "url": "https://cs.wikipedia.org/wiki?curid=102381", "title": "Jazykový korpus", "text": "Jazykový korpus\n\nJazykový korpus je (většinou rozsáhlý) soubor textů určitého jazyka, který slouží jednak pro lingvistický výzkum jazykové praxe, jednak jako datová základna pro tvorbu slovníků, korektorů, překladačů apod. V současnosti mají korpusy digitální podobu, což výrazně usnadňuje sběr dat i jejich zpracování: speciální programy umožňují vyhledávání slov a slovních spojení v kontextu, zjištění frekvence výskytu v korpusu i zjištění původního zdroje textu.\n\nKorpusy slouží zejména jako lexikologický a lexikografický nástroj a stávají se mj. zdrojem pro zpracování jednojazyčných výkladových slovníků a automatických korektorů nebo vícejazyčných překladových slovníků a automatických překladačů. Kromě lingvistů korpusy stále častěji využívají i redaktoři, překladatelé a další tvůrci textů, učitelé a studenti cizích jazyků.\n\nTexty jsou v různé míře opatřeny metajazykovými značkami vypovídajícími o samotném textu (autor, rok vydání, žánr apod.), o zařazení jednotlivých slov do kategorie slovních druhů, o frekvenci slova v korpusu, případně dalších lingvistických a frekvenčních aspektech. Pro formátování textů a vkládání značek se používá zejména standardizovaného jazyka XML, případně staršího SGML.\n\n\"Referenční\" korpus je stálý, takže opakované dotazy dávají vždy stejné výsledky. Naproti tomu \"nereferenční\" korpus je průběžně aktualizován, obvykle jednou ročně.\n\nNěkteré korpusy jsou budovány jako \"vyvážené\", což znamená, že by měly obsahovat vyvážený podíl textů tříděných podle žánrovosti, doby vzniku, případně dalších hledisek (mluvenost, psanost, regionálnost, užívanost apod.).\n\n\"Synchronní\" korpusy jsou budované jako reprezentativní a vyvážené otisky jazyka v určitém relativně krátkém časovém období, během něhož lze považovat jazyk za neměnný systém. Většinou se jedná o korpusy současného jazyka. \"Diachronní\" korpusy zachycují jazyk v různých vývojových fázích a obsahují tudíž texty z rozsáhlejších období.\n\nPodle dalšího kritéria rozlišujeme také korpusy jednojazyčné a vícejazyčné. Vícejazyčný korpus se také nazývá \"paralelní\" korpus a obsahuje stejné texty v různých jazycích zobrazené vedle sebe.\n\nBudováním korpusů českého jazyka se v České republice zabývá Ústav Českého národního korpusu (ÚČNK) při Filozofické fakultě UK, který založil lingvista František Čermák. Od ledna 2014 je možné vyhledávat v korpusech ÚČNK pomocí korpusového manažeru KonText. Z českých korpusů mezi ně patří jak synchronní korpusy psané češtiny, tak synchronní mluvené korpusy a diachronní korpusy:\n\nKorpusy řady SYN – všechny synchronní psané korpusy této řady jsou spojeny ve stejnojmenný korpus SYN. Dohromady obsahují přes dva tisíce testových slov (tokenů). Korpus není reprezentativní – sice jsou v něm spojeny reprezentativní korpusy, ale po sloučení převažují texty publicistické (SYN2006PUB, SYN2009PUB a SYN2013PUB). Publicistická část zahrnuje texty nejznámějších celostátních deníků a nespecializovaných časopisů. Ostatní korpusy (SYN2000, SYN2010, SYN2005) jsou žánrově vyvážené, obsahují tedy jak texty z publicistického prostředí, tak z beletrie nebo odborné literatury.\n\nKorpus soukromé korespondence (KSK-dopisy) obsahuje 2000 elektronických přepisů ručně psané korespondence z let 1990–2004. Pisatelé pocházejí z různých částí České republiky, a tak jsou v dopisech dobře zachovány idiolekty. Všechny shromážděné texty obsahují sociologické charakteristiky pisatelů. Korpus byl vytvořen v Ústavu českého jazyka na Filozofické fakultě Masarykovy univerzity v Brně pod vedením Zdeňky Hladké.\n\nPražský mluvený korpus (PMK) je první korpus mluvené češtiny. Zachycuje autentickou mluvenou češtinu z oblasti Prahy a okolí. Anonymních 304 nahrávek pochází z let 1988–1996.\n\nBrněnský mluvený korpus (BMK) je v rámci ČNK prvním korpusem mluvené češtiny z oblasti Moravy. Zaznamenává autentickou tematicky nespecializovanou mluvu města Brna. BMK je elektronickým přepisem 250 anonymních magnetofonových nahrávek (tj. 596 009 pozic) z let 1994-1999 zachycujících 294 mluvčích.\n\nřada ORAL zachycuje spontánní konverzaci výhradně v neformálních komunikačních situacích. Korpus ORAL2013 již pokrývá celé území České republiky a přepis je propojen se zvukovou stopou.\n\nSCHOLA2010 obsahuje mluvu učitelů i žáků zaznamenanou ve vyučovacích hodinách o velikosti kolem milionu pozic. Je to proto sociolingvisticky nevyjádřený korpus formální i poloformální mluvené češtiny. Díky své interdisciplinárnosti může být využit nejen pro lingvistické, ale i pro psychologické, sociologické a další bádání.\n\nCzeSL-plain (Czech as a Second Language) - neanotovaný žákovský korpus, který obsahuje tři subkorpusy - ciz (písemné práce nerodilých mluvčích různé úrovně), kval (odborné práce nerodilých mlivčích) a rom (písemné práce romských žáků z oblastí ohrožených sociálním vyloučením).\n\nDIAKORP je diachronní korpus obsahující texty od 13. století, nejmladší pak pocházejí z roku 1989. Kvůli velkému časovému rozpětí musel být korpus vytvořen trochu odlišně od výše zmíněných. Texty jsou transkribovány a značkování zachycuje i podstatnou část lingvistických informací, která může transkripcí zaniknout.\n\nTaké další univerzitní pracoviště budují vlastní korpusy:\n\nKorpus českého verše Ústavu pro českou literaturu AV ČR. Je lemmatizovaný, foneticky, morfologicky, metricky a stroficky anotovaný. Jeho obsah je čerpán z české poezie 19. a počátku 20. století. Na webových stránkách je k dispozici velká řada on-line nástrojů, které umožňují s texty pracovat či si procvičovat rozpoznávání meter.\n\nczTenTen12 – stejně jako to platí u ostatních korpusů řady TenTen, i zde jsou texty postahovány z internetu (pomocí nástroje Spiderling a Heritrix). Obsahuje přes 5,4 miliard tokenů, což z něj dělá největší český textový korpus. Spolu s korpusem CzechParl (Korpus stenografických záznamů českého parlamentu) a Desam (morfologicky označkovaný korpus českých textů) je dostupný přes korpusový manažer Sketch Engine, který vyvíjí společnost Lexical Computing Ltd. ve spolupráci s Centrem zpracování přirozeného jazyka při Fakultě informatiky Masarykovy univerzity.\n\nOlomoucký mluvený korpus Od roku 2002 vzniká na Univerzitě Palackého v Olomouci pod vedením dr. P. Pořízky. Jeho základem jsou foneticky přepsané nahrávky.\n\nBrown University Standard Corpus of Present-Day American English neboli zkráceně Brown Corpus je dílem dvou autorů – Henryho Kučery (původem Čech, studoval na Univerzitě Karlově) a W. N. Francise, kteří tou dobou působili na Brownově univerzitě. Jedná se o korpus, který vznikal v letech 1963–1964, přičemž obsahuje texty z roku 1961 ve snaze zachytit jazyk v určitém období (trend, který se u tvorby korpusů volí i dnes). Cílem zkoumání je psaná americká angličtina rodilých mluvčích. V korpusu se neuchovávají celé texty, ale pouze vzorky, a to z toho důvodu, aby byl korpus vyvážený. Celkově je v něm využito 15 kategorií, mezi které patří časopisy, noviny, odborná literatura i beletrie. Z každého textu je vybrán vzorek 2 000 slov a celkový počet vzorků se rovnal 500. Celkový rozsah byl kolem jednoho milionu slov. Korpus Brown je morfologicky označkován, využito je 80 kategorií a značkovala se například interpunkce i speciální znaky.\n\nKorpus Brown velice ovlivnil další generace lingvistů a je svým rozvržením vzorem mnoha dalších korpusů. Zajímavostí je, že v 80. letech vznikl The Freiburg-LOB corpus of American English (Frown), který byl obdobou korpusu Brown. Vznikl na Freiburské univerzitě v Německu. Měl úplně stejnou strukturu a snažil se zachytit britskou angličtinu z roku 1991. O značkování byl doplněn v roce 2007.\n\nNa korpusu Brown je založeno několik publikací. Nejznámější z děl založených na korpusu vůbec je \"Computional Analysis of Present-Day American English\" od autorů korpusu (Kučera, Francis). Jedná se o statistickou studii, ve které se kombinuje lingvistika, psychologie a statistika.\n\nTento korpus, který vznikal v letech 1970–1978, je britským protějškem ke korpusu Brown. Má stejnou strukturu (1 milion slov, 500 vzorků po 2 000 slovech, 15 žánrů) a snaží se taktéž zachytit jazyk v roce 1961, tentokrát se však jedná o britskou angličtinu. Jedním ze spoluautorů je i Geoffrey Neil Leech.\n\nI k tomuto korpusu vznikla v Německu obdoba označená jako The Freiburg-LOB Corpus of British English (FLOB). Zveřejněn byl v roce 1999 a zachycuje britskou angličtinu v roce 1991.\n\nBritish National Corpus (zkráceně BNC) je korpus, který vznikal ve spolupráci tří nakladatelů (Oxford University Press, Longman a W. & R. Chambers), dvou univerzit (Oxfordské univerzity a univerzity v Lancasteru) a britské národní knihovny v letech 1991–1994, přičemž zveřejněn byl v roce 1994. Jedná se o korpus se 100 miliony slov a rozvětvenou strukturou. Tento korpus je vyvážený, zahrnuje jak časopisy, noviny, tak odbornou literaturu i beletrii. V korpusu nalezneme vzorky jednotlivých textů, od jednoho autora maximálně 45 tisíc slov. Zachycuje britskou angličtinu (z let, ve kterých vznikal, tedy 1991–1994) a kromě psaných textů v něm nalezneme i mluvenou angličtinu v poměru 9 : 1 (psaná : mluvená). Mluvená angličtina byla do korpusu převedena pomocí ortografické transkripce. BNC je zafixovaný a nic se do něj nepřidává; jediné, co se mění, je značkování.\n\nV rámci BNC jsou dva menší subkorpusy, které jsou určeny pro zkoumání jazyka. Prvním z nich je BNC Sampler, který obsahuje jeden milion mluvené angličtiny a jeden milion psaných textů. Druhým je BNC Baby, do nějž jsou zahrnuty čtyři milionové vzorky ze čtyř různých žánrů.\n\nNa korpusu je založeno několik publikací, například článek \"100 Million Words of English\", který napsal G. N. Leech, článek \"Corpus Design Criteria\" (1992), jehož autory jsou S. Atkins, J. Clear a N. Ostler a který popisuje strukturu BNC, a také kniha \"Corpus: An Introduction\" (2001), kterou napsali T. McEnery a A. Wilson.\n\n"}
{"id": "102382", "url": "https://cs.wikipedia.org/wiki?curid=102382", "title": "3. skupina", "text": "3. skupina\n\nMezi prvky 3. skupiny periodické tabulky prvků patří skandium (Sc) a yttrium (Y); co se týče dalších prvků skupiny, existuje několik vzájemně odlišných přístupů, pro které existují podpůrné argumenty:\nO kladech a záporech jednotlivých přístupů se vedou odborné diskuse, argumentuje se fyzikálními (stavba atomového obalu) i chemickými vlastnostmi (oxidační stavy apod.). Nová experimentální data k elektronové konfiguraci aktinoidů (teoretické úvahy jsou silně ovlivněné relativistickými efekty) oslabily signifikantnost formálních argumentů založených na tvaru periodické tabulky (nově určená elektronová konfigurace lawrencia [Rn]7s5f6d7p nabourává argumenty vycházející z celistvosti bloku d). IUPAC nestanovila jednotný přístup.\n\nVšechny prvky této skupiny patří mezi přechodné kovy, jsou elektropozitivní a vytvářejí sloučeniny v oxidačním čísle III. Jejich sloučeniny nejsou barevné ani paramagnetické, čímž se odlišují od ostatních přechodných kovů. Nazývají se též kovy vzácných zemin.\n\n"}
{"id": "102383", "url": "https://cs.wikipedia.org/wiki?curid=102383", "title": "4. skupina", "text": "4. skupina\n\nMezi prvky 4. skupiny periodické tabulky prvků patří titan (Ti), zirkonium (Zr), hafnium (Hf) a rutherfordium (Rf). Elektronová konfigurace valenční elektronové slupky je ns (n-1)d.\n\nVšechny prvky této skupiny patří mezi přechodné kovy, jsou elektropozitivní a vytvářejí sloučeniny v maximálním oxidačním čísle IV. Titan v některých sloučeninách dosahuje dokonce záporného oxidačního čísla. Zirkonium a hafnium mají velmi podobné chemické vlastnosti. Jsou elektropozitivní, obtížně se rozpouštějí v kyselinách (dochází k pasivaci jejich povrchu).\n\n"}
{"id": "102384", "url": "https://cs.wikipedia.org/wiki?curid=102384", "title": "5. skupina", "text": "5. skupina\n\nMezi prvky 5. skupiny periodické tabulky prvků patří vanad (V), niob (Nb), tantal (Ta) a dubnium (Db). Elektronová konfigurace valenční elektronové slupky je pro vanad, tantal a dubnium ns (n-1)d, niob se elektronovou konfigurací liší s ns (n-1)d.\n\nVšechny prvky této skupiny patří mezi přechodné kovy, jsou elektropozitivní a vytvářejí sloučeniny v maximálním oxidačním čísle V. Vanad v některých sloučeninách vykazuje i nižší oxidační číslo. Vodou nebo kyselinami se pasivují.\n\n"}
{"id": "102385", "url": "https://cs.wikipedia.org/wiki?curid=102385", "title": "Jiří Tožička", "text": "Jiří Tožička\n\nJiří Tožička (14. listopadu 1901 Praha – 15. května 1981) byl československý hokejový útočník, který získal dva tituly mistra Evropy a zúčastnil se tří zimních olympiád. V roce 2008 byl in memoriam uveden do Síně slávy českého hokeje.\n\nTožička začínal se sportem ve Slavii Praha. Hrál také například fotbal. Jako hokejista přestoupil nejprve do Sparty Praha, ale do hokejové reprezentace se dostal až jako hráč LTC Praha. Stalo se tak poprvé v roce 1928, kdy odcestoval na hokejový turnaj hraný v rámci druhých zimních olympijských her, které byly zároveň třetím mistrovstvím světa. O rok později se dočkal titulu mistra Evropy. Reprezentoval potom s pravidelně až do hokejového turnaje hraného na zimních olympijských hrách v roce 1936 včetně. Připsal si v reprezentačním dresu 51 utkání, v nichž zaznamenal 16 gólů. Klubovou hráčskou kariéru končil v I. ČLTK Praha, s nímž jako první porazil v rámci nově ustavené ligové soutěže svůj bývalý klub LTC Praha. Stalo se tak v roce 1941, když v novém působišti zastával funkci hrajícího trenéra.\n\nJako trenér se Tožička osvědčil i po druhé světové válce. V 1952 vedl reprezentační mužstvo na turnaji hraném v rámci zimních olympijských her v roce 1952. Se zcela nově se tvořícím mužstvem, které předtím nemohlo po vykonstruovaném procesu reprezentovat na dvou mistrovstvích světa, dosáhl příznivého umístění. Zároveň byl však znechucen nepřiměřeně tvrdou hrou, kterou rozhodčí toleroval a rozhodnutím LIHG o nutnosti sehrání dodatečného rozhodujícího zápasu se Švédy, který Československo odsunul z pozice zajišťující olympijskou medaili a titul mistra Evropy. Více se pak raději zaměřil na trénování mládeže v Kladně a v Praze. V roce 1959 mu byl udělen titul zasloužilý mistr sportu.\n\n"}
{"id": "102386", "url": "https://cs.wikipedia.org/wiki?curid=102386", "title": "6. skupina", "text": "6. skupina\n\nMezi prvky 6. skupiny periodické tabulky prvků patří chrom (Cr), molybden (Mo), wolfram (W) a seaborgium (Sg). Elektronová konfigurace valenční elektronové slupky je ns (n-1)d, v případě chromu a molybdenu dochází ke stabilizaci zaplněním poloviny \"d\" orbitalu, takže jejich elektronová konfigurace je ns (n-1)d.\n\nVšechny prvky této skupiny patří mezi přechodné kovy, jsou elektropozitivní a vytvářejí sloučeniny v maximálním oxidačním čísle VI. Reaktivita prvků klesá se vzrůstajícím protonovým číslem. Žádný z těchto prvků nereaguje s vodíkem.\n\nMolybden je součástí enzymů mnoha živých organismů a wolfram se vyskytuje v enzymech bakterií říše Archea.\n\n"}
{"id": "102387", "url": "https://cs.wikipedia.org/wiki?curid=102387", "title": "Angerbach", "text": "Angerbach\n\nNázev Angerbach má několik významů:\n\n"}
{"id": "102388", "url": "https://cs.wikipedia.org/wiki?curid=102388", "title": "Angerbach (hrad)", "text": "Angerbach (hrad)\n\nAngerbach je zaniklý raně gotický hrad přechodného typu ležící 1 km severovýchodně od města Kožlany v okrese Plzeň-sever na ostrožně nad soutokem Javornice a Hradeckého potoka v nadmořské výšce 400 m n. m. Od roku 1964 je chráněn jako kulturní památka.\n\nNejsou známé žádné písemné zprávy pocházející z doby existence hradu a tak je jediným zdrojem informací archeologický výzkum. Ten klade vznik hradu do poloviny 13. století a zánik do první poloviny následujícího století.\n\nJméno hradu, které je německou variantou jména nedalekého hradu Týřova, a ostatně i lokalita \"Týřovský rybník\" na Týřovském potoce mezi Kožlany a Kralovicemi, dokazuje příslušnost hradu ke statkům hradu Týřova. Je možné, že původně byly oba hrady rozlišeny přívlastkem, který byl však později zapomenut. V rámci týřovského panství plnil Angerbach funkci loveckého hradu a sloužil i jako pomocný správní hrad.\n\nV době vzniku byl Angerbach plnohodnotnou stavbou, ale díky dalšímu vývoji rychle zastarával. Samotná staticky problematická konstrukce valů vyžadující průběžnou údržbu musela být vedle historického vývoje jedním z důvodů, proč byl Angerbach opuštěn.\n\nAngerbach měl dvojdílnou dispozici. První přibližně obdélná část byla chráněna příkopem, před kterým byl ještě val, opevněna byla roubenou stěnou. Uvnitř stála rozměrná zemnice vyhloubená ve skále se stěnami z kamenné obezdívky. Druhá část hradu byla oddělena dalším příkopem a přístupná po dřevěném mostě. Čelní a obě boční strany byly opevněny sypaným valem bez jakékoliv vnitřního zpevnění, čelní stranu zpevňovala kamenná obezdívka. Hrázděný palác byl vsazen mezi boční valy tak, že jeho zadní strana byla součástí obvodového opevnění. Zadní strana ostrožny byla přeťata dvojicí příkopů. Hrad neměl žádnou věž.\n\n\n\n"}
{"id": "102389", "url": "https://cs.wikipedia.org/wiki?curid=102389", "title": "7. skupina", "text": "7. skupina\n\nMezi prvky 7. skupiny periodické tabulky prvků patří mangan (Mn), technecium (Tc), rhenium (Re) a bohrium (Bh). Elektronová konfigurace valenční elektronové slupky je ns (n-1)d.\n\nVšechny prvky této skupiny patří mezi přechodné kovy a vytvářejí sloučeniny s velkou variabilitou oxidačního čísla, maximální dosažitelný oxidační stupeň VII. Mangan tvoří sloučeniny v rozmezí oxidačních čísel −III až VII. Většina sloučenin těchto prvků je kovalentní. Mangan je v přírodě poměrně rozšířený, ale radioaktivní technecium a rhenium jsou velmi vzácné.\n\n"}
{"id": "102390", "url": "https://cs.wikipedia.org/wiki?curid=102390", "title": "8. skupina", "text": "8. skupina\n\nMezi prvky 8. skupiny periodické tabulky prvků patří železo (Fe), ruthenium (Ru), osmium (Os) a hassium (Hs). Elektronová konfigurace valenční elektronové slupky je ns (n-1)d.\n\nVšechny prvky této skupiny patří mezi přechodné kovy a vytvářejí sloučeniny s maximálním oxidačním číslem VIII (pouze u železa jsou známy sloučeniny s oxidačním číslem jen do VI).\n\n"}
{"id": "102391", "url": "https://cs.wikipedia.org/wiki?curid=102391", "title": "9. skupina", "text": "9. skupina\n\nMezi prvky 9. skupiny periodické tabulky prvků patří kobalt (Co), rhodium (Rh), iridium (Ir) a meitnerium (Mt). Elektronová konfigurace valenční elektronové slupky je ns (n-1)d.\n\nVšechny prvky této skupiny patří mezi přechodné kovy.\n\n"}
{"id": "102392", "url": "https://cs.wikipedia.org/wiki?curid=102392", "title": "Maumoon Abdul Gayoom", "text": "Maumoon Abdul Gayoom\n\nM. A. Gayoom se narodil v rodině střední třídy. V Male vystudoval střední školu, později se dostal na univerzitu Al-Azhar v Káhiře a Americkou univerzitu, kde získal titul M.A. (master of arts) z islámských studií. Dále pokračoval ve studiu práv a filozofie. Díky výborným znalostem problematiky a historie islámu učil v Nigérii na Abdullahi Bayero College od roku 1969 do roku 1971. Později se vrátil na Maledivy a začal se věnovat službám republice.\n\nPůsobil na ministerstvu dopravy, později se stal ředitelem telekomunikačního úřadu. V roce 1974 se stal sekretářem předsedy vlády, v roce 1975 zástupcem velvyslance na Srí Lance a reprezentantem Malediv při OSN. V listopadu 1978 jej Majlis nominoval na prezidentského kandidáta. 11. listopadu 1978 nastoupil do pětileté funkce prezidenta. Znovu zvolen byl 30. září 1983 (95,6 % všech hlasů), 23. září 1988 (96,4 %), 1. října 1993 (92,76 %) 16. října 1998 (90,9 %) a 11. října 2003 (90,28 %). V prvních demokratických volbách uskutečněných v říjnu 2008 ho porazil bývalý politický vězeň Mohamed Nasheed.\n\nMá ženu a 4 děti. Jeho zájmy jsou astronomie, fotografování, kaligrafie a kriket.\n"}
{"id": "102393", "url": "https://cs.wikipedia.org/wiki?curid=102393", "title": "10. skupina", "text": "10. skupina\n\nMezi prvky 10. skupiny periodické tabulky prvků patří nikl (Ni), palladium (Pd), platina (Pt) a darmstadtium (Ds). Elektronová konfigurace valenční elektronové slupky je ns (n-1)d.\n\nVšechny prvky této skupiny patří mezi přechodné kovy.\n\n"}
{"id": "102396", "url": "https://cs.wikipedia.org/wiki?curid=102396", "title": "Kolektor", "text": "Kolektor\n\nKolektor obecně znamená „sběrač“ nebo „sběratel“, tedy osobu nebo zařízení, které něco sbírá. V různých oborech tak bývá označováno něco jiného:\n\n"}
{"id": "102399", "url": "https://cs.wikipedia.org/wiki?curid=102399", "title": "Jaroslav Bakeš", "text": "Jaroslav Bakeš\n\nJaroslav Bakeš (16. září 1871 Blansko – 5. října 1930 Nadvirna, Polsko, dnes Ukrajina) byl lékař-chirurg, sběratel minerálů a cestovatel.\n\nNarodil se 16. září 1871. Jeho otec František Xaver Bakeš byl učitel, velkostatkář a poslanec moravského zemského sněmu, jeho matka, Lucie Bakešová rozená Wanklová, byla enografka, sociální pracovnice a odborná spisovatelka. V Brně vystudoval první české státní gymnázium. V roce 1895 získal doktorát na vídeňské lékařské fakultě. \n\nPo ukončení studií působil ve Vídni ve Všeobecné nemocnici, po smrti dr. Eduarda Alberta pak mezi lety 1900 a 1902 působil v této nemocnici jako asistent. V roce 1902 se stal primářem na nově zřízené nemocnici v Třebíči, kde působil až do října 1909. Působil jako primář a přednosta III. chirurgického oddělení Moravské zemské nemocnice u sv. Anny. Během první světové války sloužil v brněnské vojenské nemocnici, za tuto svou činnost obdržel roku 1917 Zlatý kříž za statečnost. Od roku 1922 byl ředitel chirurgického ústavu \"Zemské nemocnice na Žlutém kopci\" v Brně (od roku 1991 \"Bakešova chirurgická nemocnice\"). Společně se svou matkou Lucií a dcerou Věrou Bakešovou-Lesnou založili roku 1928 spolek Dům útěchy a v roce 1945 ústav s názvem \"Dům útěchy\", první léčebný onkologický ústav v republice (dnes Masarykův onkologický ústav). Na tento ústav přispěl T. G. Masaryk darem 2,5 milionu korun a Jaroslav Bakeš odkazem 2/3 svého majetku.\n\nPři lovecké výpravě do Polska onemovněl a na následky onemovnění podlehl. Pohřben byl v rodinné hrobce v Ořechově u Brna.\n\nBěhem svého života dosáhl čtyř světových priorit, provedl a jako první publikoval choledochojejunostomii a duodenocholedochocystoanastomózu, zkonstruoval jeden z prvních endoskopických nástrojů, choledochopapiloskop a navrhl a zhotovil sadu dilatačních sond s olivkovitým zakončením, které jsou v dnešní době nazývány \"Bakešovy dilatátory\".\n\nCelkem publikoval více než 30 vědeckých prací, prezentoval na kongresech v českých zemích i v zahraničí a demonstroval chirurgické postupy.\n\nVěnoval se lovu, byl sběratelem minerálů a byl také cestovatel (Kanada, Kavkaz). V roce 1930 zemřel na zápal plic. Po smrti odkázal svou světově známou sbírku minerálů Moravskému zemskému muzeu v Brně. Jeho dědeček byl Jindřich Wankel.\n\n\n"}
{"id": "102404", "url": "https://cs.wikipedia.org/wiki?curid=102404", "title": "Another Day in Paradise", "text": "Another Day in Paradise\n\nAnother Day In Paradise (\"Další Den v Ráji\") je první singl z úspěšného alba ...But Seriously Phila Collinse. V písni zpěvák poukazuje na problém bezdomovectví. Song je značně jiný než songy z předešlého alba Collinse No Jacket Required, nemá v sobě tolik tanečních prvků, které byly na předešlé desce.\n\nPíseň se stala dalším Collinsovým obrovským hitem. V prosinci 1989 se tato píseň stala již sedmým vítězstvím v americké singlové hitparádě. V čele žebříčku se držela čtyři týdny. V britské singlové hitparádě skončila těsně pod vrcholem a to na čísle dvě. Singlová verze je mírně odlišná od albové a to tím, že má kratší předehru. Doprovodný hlas v této písni zastává David Crosby.\n"}
{"id": "102405", "url": "https://cs.wikipedia.org/wiki?curid=102405", "title": "Ludvík Daněk", "text": "Ludvík Daněk\n\nLudvík Daněk (6. ledna 1937 Hořice u Blanska – 16. listopadu 1998 Hutisko-Solanec) byl československý atlet, olympijský vítěz, mnohonásobný československý reprezentant a světový rekordman v hodu diskem.\n\nLudvík Daněk neměl příliš šťastné dětství. Vážně nemocný otec umírá šestnáct dní po jeho narození, dva roky na to vypukne druhá světová válka. O co méně přál Ludvíkovi Daňkovi osud, o to více miloval pohyb. Malý Ludvík velice rád běhal po lesích v okolí svého domova, když trochu povyrostl začal se věnovat severské kombinaci, v osmnácti letech pak u něj zvítězila atletika, konkrétně hod diskem.\n\nVojnu si odbývá jako psovod pohraniční stráže u rakouských hranic. I na vojně se věnuje disku a jezdí na závody. A právě návrat z jednoho z nich málem znamenal konec kariéry v podstatě ještě dříve, než pořádně začala.\n27. dubna 1957 se vrací z úspěšných závodů v Brně. Kamarád, který ho ze závodů veze, nezvládá řízení motocyklu a narazí přímo do stromu. Daněk má ošklivě zraněnou páteř a roztrženou ledvinu. Z nemocnice odchází po pěti měsících jako neschopný dalšího výkonu vojenské služby a s nulovými vyhlídkami na pokračování sportovní kariéry.\n\nI přes nepříznivé lékařské prognózy a silné bolesti zad, které ho provázejí do konce života, pokračuje ve sportovní kariéře. A pod vedením trenérů Čiháka a Vrabela se v roce 1964 zařazuje mezi světovou diskařskou elitu. Nejprve 10. května na závodech ve Vyškově hodem 62,45 m dosahuje na evropský rekord, 2. srpna pak v Turnově vylepšuje hodem 64,55 m rekord světový. Na olympijských hrách v Tokiu korunuje svůj vstup mezi diskařskou elitu ziskem stříbrné medaile, když ho až posledním pokusem připravuje o prvenství v té době dvojnásobný olympijský vítěz, Američan Al Oerter.\n\nNa následujících hrách v Mexiku získává bronzovou medaili, vrchol jeho sportovní kariéry přichází na olympiádě v Mnichově, kde získává zlatou medaili.\n\nKde se Daňkovi nedařilo, to byla mistrovství Evropy. V Bělehradě (1962) skončil devátý, v Budapešti (1966) za vytrvalého deště pátý a v Aténách (1969) čtvrtý. Až v Helsinkách (1971) se dočkal a získal svůj jediný titul mistra Evropy.\n\nV srpnu 1977 získává na II. Mistrovství světa veteránů v Göteborgu ve Švédsku stříbrnou medaili za svým dlouholetým soupeřem čtyřnásobným olympijským vítězem Al Oerterem. Zde vycestoval m.j. společně s reprezentačními kolegy koulařem Skoblou (zlato), výškařem Brzobohatým (4. místo) a trenérem Otakarem Vodičkou.\n\nPo mistrovství Evropy v Praze (1978) končí s aktivní kariérou a věnuje se trenérské činnosti. V 90. letech se stává významným sportovním funkcionářem. Je místopředsedou Českého atletického svazu a předsedou Českého klubu olympioniků.\n\n16. listopadu 1998 byl sousedy nalezen mrtvý ve své chalupě na Valašsku. Pochován je na Valašském Slavíně, hřbitově, který je součástí Valašského muzea v přírodě v Rožnově pod Radhoštěm.\n\n\n\n\n\n\n\n\n"}
{"id": "102408", "url": "https://cs.wikipedia.org/wiki?curid=102408", "title": "Viklan", "text": "Viklan\n\nViklan je rozměrný skalní blok nebo balvan, který se pouze velmi malou částí svého povrchu dotýká skalnatého podloží. Název vychází ze skutečnosti, že tyto objekty lze zpravidla s vynaložením určité síly rozkývat. Za viklany jsou považovány pouze ty tvary, které byly vypreparovány zvětráváním na původním místě výskytu dané horniny, t.j in situ, nikoliv skalní bloky či balvany, které byly na své současné stanoviště jakýmkoliv způsobem přemístěny.\n\nUtváření skalních bloků či balvanů do podoby viklanů je výsledkem selektivního zvětrávání hornin, a to jak fyzikálního, tak i chemického, často obou druhů zvětrávání současně. Viklany jsou vlastně ta nejodolnější, dosud nezvětralá \"jádra\" původního horninového masívu, jehož zvětrávání započalo již ve velkých hloubkách, přičemž svrchní i okolní zvětralý materiál byl v průběhu miliónů let postupně odstraněn působením erozně denudačních procesů. Nejpevnější jádro horniny se tak dostalo na povrch, kde i nadále podléhá fyzikálnímu a chemickému zvětrávání. Nejvhodnější podmínky pro vznik viklanů jsou při zvětrávání žul a granodioritů, vzácněji pískovců, výjimečně v případě jiných druhů hornin.\n\nViklany se vyskytují po celém světě, t.j. všude tam, kde byly k jejich utváření vhodné podmínky. Z jednotlivých kontinentů můžeme jmenovat například The Devils Marbles v severní Austrálii, v Africe skalní tvary v údolí Dakhata ve východní Etiopii či lokalitu  Bull´s Party v Namibii, v USA výraznou skálu Balanced Rock v Colorado Springs (stát Colorado), Pico Peito do Pombo ve východní Brazílii nebo „visící“ viklan v Sajanském pohoří na Sibiři. V Evropě se vyskytuje celá řada pozoruhodných viklanů. Namátkou lze uvést skálu v moři u západního břehu švédského ostrova Fårö, nazývanou \"Pes\" či \"Kávová konvice\", skalní tvar \"Omu di Cagna\" (\"Muž z Cagna\") na Korsice nebo viklany v Rakousku poblíž českých hranic u Gross Gerungs a v přírodní rezervaci Blockheide u Gmündu. V malém německém pohoří Fichtelgebirge poblíž vrcholu Großer Kornberg, pouhých 12 km západně od českého města Aš, se nachází ve skupině žulových balvanů, nazývaných Zigeunersteine (Cikánské kameny), obří viklan. Je dlouhý 9 m, 4 až 7 m široký a 2 m vysoký. Jeho váha se odhaduje na 250 tun, přičemž německé zdroje uvádějí, že pomocí páky lze tento obří skalní blok rozkývat.\n\nNa území České republiky se viklany vyskytují převážně v oblastech, tvořených granitickými horninami. Viklany na bázi hlubinných vyvřelin jsou známy z oblasti Jizerských hor, Krkonoš, Šumavy i západních Čech. Specifickým fenoménem je oblast Sedlčanska v okrese Příbram s četným výskytem různých geomorfologických tvarů včetně viklanů. V ČR se vyskytují i pískovcové viklany, konkrétně ve východních a severovýchodních Čechách a na Českolipsku. \n\n\n\n\n"}
{"id": "102410", "url": "https://cs.wikipedia.org/wiki?curid=102410", "title": "Vojtěch Bartek", "text": "Vojtěch Bartek\n\nVojtěch Bartek (19. října 1942 Frýdek – 10. března 2013) byl český fotograf a pedagog.\n\nOd roku 1990 až do svého odchodu roku 2009 byl tajemníkem Institutu tvůrčí fotografie Slezské univerzity v Opavě. Podílel se jako organizátor i autor na realizaci fotografických dokumentárních projektů \"Lidé Hlučínska devadesátých let 20. století\" a \"Zlín a jeho lidé\". V období 1981–1992 byl hlavním organizátorem a komisařem národních a mezinárodních přehlídek audiovizuální tvorby \"Diafon\" v Opavě.\n\nVyučil se v hornickém učilišti v Ostravě (1959), absolvoval dvouletou Průmyslovou školu hornickou pro pracující v Ostravě (1963) a Právnickou školu ROH v Ostravě (1977). V roce 1973 se stal jedním z prvních absolventů Školy výtvarné fotografie Svazu českých fotografů.\n\nBěhem svého pedagogického působeni vyučoval typografii na Institutu tvůrčí fotografie, a později, na Ústavu fyziky Slezské univerzity, pak krátce výukově působil v předmětech Multimediální skladba obrazu a Základy fotografie. Od roku 1997 učil maturitní nástavbové ročníky oboru fotograf na Integrované střední škole oděvní, služeb a podnikání v Ostravě-Porubě.\n\nVe své fotografické tvorbě se zaměřoval na krajinářskou fotografii s ekologickou tematikou, na dokumentární fotografii z oblasti Ostravska a na vytváření audiovizuálních programů – diafonů. Z cesty do Indie, kterou podniknul v roce 2000, přivezl řadu černobílých i barevných snímků, z nichž zaujaly panoramatické záběry z ulic Mumbaje.\n\n"}
{"id": "102411", "url": "https://cs.wikipedia.org/wiki?curid=102411", "title": "Prefektura Akita", "text": "Prefektura Akita\n\nPrefektura Akita (: 秋田県; \"Akita-ken\") je jednou ze 47 prefektur Japonska. Nachází se na západním pobřeží ostrova Honšú, v regionu Tóhoku na severu země. Hlavním městem je Akita.\n\nŘíká se, že se zde narodila známá básnířka z období Heian Ono no Komači, ale její skutečné rodiště není známo.\n\nPrefektura se nachází na západním pobřeží v severní části ostrova Honšú. Je omývána vodami Japonského moře. Na severu hraničí s prefekturou Aomori, na východě s prefekturou Iwate, na jihovýchodě s prefekturou Mijagi a na jihu s prefekturou Jamagata.\n\nÚzemí prefektury má přibližně obdélníkový tvar o délce 181 a šířce 111 kilometrů. Svou rozlohou 11 612,11 km² zaujímá přibližně 1/32 celkové plochy Japonska.\n\nPrefektura je velmi hornatá. Podél východní hranice prefektury se vypíná pohoří Óu, paralelně s ním se středem prefektury vine pohoří Dewa. Zhruba uprostřed západního pobřeží z pevniny vybíhá poloostrov Oga.\n\nObdobně jako v celém severním Japonsku i zde jsou velmi studené zimy, obzvláště mimo pobřeží.\n\nV prefektuře se nachází 13 měst (市, -ši):\nPrefektura se dále člení na následující distrikty (okresy): (郡, -gun; městečka: 町, -mači/čó; vsi: 村, -mura)\n\nPodle sčítání lidu z roku 2003 žije na území prefektury 1 174 905 obyvatel, z toho 335 455 v hlavním městě \"(tento údaj je z roku 2005).\"\n\nPodobně jako v celém regionu Tóhoku, ekonomice této prefektury dominují tradiční odvětví: zemědělství, rybářství a lesnictví. Z tohoto důvodu množství zejména mladých lidí odchází za prací do Tokia.\n\nV okolí jezera Tazawa se nacházejí horké prameny, které mají věhlas po celé zemi. Kromě nich se zde konají četné festivaly, které dají návštěvníkům nahlédnout do historie této venkovské krajiny.\n\nMěsto Kakunodate je obzvlášť zachovalé staré město s mnoha samurajskými domy. Dům Aojagi je místem, kde dříve pobýval Odano Naotake, muž, který ilustroval první japonskou publikaci o moderní lidské anatomii. Z jeho domu je nyní muzeum a galerie lékařských ilustrací a tradičních řemesel.\n\n"}
{"id": "102415", "url": "https://cs.wikipedia.org/wiki?curid=102415", "title": "Gnómon", "text": "Gnómon\n\nGnómon je pojem, který obecně v češtině znamená „ukazatel slunečních hodin kolmý na rovinu číselníku“. Jde o jednoduché astronomické zařízení, jímž se podle délky a směru stínu určuje úhlová výška Slunce. Slovo gnómon má původ ve starořeckém \"γνώμων\" (gnōmōn), které znamená „ukazatel“, „indikátor“, „ten, jenž dokáže rozpoznat“, „ten, kdo dokáže odhalit, odkrýt“.\n\n\nGnómon, kde místo tyče je svislý skalní hrot, byl objeven na hoře Bégo v přírodním parku Mercantour severně od francouzského města Nice. Předpokládá se, že vznikl před 4 000 lety. Na skále je svislý výčnělek, který vrhá postupně stín na 36 různých znaků. Zobrazují fáze pastevecké sezóny od 21. června do 14. září. Znaky představují dýky nebo hovězí dobytek.\n\nDalší gnómony staré 7 000 let byly objeveny v Německu v Gosecku. Gnómony mohly být i slavné megality Stonehenge, staré 4 800 let.\n\nZ historického zkoumání se o gnómonu dovídáme od Favorinose (dílo \"Rozmanitá historie\", v orig. \"Pantodape Historia\"), který uvádí, že Anaximandros byl první, kdo ho použil – cca v 1. polovině 6. století př. n. l. – tak, aby ukazoval slunovrat a rovnodennost.\n\n\n"}
{"id": "102418", "url": "https://cs.wikipedia.org/wiki?curid=102418", "title": "Polos", "text": "Polos\n\nPolos je část slunečních hodin. Jde o ukazatel rovnoběžný se zemskou osou, tedy svírající s horizontální rovinou úhel rovnající se hodnotě místní zeměpisné šířky a procházející rovinou místního poledníku. Tato poloha zajišťuje stejnost časových hodnot po celý rok. Časový údaj určuje směr stínu ukazatele. Mají-li sluneční hodiny opatřené polosem ukazovat i jiné hodiny než poloorlojní nebo navíc údaje kalendářní, musí být polos opatřen nodem.\n\nProtože Praha leží na 50° severní šířky, je polos od vodorovné roviny skloněn v úhlu 50° (tj. směřuje k Polárce).\n"}
{"id": "102419", "url": "https://cs.wikipedia.org/wiki?curid=102419", "title": "Forrest Gump (film)", "text": "Forrest Gump (film)\n\nForrest Gump je americký film režiséra Roberta Zemeckise natočený v roce 1994 na motivy stejnojmenné knihy Winstona Grooma z roku 1985. Film dosáhl velkého úspěchu u diváků a vydělal celosvětově přes 667 milionů dolarů. Byl nominován na 13 Oscarů, z nichž 6 cen získal, včetně ceny nejlepší film, nejlepší režisér (Robert Zemeckis) a nejlepší herec (Tom Hanks).\n\nFilm vypráví příběh jednoduchého muže, Forresta Gumpa, který se i přesto, že má pouze IQ 75, setká s mnoha historickými osobnostmi, včetně 3 amerických prezidentů a je přítomen u mnoha historických událostí, jako vloupání do hotelu Watergate. Film se podstatně liší od knihy na jejíž motivy byl natočen.\n\n\n"}
{"id": "102422", "url": "https://cs.wikipedia.org/wiki?curid=102422", "title": "Lutych (provincie)", "text": "Lutych (provincie)\n\nProvincie Lutych (francouzsky ', nizozemsky ', německy ', valonsky '; také ) je nejvýchodnější provincie Valonska i celé Belgie.\nDne 1. ledna 2006 měla provincie 1 040 297 obyvatel, její rozloha činí 3 862 km² a hustota zalidnění činí přibližně 269 obyvatel na km².\nProvincie Lutych sousedí na severu s provinciemi Vlámský Brabant a Limburk a s Nizozemskem, na východě s Německem, na jihu s Lucemburským velkovévodstvím a provincií Lucembursko, na jihozápadě s provincií Namur a na západě s provincií Valonský Brabant. =\nVýchodní část provincie patřila až do ratifikace Versailleské smlouvy roku 1920 Prusku (města Eupen, Malmedy a Sankt Vith).\n\nProvincie Lutych je rozdělena na čtyři okresy (francouzsky ) a 84 obcí.\nVětšina obcí je součástí Francouzského společenství Belgie, pouze 9 germanofonních obcí ve východní části provincie při hranicích s Německem v arrondissementu Verviers tvoří Německojazyčné společenství.\nHlavní město je Lutych.\n\n"}
{"id": "102435", "url": "https://cs.wikipedia.org/wiki?curid=102435", "title": "Hlinsko", "text": "Hlinsko\n\nHlinsko je město o celkové rozloze 2 426,91 ha s rozsahem poloh 550–670 m n. m. v krajinné oblasti Železných hor, v severní části Českomoravské vrchoviny, v rámci administrativně správním v okrese Chrudim náležejícím do Pardubického kraje na území České republiky. Centrum města leží v údolí horního toku řeky Chrudimky, velkou částí zástavby na jihozápadním až západním úpatí železnohorského hřebene, přibližně také na rozhraní chráněných krajinných oblastí Žďárských vrchů a Železných hor. Žije zde obyvatel.\n\nPrvní písemná zpráva pochází z roku 1349, z období vlády Karla IV., pravděpodobně za vlády krále Václava IV. bylo městečkem, v roce 1598 postavena původní radnice. Status (postavení) města získalo v roce 1834 a v roce 1850 byla radnice přestavěna do současné podoby. Symboly města zapsané v Registru komunálních symbolů tvoří znak, polovina koně v kroku s modrou uzdou v červeném poli, v legislativní úpravě z roku 1996 a vlajka.\n\nDlouhodobým vývojem vzniklo průmyslové centrum s dominancí výroby elektrospotřebičů, kožešnictví, textilu, mlékárenství, pivovarnictví a strojírenství. Město je signatářem \"Paktu starostů a primátorů v oblasti klimatu a energetiky\", na území města teplárna na spalování biomasy.\n\nV oblasti kultury je významný Městský kulturní klub Hlinečan a folklorní soubor Vysočan, výrazně prezentující město každoročně pořádanou akcí „Adámkovy folklorní slavnosti“ za účasti českých i zahraničních folklorních souborů.\n\nMěsto působí ve Sdružení historických sídel Čech, Moravy a Slezska, původní zástavba venkovských domů v centru města od roku 1995 památkovou rezervací lidové architektury s názvem Betlém, s expozicí a sídlem Muzea v přírodě Vysočina. V roce 2010 se stala lidová tradice Vesnické masopustní obchůzky a masky na Hlinecku součástí kulturního dědictví lidstva v seznamu UNESCO.\n\nMěsto má šest částí se jmény Blatno, Čertovina, Hlinsko, Chlum, Kouty a Srní, celkovou rozlohu tvoří čtyři katastrální území s názvy (výměrami) \"Blatno u Hlinska\" (352,26 ha), \"Hlinsko v Čechách\", včetně částí Čertovina a Kouty (1227,40 ha), \"Srní u Hlinska\" (282,16 ha) a také \"Chlum u Hlinska\" (564,99 ha), typem zástavby vesnice přímo nesousedí s ostatními částmi města a hranicí katastrálního území tvoří část rozhraní mezi Pardubickým krajem a Krajem Vysočina.\n\nPočet obyvatel Hlinska byl ke dni 1. ledna 2017 celkem 9 759 osob (4 762 mužů, 4 997 žen) s průměrným věkem 43,3 let žijících v celkem sedmnácti základních sídelních jednotkách. Hlinsko je typem města, jehož centrální část je rozdělena podle charakteru území na urbanistické obvody s názvy Hlinsko-střed, K Čertovině, Nové Poličské Předměstí, Poličské Předměstí, Průmyslový obvod-jih, Průmyslový obvod-východ, Rváčovské Předměstí, Svatojánské Lázně, Za tratí, Ždírecké Předměstí. Sídelní lokality tvoří Blatno, Hamřík, K Bubenci (v části města Blatno), Čertovina, Kouty, Srní a Chlum.\n\nMěstský úřad Hlinsko vykonává agendy v působnosti pověřeného obecního úřadu a v určeném rozsahu přenesené (delegované) státem v rámci rozšířené působnosti státní správy. Obvod obce s rozšířenou působností Hlinsko je tvořený katastrálním územím obcí Dědová, Hamry, Hlinsko, Holetín, Jeníkov, Kameničky, Kladno, Krouna, Miřetice, Otradov, Pokřikov, Raná, Studnice, Svratouch, Tisovec, Trhová Kamenice, Včelákov, Vítanov, Vojtěchov, Vortová, Všeradov a Vysočina.\n\nPro obce je město tzv. přirozeným spádovým centrem na jižním okraji Pardubického kraje v oblasti společenského života, školství, průmyslu, obchodu a služeb i veřejné správy. Počet obyvatel ve správním obvodu k 1. lednu 2017 činil 21 056 osob (10 446 mužů, 10 610 žen) s průměrným věkem 42,7 let.\n\nZ hlediska geografie Česka náleží Hlinsko mezi větší města Pardubického kraje, vzdálené přibližně 32 km od krajského města Pardubice a 22 km od města Chrudim, centra okresu.\n\nV rámci regionálního členění georeliéfu Česka je celá plocha katastrálního území města součástí geomorfologického celku Železné hory, jeho jihovýchodní části nazvané Sečská vrchovina. Kromě katastrálního území Chlum u Hlinska, ležícího většinou plochy v členité Stružinecké pahorkatině, se zbývající části katastrálního území (Blatno u Hlinska, Hlinsko v Čechách, Srní u Hlinska) rozkládají v členité Kameničské vrchovině.\n\nČást katastrálního území od roku 1970 překrývá Chráněná krajinná oblast Žďárské vrchy s maloplošným zvláště chráněným územím přírodní památky a evropsky významné lokality Ratajské rybníky a od roku 2012 také Národní geopark Železné hory.\n\nHlinsko je významnou turistickou destinací, geografická poloha v rozsahu nadmořských výšek 550 m (část Kouty) až 670 m (Svatojánské Lázně) vytváří klima podhorského typu.\n\nNázev města odvozen od slova „hlína“ ve věcném významu zeminy, nezpevněné horniny jílovitého typu nacházející se v sedimentech údolní nivy řeky Chrudimky. Jílovitá hlína byla těžena pro svoji kvalitu k výrobě hliněných nádob a také později pro cihlářskou výrobu (např. v letech 1910–1933 cihelna při Poličské ulici). V českém prostředí se název postupně vyvíjel (k roku 1073 uvedena osada Hlína, ve 13. století Hlinské) a ustálil se do podoby Hlinsko.\n\nV průběhu 11. století vznikla na cestě z Čech na Moravu osada, podle pověsti hrnčířů, ve 12. století uvedena strážní osada v původně těžko přístupné a jen řídce obydlené krajině. Půdorys nejstarších částí města potvrzuje tzv. románský původ. Ve 13. století se oblast postupně osidluje, také v důsledku středověké kolonizace realizované klášterem ve Vilémově (Řád svatého Benedikta) a Podlažickým klášterem.\n\nPrvní historická zmínka o Hlinsku (rok 1349) se vztahuje k panství Rychmburk (v té době Vartenberkové, později Páni z Pardubic, z nich např. Smil Flaška z Pardubic), od znaku Pánů z Pardubic pochází původní městský znak, vyobrazený např. na městském pečetidle používaném ještě v 18. století. Ve 14. století století získalo město rychtářský úřad.\n\nZ roku 1413 pochází zmínka o Hlinecké tvrzi, v současnosti je nejstarší stavbou v centru města (ulice U tvrze čp. 295). Narůstající počet obyvatel vyžadoval vyšší zemědělskou produkci pro jejich obživu, v zemědělství se proto zavádí tzv. trojpolní systém umožňující vyšší výnosy zemědělských plodin. Zemědělské obdělávání kamenitých polí vyžadovalo nové nářadí, jeho podstatou byly železné části, z roku 1499 pochází např. zmínka o hamru na železářskou výrobu v Koutech (části Hlinska).\n\nV polovině 16. století vzrůstá obchod mezi osídlenými oblastmi Čech, král Ferdinand I. zřídil královské celnice, v Hlinsku v bývalé Hlinecké tvrzi. Městem procházela stará kupecká cesta, zakreslená v Klaudiánově mapě z roku 1518, nejstarší tištěné mapě Čech. V důsledku přírodních poměrů Hlinecka se těžilo dřevo a také kámen pro stavby obydlí a dopravních cest. V 17. století se při lámání kamene začínal používat střelný prach (v Evropě známý od 14. století).\n\nV roce 1718 koupil rychmburské panství rod Kinských, vzrostla těžba dřeva, také pro výrobu dřevěného uhlí potřebného pro železářské a sklářské hutě v okolí Hlinska. V letech 1770 až 1772 zasáhl Hlinsko a okolí hladomor v souvislosti s celkovou neúrodou v Čechách v důsledku agrometeorologických poměrů (za jeden rok zemřelo na následky hladovění kolem 250 000 obyvatel Čech).\n\nOd poloviny 18. století se zvýšilo pěstování lnu, zpracováním získávána příze a z ní se produkovaly tkaniny, nejdříve na domácích tkalcovských stavech. Domácím pracovníkům a řemeslníkům byla pro stavbu obydlí vymezena lokalita na pravém břehu Chrudimky, později nazvaná Betlém pro vzhled souboru rozmanitých lidových staveb. V okolí Hlinska další původní i přenesené lidové stavby z oblasti Českomoravské vrchoviny (tzv. Českého Horácka) soustředěny na Veselém Kopci, původní též v Dřevíkově, Svobodných Hamrech a Možděnici (částech obce Vysočina).\n\nV roce 1834 se Hlinsko stalo městem nezávislým na vrchnosti, od roku 1851 v Hlinsku tzv. manufaktura s tkalcovskými stavy a propojením na domácí tkalce (v roce 1858 měla 95 tkalcovských stavů). V roce 1865 zřízen okres, jeho sídlem Hlinsko až do roku 1919. S rozvojem průmyslu a řemesel vznikla potřeba nových dopravních cest. Mezi Pardubicemi a tehdy Německým Brodem (později Havlíčkovým Brodem) vybudována železnice, v roce 1871 stavba dokončena a zahájen provoz také v železniční stanici Hlinsko v Čechách, dnes železniční trať 238 (Pardubice – Havlíčkův Brod).\n\nŽeleznice s velkokapacitními přepravními možnostmi pomohla rozvoji průmyslové výroby v Hlinsku, vznikla výroba koberců (později firma Plyšan), kožešnictví (ve 20. století firma Kara, sídlem Trutnov) a rozšířila se produkce textilií (firma Technolen, v Hlinsku od roku 1850), těžen je také kámen (tzv. hlinecká šedomodrá žula, ve 20. století hojně využívaná jako stavební i umělecký materiál, z ní vybudovány např. památníky v areálu Národní kulturní památky Ležáky, tzv. hrobodomy).\n\nBěhem první světové války ve městě zřízen vojenský lazaret, ve válce padlým občanům postaven v roce 1925 pomník (Adámkova třída, před budovou Gymnázia K. V. Raise). V roce 1926 vybudován Husův sbor náboženské obce Církve československé husitské (dnes Adámkova třída čp. 943). Hlinsko se stalo také bezpečným úkrytem v období Protekorátu Čechy a Morava pro Husův pomník (dílo akademického sochaře F. V. Foita z obce Doupě u Telče), původně vztyčena v roce 1928 v Jihlavě, dnes v areálu s urnovým hájem v lokalitě Na Skalce, vrch 637 m n. m. v jižní části Hlinska.\n\nDruhá světová válka znamenala tragickou událost pro 8 km severně od Hlinska vzdálenou osadu Ležáky (vypálena nacisty v době tzv. heydrichiády, souvislost s Operací Silver A a také Operací Anthropoid). V roce 1943 do Hlinska přenesena z Prahy elektrotechnická výroba (akciová společnost ESA), v poválečných letech národní podnik Elektro-Praga a následně firma s obchodní značkou ETA. \n\nV novodobé historii bylo Hlinsko v Čechách okresním městem v letech 1949–1960, ve městě se nacházel okresní soud, archiv, vojenská správa ČSLA. Území okresu se téměř shodovalo s dnešní oblastí mikroregionu Hlinecko, zahrnovalo navíc obce od Horního Bradla až po Milovy a dále Skuteč a okolí. Po roce 1960 město o výsadu okresu přišlo a bylo začleněno do okresu chrudimského.\n\nSprávním centrem se město stalo opět od 1. ledna 2003 po reformě veřejné správy, hlinecký tzv. „malý okres“ byl zřízen ve formě obvodu obce III. stupně (obec s rozšířenou působností), viz Správa. Služby poskytují poliklinika, prodejny obchodních řetězců, školy, sportoviště (např. krytý zimní stadion a plavecký bazén, lyžařská sjezdovka aj.).\n\nV Hlinsku sídlí Gymnázium Karla Václava Raise a Střední odborné učiliště poskytující středoškolské vzdělání, zřizovatelem je Pardubický kraj. Ke studiu se mohou hlásit žáci základních škol v rámci osmiletého studia nebo po absolvování základní školní docházky ke čtyřletému studiu. Úspěšnost absolventů hlineckého gymnázia u přijímacích zkoušek na vysoké školy je tradičně vysoká (dosahuje bezmála 100 %).\n\nZákladnímu vzdělávání slouží Základní škola Ležáků, Základní škola Resslova, Základní škola Smetanova a Základní škola praktická a speciální (ulice Poličská). Na území města jsou zřízena také předškolní zařízení, mateřské školy Budovatelů a Rubešova s třídami též v ulici Milíčova.\n\nZákladní škola Resslova provozuje projekt Meteorologické stanice (typu Davis Vantage PRO2) s pětiminutovou aktualizací počasí v Hlinsku.\n\nUmělecké předměty hudebního a výtvarného oboru lze studovat na Základní umělecké škole na Poděbradově náměstí, původní základní hudební škola byla v Hlinsku založena 1. února 1958, od listopadu 1995 se současným názvem a od 1. července 2001 s právní subjektivitou školského zařízení.\n\nV kultuře se prezentují příspěvkové organizace města a jednotlivé spolky, také folklorní soubory. Mezi tradiční akce náleží Adámkovy folklorní slavnosti využívající prostředí památkové rezervace Betlém, také s tradičním jarmarkem v letním období, Artsy Fartsy (tzv. „creativy“ festival s divadelním, hudebním, výtvarným a dalším zaměřením), Den dřeva (v památkové rezervaci Betlém), Hlinecký folkový špekáček (folkový festival), Hlinecká chryzantéma (přehlídka květin pořádaná Českým svazem zahrádkářů), Hlinecké medové dny (včelařská výstava s prodejem produktů jejichž základem je med), Léto s Rychtářem (hudební festival v areálu pivovaru Rychtář) a Výtvarné Hlinecko (pořadatel Městské muzeum a galerie).\n\nBetlém je název urbanistického celku v centru města, jeho část byla v roce 1995 prohlášena památkovou rezervací lidové architektury vesnického typu pod názvem Hlinsko – Betlém ve správě Národního památkového ústavu (příspěvková organizace Ministerstva kultury České republiky).\n\nUrbanistický celek tvoří soubor lidových staveb vznikajících v první polovině 18. století na pravém břehu řeky Chrudimky ve vymezeném území bývalých pastvin, v roce 1731 se dvěma chalupami venkovského typu a v průběhu 19. století zcela zastavěném. Lidové stavby v původní městské čtvrti tvoří roubené, poloroubené i částečně zděné chalupy, obydlí hrnčířů, tkalců, továrních dělníků, v současnosti také s expozicemi hračkáře, pilníkáře, ševce aj., dokumentují lidovou architekturu v české části národopisné oblasti Horácko.\n\nStavebním materiálem bylo hlavně dřevo, zdila se pouze část kolem topení. Domky byly přízemní, se sedlovou střechou. Původní střešní krytina byl šindel ze smrkového dřeva, později tzv. lepenka. Uvnitř byla většinou jedna velká místnost – světnice, dále síň s černou kuchyní a komora. Součástí některých stavení byl chlívek pro ustájení dobytka nebo stodůlka pro uchování zemědělských plodin. Domky byly ozdobeny nápisy na záklopových prknech, barvy okenních rámů a dveří byly většinou velmi nápadné, zářivé. V polovině 19. století bylo odkryto roubení a spáry mezi nimi se vymazávaly zdícím materiálem a bílily. Koncem století se stěny natíraly vápenným nátěrem rozličných barev – bílou, modrou nebo růžovou. Také začalo přibývat zděných stavení. Mnoho domků bylo postupně zrenovováno.\n\nObjekty v majetku České republiky byly v roce 2012 revitalizovány, část zpřístupněna veřejnosti, s expozicemi týkajícími se života na Hlinecku (život, práce, zvyky atd.), v některých objektech pravidelné výstavy – sezónní i celoroční. Expozice Betlém dříve částí Souboru lidových staveb Vysočina pod Územní památkovou správou na Sychrově v rámci Národního památkového ústavu, s účinností od 11. prosince 2018 součástí Muzea v přírodě Vysočina, organizačně začleněného do Národního muzea v přírodě.\n\nMěstské muzeum a galerie tvoří dva objekty, muzeum je jedno z nejstarších v českých zemích, vzniklo v roce 1874, na návrh hlineckého rodáka a starosty Karla Adámka bylo započato se sbírkami pro muzeum. Zaměřením sbírek se stalo prvním okresním muzeem v Čechách. V muzeu expozice z historie Hlinecka, pamětní síň rodiny Adámků, historie školství, řemesel, ukázky dobových kostýmů, módních doplňků, sbírka hraček.\n\nV budově galerie se nachází soubor plastik sochaře a pedagoga Karla Lidického, hlineckého rodáka, expozice je provázána od roku 2004 s tvorbou malířů na Hlinecku, jsou to například František Kaván, Ludvík Kuba, Karel Beneš, Rudolf Hanych, Jiří Zeman a další. V roce 1960 daroval Karel Lidický galerii monumentální plastiku „Mistr Jan Hus“, stala se základem pro činnost a sbírky galerie, některé vystavované obrazy jsou zapůjčené z Národní galerie v Praze. Každoročně je pořádána sezónní výstava pod názvem „Výtvarné Hlinecko“. V galerii vystavovali mnozí profesionální i amatérští umělci, také například Vladimír Rimbala, zejména tvůrci pocházející z Hlinecka nebo tvořící v oblasti Českomoravské vrchoviny.\n\n\nNa území města působí vícero klubů a spolků. Kulturnímu vyžití slouží mj. panoramatické kino a Komorní divadlo, významný je Městský kulturní klub Hlinečan, příspěvková organizace Města Hlinsko, spravující moderní kulturní multifunkční centrum stojící při Adámkově třídě. Otevřeno veřejnosti bylo 25. listopadu 2011, autorem rekonstrukce původního objektu a jeho přístavby byl architektonický ateliér prof. arch. Ivana Rullera, bývalého děkana (1990–1994) fakulty architektury VUT Brno.\n\nMěstský kulturní klub Hlinečan organizuje divadelní představení, koncerty, přednášky a další společenské akce, také mimo vlastní multifunkční centrum.\n\nV roce 2002 byla v budově Městského úřadu na Adámkově třídě otevřená Městská knihovna, její historie spojená se vznikem bývalé dívčí měšťanské školy v roce 1874 (dnes budova Gymnázia K. V. Raise), podnět k vlastnímu založení knihovny dal v roce 1899 hlinecký odbor Národní jednoty pošumavské, v roce 1901 se souhlasem spisovatele Aloise Jiráska pojmenovaná Jiráskova veřejná knihovna v Hlinsku. V roce 1958 se stala Okresní lidovou knihovnou a od roku 1962 jako Městská lidová knihovna, později pod současným názvem. Má dvě oddělení, dětské a pro dospělé, k dispozici on-line katalog.\n\nPro děti od roku 1950 poskytovala zázemí pro zájmovou činnost pionýrská klubovna na Poděbradově náměstí ve zrekonstruovaných prostorách bývalého hostince (později prodejna Mototechny). Po získání nových prostor se několikráte stěhovala, od 1. září 1998 sídlí Dům dětí a mládeže v původní vile Marie Schurové (Adámkova třída). Přáním původní majitelky, která zahynula s dětmi v koncentračním táboře v době II. světové války, bylo, aby její dům sloužil dětem.\n\nKulturní scénu města reprezentují např. folklorní soubory Vysočan a dětský Vysočánek v každoroční akci Adámkovy folklorní slavnosti, účastní se soubory z České republiky i ze zahraničí. V části města Čertovina od roku 2009 působí Čertovinský ateliér se zaměřením na keramiku a tradiční výrobu hliněných předmětů.\n\nMěsto Hlinsko je členem Svazu měst a obcí České republiky, dobrovolného svazku obcí Pardubického kraje s názvem Sdružení obcí mikroregionu Hlinecko a Místní akční skupiny Hlinecko. Vydává také měsíčně „Hlinecké noviny“ o aktuálním dění v Hlinsku, výtisky jsou k dispozici na internetových stránkách.\n\nVe městě se narodily nebo působily významné osobnosti, například:\n\nV okolí Hlinska také malíři-krajináři Antonín Slavíček, František Kaván, Slávek Vařejčka.\n\nV průběhu 90. let 20. století se některá průmyslová odvětví rozšiřovala, např. výroba plastových komponentů pro automobilový průmysl (MEGATECH Industries s.r.o.), projektování a komplexní dodávky technologií průmyslového chlazení a zařízení pro elektrárny a průmysl (FANS a.s.), výroba tkaninových potrubí a vyústek (PŘÍHODA s.r.o.).  Z historie tradičních firem v Hlinsku (abecedně řazeno):\n\nObchodní značka ETA náleží výrobkům elektrospotřebičů, od roku 1996 je také názvem akciové společnosti, do 21. prosince 2011 sídlila v Poličské ulici čp. 444 v Hlinsku, v roce 2012 výroba elektrospotřebičů v Hlinsku ukončena. \n\nElektrotechnickou výrobu v Hlinsku zahájila akciová společnost ESA v roce 1943 produkcí elektrických žehliček, po roce 1945 výrobní program rozšířen o vařiče, teplomety aj. V roce 1948 společnost znárodněna a začleněna do národního podniku Elektro-Praga jako závod. Výroba se rozšířila o vysavače, staly se hlavním výrobním programem.\n\nV roce 1950 závod osamostatněn pod názvem národní podnik Elektro-Praga Hlinsko, výrobky byly označovány názvem podniku. Obchodní značku ETA v 50. letech 20. století vlastnil národní podnik Meopta Přerov a jako nevyužitou ji převedl na tehdy národní podnik Elektro-Praga Hlinsko. Symbol využit pro některé výrobky elektrospotřebičů. V roce 1991 vznikla akciová společnost Elektro-Praga Hlinsko, do roku 1995 používala obchodní značku ETA.\n\nV roce 2001 se výroba rozšířila o doplňky pro automobilový průmysl, výlisky z plastických hmot, v roce 2005 vytvořeny dvě divize, Elektrospotřebiče a Plastkov-výroba komponentů.\n\nVýrobní program elektrotechnické firmy tvořily například:\n\nZaložena v roce 1939 společností Nestlé, v roce 1943 zahájen provoz, orientace na sušené a zahuštěné mléko, máslo a sušené podmáslí. V roce 1949 se stal vlastníkem československý stát, od roku 1964 výrobky označovány obchodní značkou Tatra, stala se tradiční českou obchodní značkou. Nabídka postupně rozšířena o kondenzovaná a trvanlivá mléka.\n\nPo privatizaci od roku 1993 pod názvem Mlékárna Hlinsko s.r.o., výroba rozšířena o smetany, zmrzliny, ledové tříště a od roku 2015 o tvarohy. Společnost získala deset ocenění národní značky pro domácí potraviny KLASA, mezi výrobky například produkty označené Kravík, zahuštěna smetana, Caffe Latte, Lascato, Espresso, Pikao, Jesenka a další.\n\nOd října 2011 vlastníkem AGROFERT, a.s., od května 2012 mlékárna transformována na akciovou společnost.\n\nV roce 1913 založen pod názvem Společenský pivovar, v roce 1948 znárodněn a začleněn do národního podniku Východočeské pivovary se sídlem v Hradci Králové (od roku 1990 pod názvem Pivovary Hradec Králové s.p.). Vařila se piva výčepní, světlý ležák, tmavé pivo „Hlinecký granát“, roce 1981 stočena první láhev světlého ležáku RYCHTÁŘ 12°. Pivovar v roce 1996 privatizován, vlastníkem IMEX Premium s.r.o., v roce 1998 výstav 82 600 hl piva.\n\nV červenci 2005 začleněn do pivovarnické skupiny K BREWERY a.s., od listopadu 2013 součást pražské akciové společnosti Pivovary Lobkowicz Group, v roce 2017 jediným akcionářem LAPASAN s.r.o., Praha.\n\nV průběhu let vařil (výroba některých druhů ukončena) například piva:\n\nPůvodně továrna na zpracování lnu, náleží mezi nejstarší na území města, založena v roce 1850, později výroba technických textilií, po znárodnění koncem roku 1948 začleněna do národního podniku SVITAP se sídlem Svitavy, od roku 1958 závod 09 národního podniku Technolen, textilního koncernu se sídlem Lomnice nad Popelkou, specializace na plachtoviny, výroba velkometrážních plachet pro nákladní automobily, stany apod.\n\nV 90. letech 20. století privatizován a začleněn do akciové společnosti Technolen, od července 2009 sídlo společnosti přeneseno do Hlinska pod názvem Technolen technický textil s.r.o., s výrobou a prodejem lněných, bavlněných, syntetických a filtračních tkanin, PVC plachtovin, požárních a průmyslových hadic, hnacích řemenů a fólií.\n\nVe městě sportovní kluby se zaměřením např. na lední hokej, fotbal, volejbal, národní házenou, nohejbal, stolní tenis, tanec a další, oblast vhodná pro sezónní sporty, běh, cyklistiku a pěší turistiku atd.\n\nZázemí pro sportovní aktivity tvoří sportovní objekty, především v péči příspěvkové organizace Městská sportoviště, k dispozici je sportovní areál Olšinky (hřiště pro fotbal, národní házenou, nohejbal, volejbal, kurty pro tenis, herna pro stolní tenis), hřiště je také v části města Blatno a v areálu ZŠ Smetanova. \n\nSoučástí sportovního areálu je krytý zimní stadion (hokej, bruslení). V místní lokalitě Rataje působí Klub klasického lyžování, oblast vhodná pro běžecké lyžování, navazují svahy vrcholu Pešava, v zimním období řada sportovních akcí. \n\nV jižní části města Kouty se nachází SKI areál s několika sjezdovkami a s umělým zasněžováním, v roce 2006 prodloužená sjezdovka až na 500 m unikátním přemostěním silnice I/34, celkem tři lyžařské vleky, k dispozici skirestaurant, půjčovna lyží, lyžařská škola apod., v okolí vhodné svahy pro rekreační sáňkování\n\nV ulici Smetanova krytý plavecký bazén, provozován např. aqua aerobik, v objektu služby a také sauna, fitness centrum, solárium, squash, letní venkovní pláž a navazující dětské hřiště.\n\nPůsobí zde Klub českých turistů, v lokalitě s místním názvem Betlém zřízeno Turistické informační centrum. Hlinsko a okolí je krajinná oblast vhodná pro různé druhy turistiky (pěší, cyklo, moto), části města a okolí jsou uváděny v turistických mapách Klubu českých turistů:\n\nV roce 2017 byla zahájena revitalizace tzv. oddychových tras městem, nově součástí turistických tras značených Klubem českých turistů, s názvy:\n\n\nKlub českých turistů v Hlinsku pořadatelem každoročního výstupu k Filipovskému prameni řeky Chrudimky (35. ročník v roce 2018) s názvem Silvestr na Chrudimce. Veřejnosti přístupná akce spojená s charitativní akcí Novoroční čtyřlístek, na přelomu roku probíhá na více místech v Česku, z finančního výtěžku se budují bezbariérové cesty pro hendikepované turisty. Filipovský pramen řeky Chrudimky je přírodovědně a kulturně zajímavým místem a prvním stanovištěm (výchozím místem) Vlastivědné stezky Krajem Chrudimky.\n\nTuristické trasy jsou vedeny přes centrum města, významný je rozcestník s názvem Hlinsko-Betlém v ulici Čelakovského na vstupu do památkové rezervace, směřují k němu trasy značené Klubem českých turistů. Některé historické památky v ulicích města leží mimo značené turistické trasy, např. kostel Narození Panny Marie (ulice Faráře Toufara), Husův sbor (Adámkova třída) nebo židovský hřbitov (Rváčovská ulice). Turistické trasy značené Klubem českých turistů na katastrálním území Hlinska procházejí lokalitami Kameničské vrchoviny a v části Chlum u Hlinska také Stružinecké pahorkatiny. Kromě trasy Hlinsko Betlém – Srní (červená) jsou ostatní vedené Chráněnou krajinnou oblastí Žďárské vrchy.\n\n Zeleně značené:\n\n Modře značené:\n\nDopravní cesty na území města tvoří pozemní komunikace spojené s nejvýznamnější silnicí I/34 (České Budějovice – Koclířov) ve dvou úsecích Chlum u Hlinska a Hlinsko, významná je také silnice II/343 (Seč – Trhová Kamenice – Hlinsko – Svratka).\n\nŽelezniční dopravní cesta je zastoupena celostátní dráhou na trati 238 (Pardubice – Havlíčkův Brod), na území města železniční stanice s názvem Hlinsko v Čechách. V roce 2015 železniční stanice technologicky modernizována (zabezpečovací zařízení a informační technologie), nově zabezpečeny železniční přejezdy kolejiště na pardubickém a havlíčkobrodském zhlaví, vybudována nová zvýšená ostrovní nástupiště s nástupní hranou ve výšce 550 mm nad temenem kolejnice, celá rekonstrukce dosáhla hodnoty 131 mil. Kč. České dráhy na rekonstruovanou železniční trať v osobní přepravě Pardubice – Hlinsko nasadily motorové jednotky řady 814 (Regionova) a motorové jednotky řady 844 (RegioShark), v úseku Hlinsko – Havlíčkův Brod zabezpečují osobní přepravu motorové jednotky 814 (Regionova).\n\nSilnice I/34 vedená městem ulicí Havlíčkova, přes Poděbradovo náměstí, Adámkovu třídu a Poličskou ulicí, propojuje také část města Chlum s ostatními částmi města Hlinsko. Významná pro dálkovou dopravu, v oblasti Humpolce napojená na dálnici D1, spojuje Kraj Vysočina (např. Havlíčkův Brod, Ždírec nad Doubravou) a Pardubický kraj (Hlinsko, Krouna, Polička, Svitavy). Na území města v kilometru 151,269 vybudován unikátní podjezd (objekt ev.č. 34-051A), jehož vrchní plocha slouží jako část lyžařské sjezdovky (součást SKI areálu v části města Kouty). \n\nZe silnice I/34 na území města odbočují:\nV centru města křižuje silnici I/34 na Adámkově třídě se světelnou křižovatkou silnice II/343 vedená ulicí Wilsonova do ulice Resselova. Významná pro spojení obcí a měst v krajinné oblasti Železných hor (např. Seč, Trhová Kamenice, Rváčov, Hlinsko, Kameničky) a Hornosvratecké vrchoviny, ve městě Svratka zaústěna do silnice II/354 (směr např. Svratouch nebo Křižánky, Sněžné, Nové Město na Moravě).\n\nZe silnice II/343 na území města odbočují:\n\nDopravní obslužnost města Hlinsko zabezpečuje Pardubický kraj, pro železniční přepravu objednávkou spojů u národního dopravce České dráhy, s.o. a u autobusových spojů v systému Integrované REgionální DOpravy (IREDO) s tarifem IREDO na linkách veřejné autobusové a železniční dopravy smluvních dopravců v Pardubickém kraji. Správcem tarifu IREDO je společnost OREDO s.r.o. se sídlem v Hradci Králové, ve které má Pardubický kraj 50% obchodní podíl, společnost zajišťuje tarifní politiku v rámci projektu „Modernizace odbavovacího systému integrované dopravy Královéhradeckého a Pardubického kraje“ a také provoz odbavovacího systému s použitím bezkontaktní čipové karty IREDO. \n\nAutobusové linky se zastávkou v Hlinsku:\nDálkové linky se zastávkou v Hlinsku:\n\n\n\n\n"}
{"id": "102436", "url": "https://cs.wikipedia.org/wiki?curid=102436", "title": "Degazace", "text": "Degazace\n\nDůlní degazace je soubor činností a zařízení sloužících k záměrnému a řízenému odčerpání metanu z uhelné sloje, okolních hornin nebo volných prostorů a následnému izolovanému odvádění plynové směsi z degazačních zdrojů v dole plynovody.\n\nÚkolem důlní degazece je především:\na) zabezpečovat provozovaná důlní pracoviště,\nb) odtěžovat hromadící se důlní pln v již vyrubaných a uzavřených důlních prostorách\nc) odtěžovat plyn ze zjištěných zdrojových poloh v celém prostoru dobývacího prostoru (případně i v jeho blízkém okolí).\n\nad a) V případě zabezpečení provozovaných důlních pracovišť se jedná o využívání horniných mechanizmů,které se dostávají do pohybu v důsledku hornické činnosti. Narušování horninského masívu je totiž spojeno s porušením rovnovážného stavu sycení důlním hornin karbonským plynem. Vznikající rozestupy, zlomy a rozsedliny se plní uvolněným plynem, který je pak v důsledku depresních systémů větrání důlních pracovišť vysáván do důlních prostor. Přítomnost metanu, která v důlním plynu osciluje kolem 80 - 90%, ve smíšeném stavu se vzduchem již od 4,4, % obj obsahu hrozí vznikem exploze. Meze výbušnosti jsou od 4,4, - 15% ve vzduchu.\nZ těchto důvodů jsou důlní pracoviště jak ražeb, tak porubních úseků chráněna clonou degazačních vrtů, které svým depresním systémem odsávají důlní plyn ještě před jeho uvolněním do důlní atmosféry.\nDegazační vrty jsou z 70% situovány do nadloží realizovaných důlních pracovišť. (U dobývání uhelných slojí se klonem vyšším jak 60°, je tento systém ortientace vrtů zcela odlišný.) Zbytek je směřován do bočních směrů (v případě ražeb) a do počvy. Poměrně propracovaný systém prognózy výskytu důlních planů i dynamika uvolňování ve vztahu k rychlosti postupu důlních prací, může ukázat na směr a objemy uvolňovaného plynu. Z těchto parametrů je následně stanovován systém orientace, hustota i délky vrtů krycích degazačních clon.\nExistují ale i případy, kdy je takováto clona zřízena ze speciálně raženého díla v nadloží porubu nebo jako degazační zóna služí důlní dílo samé, zvláště k tomuto účelu vyražené.\n\nRegulace míry odsávání vrtů v plném provozu, odstavování vrtů, které se již dostaly do přímého kontaktu s důlní atmosférou (propojení vzniká přes závalové prostory porubů a přes rozvolněné horniny ovlivněných zón v okolí ražby) provádějí denně plynoměřiči. Tito měří obsah metanu ve vrtech a vpřípadě, že koncentrace klesne k 30 - 35%, vrty odstavuji.\n\nAd b) Vyrubané prostory a jiná opuštěná důlní díla se uzavírají většinou plaveným bezpečnostními hrázemi. Takto jsou tyto prostory odděleny od aktívních zón depresního větrání dolu. Vzhledem ke skutečnosti že důlní plyn má neustále snahu dosáhnout vyrovnaných tlakových poměrů, ovolňuje se z okolních hornin do uzavřených prostor, kde takto postupně stoupá jeho koncentrace. Úkolem důlní degazace na tomto poli je odsávat důlní plyn a eliminovat nebezpečí výronů důlního plynu do atmosféry dolu.\n\nAd c) Plošně rozsáhlé vlivy důlní činnosti na celý masív dobývacího prostoru jsou patrny i na povrchu, kde se projevují poklesy původního terénu. Cesty rozsedlin a puklin umožňují důlnímu plynu, aby se hromadil v porézních horninách, klastických výplních tektonických poruch a v rozesedlých vrstvách horského masívu. V případě, že jsou tyto partie vzdáleny od důlního větrání depresně namáhaných partiích důlního prostoru, lze toto odsávání již považovat za čistou těžbou karbonského plynu. Mnohdy jsou k tomuto účelu využívány i úpadní těžební vrty, vedené z povrchu.\n\nDegazace zajišťuje bezpečnost a ochranu zdraví při práci v dolech. Popis degazačního systému je součástí větrní rozvahy každého dolu.\n"}
{"id": "102438", "url": "https://cs.wikipedia.org/wiki?curid=102438", "title": "Moravský Písek", "text": "Moravský Písek\n\nMoravský Písek () je obec v okrese Hodonín v Jihomoravském kraji, 5,5 km severozápadně od Veselí nad Moravou. Žije zde obyvatel.\n\nPrvní písemná zmínka o obci je z června roku 1300, kdy majitel panství Rubert de Arena (z Písku) je uveden na darovací listině Velislava z Ořechova velehradskému klášteru. V roce 1415 je Moravský Písek uváděn v majetku rodu Šternberků z Veselí.\n\n\n\n\n"}
{"id": "102442", "url": "https://cs.wikipedia.org/wiki?curid=102442", "title": "Prorazili blokádu", "text": "Prorazili blokádu\n\nProrazili blokádu \"(Les Forceurs de blocus)\" je historická novela francouzského spisovatele Julesa Verna z období americké občanské války. Novela byla poprvé otištěna roku 1865 v listu \"Musée\" a knižně vyšla roku 1871 jako doplněk ke svazku s autorovým románem \"Plující město (Une ville flottante)\" z jeho cyklu \"Podivuhodné cesty (Les Voyages extraordinaires)\". Příběh se odehrává v době federalistické námořní blokády Charlestonu, přístavu v Jižní Karolíně. James Playfair se snaží tuto blokádu svou lodí prorazit, aby osvobodil otce Jenny Halliburttové, dívky, kterou miluje, ze zajetí Konfederace. Podobně jako v Tajuplném ostrově zde Verne glosuje v té době aktuální a převratné události americké občanské války.\n\n\n"}
{"id": "102443", "url": "https://cs.wikipedia.org/wiki?curid=102443", "title": "Dwight Yorke", "text": "Dwight Yorke\n\nDwight Yorke (3. listopadu 1971) je bývalý fotbalový útočník z karibského státu Trinidad a Tobago.\n\nV roce 1999 vyhrál s Manchesterem United Ligu mistrů a byl vyhlášen nejlepším hráčem anglické ligy. V minulosti nastupoval i za Aston Villu, Birmingham, Blackburn, Sydney FC, Sunderland AFC, Tobago United FC.\n\nSvou zemi reprezentoval na Mistrovství světa 2006 v Německu, kde nevynechal ani minutu. Bylo to vůbec první MS, kam se jeho vlast probojovala.\n\n"}
{"id": "102449", "url": "https://cs.wikipedia.org/wiki?curid=102449", "title": "Vzbouřenci na lodi Bounty", "text": "Vzbouřenci na lodi Bounty\n\nVzbouřenci na lodi Bounty \"(Les Révoltés de la Bounty)\" je historický příběh francouzského spisovatele Julese Verna napsaný na základě britských námořních dokumentů a poprvé vydaný roku 1879 jako doplněk ke svazku s románem \"Ocelové město (Les cinq cents millions de la Bégum)\" z cyklu \"Podivuhodné cesty (Les Voyages extraordinaires)\". Česky příběh vyšel též pod názvem \"Buřiči z lodě Bounty\" nebo jako \"Vzpoura na lodi Bounty\".\n\nPůvodní text byl napsán geografem francouzské Národní knihovny v Paříži Gabrielem Marcelem (1843-1909). Verne od něho zakoupil plná práva k tomuto textu za 300 franků, vyprávění upravil a vydal pod svým jménem. Na rozdíl od jiných autorů však Verne do centra děje nepostavil slavnou námořní vzpouru z roku 1789, ale obdivuhodný výkon velitele lodi Bounty, poručíka Williama Bligha, který byl se skupinou svých věrných posazen vzbouřenci do malého člunu a ponechán osudu uprostřed oceánu, a který díky svým mimořádným námořnickým schopnostem dovedl člun i jeho posádku do bezpečí.\n\n\n\n\n"}
{"id": "102451", "url": "https://cs.wikipedia.org/wiki?curid=102451", "title": "Ottadal", "text": "Ottadal\n\nOttadal je údolí, ve kterém leží města Skjåk, Lom, Vågå a Sel v územně-správním celku Opplandv Norsku. Údolím teče řeka Otta.\n\nOttadal je jedno z bočních údolí Gudbrandsdalu; ostatní části se jmenují Gausdal, Heidal, a Vinstradal. Leží v severním cípu národního parku Jotunheimen. \n\nŘeka Otta začíná u města Skjåk a pokračuje do jezera Vågåvatnet. Z jezera Vågåvatnet pokračuje do města Vågåmo, pokračuje údolím Ottadalen, které opouští u města Vågå, aby se vlila do řeky Gudbrandsdalslågen ve městě Otta.\n"}
{"id": "102452", "url": "https://cs.wikipedia.org/wiki?curid=102452", "title": "Gil Braltar", "text": "Gil Braltar\n\nGil Braltar je satirická novela francouzského spisovatele Julese Verna na britský kolonialismus, která poprvé vyšla roku 1887 společně s autorovým románem \"Cesta do Francie (Le chemin de France)\" z jeho cyklu \"Podivuhodné cesty (Les Voyages extraordinaires)\". Česky novela vyšla též pod názvy \"Opičí generál\" nebo \"Opičí král\".\n\nNovela se odehrává na území britské kolonie Gibraltar ležící na jihu Pyrenejského poloostrova. Vypráví o tom, jak se muž jménem Gil Braltar, původem Španěl, přestrojí za opici a stane se vůdcem opičí tlupy. Tu pak poštve k útoku na vojenskou posádku pevnosti. Útok je zprvu úspěšný, ale pak velitel pevnosti, anglický generál, vyvede zase opice z pevnosti ven. Je totiž tak škaredého zjevu, že jej není možno od opic odlišit a ti jej poslouchají. Jules Verne činí na tomto základě závěr, že jen vyslání co nejšerednějších generálů do Gibraltaru, zajistí Britům držení kolonie i v budoucnosti.\n\n"}
{"id": "102454", "url": "https://cs.wikipedia.org/wiki?curid=102454", "title": "Oliver Kahn", "text": "Oliver Kahn\n\nOliver Kahn (* 15. června 1969, Karlsruhe) je bývalý německý fotbalový brankář. Pelé ho roku 2004 zařadil mezi 125 nejlepších žijících fotbalistů.\n\nChytal v FC Bayern Mnichov a byl dlouholetým reprezentantem. Na svém kontě má nespočet úspěchů. V roce 2006 na mistrovství světa jej však trenér domácího týmu Jürgen Klinsmann nechal sedět na lavičce a dal šanci Jensi Lehmannovi.\n\nNa tomto mistrovství si Kahn nakonec přece jen zachytal, bylo to v utkání o 3. místo s Portugalskem. Německo vyhrálo 3:1 (jediný gól mu dal hlavou Nuňo Gomés) a Kahn společně s desítkou hráčů v poli vybojoval bronzové medaile. Jürgen Klinsmann ale stále trvá na tom, aby na postu jedničky chytal Jens Lehmann.\n\nDne 2. září 2008 tento brankář oficiálně ukončil svou aktivní kariéru. V tento den od 20:00 se konal rozlučkový zápas mezi Bayernem Mnichov a reprezentací Německa. Po jeho skončení si vysloužil veliké ovace nejen od sportovních fanoušků.\n\n"}
{"id": "102469", "url": "https://cs.wikipedia.org/wiki?curid=102469", "title": "Chancellor", "text": "Chancellor\n\nChancellor \"(1875, Le Chancellor)\" je méně známý dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\".\n\nV jednom svazku s tímto románem vyšla současně Vernova historická novela \"Martin Paz\" z roku 1851.\n\nRomán vypráví formou deníku jednoho z cestujících jménem J. R. Kazallon příběh zániku trojstěžníku Chancellor uprostřed Atlantského oceánu. Autor líčí jak během plavby lodi z Charlestonu v Jižní Karolíně do Liverpoolu vypukl na lodi požár, když se vznítil náklad bavlny. Popisuje marné pokusy posádky loď zachránit a její následné utrpení na voru, který si musela vyrobit z trosek lodi. Kolem voru krouží žraloci, trosečníci trpí hladem a žízní, mají halucinace a mnozí z nich spáchají sebevraždu. V kritických situacích vychází najevo skutečná povaha mnohých postav (neschopnost, zbabělost, sobectví, chtivost, závist, sadismus i kanibalismus), kterou do té doby skrývaly pod slupkou civilizace. Pouze záchrana v poslední chvíli zabrání tomu, aby na voru došlo k vraždě a snědení jednoho z cestujících.\n\nJules Verne napsal svůj román výstižným slohem a bez příkras, s vynecháním u něho jinak běžných poučných pasáží a veselých scén, které by ostatně vzhledem k námětu byly sotva vhodné. Dílo kromě napínavého děje přináší působivou studii toho, kam až může člověk klesnout, když jde o holé přežití. Přesto, že byl Verne při psaní patrně silně ovlivněn dílem amerického básníka Edgara Allana Poea \"Příběhy Arthura Gordona Pyma (1838, The Narrative of Arthur Gordon Pym)\", patří Chancellor k jeho nejpozoruhodnějším románům.\nKnihu \"Chancellor\" ilustroval Édouard Riou.\n\n\n\n"}
{"id": "102470", "url": "https://cs.wikipedia.org/wiki?curid=102470", "title": "Plešivec (Lužické hory, 597 m)", "text": "Plešivec (Lužické hory, 597 m)\n\nPlešivec (německy \"Plissenberg\") je zalesněný znělcový vrch o nadmořské výšce 596,9 m v Lužických horách, nacházející se zhruba 2 kilometry severovýchodně od města Chřibská.\n\nV údolí na úpatí kopce jsou dva malé vodopády.\n\nJižním a západním úbočím vrchu vede ve výšce asi 480 m n. m. železniční trať 081 Děčín – Benešov nad Ploučnicí – Rumburk, pod sedlem mezi Plešivcem a sousedním vrchem Žulovec se nachází železniční stanice Chřibská.\n\nVe východní části Lužických hor se nachází ještě kopec se stejným jménem – Plešivec (658 m n. m.), tyčící se 1,5 km severozápadně od Krompachu. Oba Plešivce dělí 13 km a vzdušná čára mezi nimi prochází přes všechny 3 nejvyšší vrcholy Lužických hor – Luž (793 m), Pěnkavčí vrch (792 m) a Jedlová (774 m).\n"}
{"id": "102473", "url": "https://cs.wikipedia.org/wiki?curid=102473", "title": "Bouřný", "text": "Bouřný\n\nBouřný (německy \"Friedrichsberg\") (703 m n. m.) je široký znělcový vrch v Lužických horách asi 1 km východně od Nové Huti (část obce Svor), v katastrálním území Horní Světlá pod Luží obce Mařenice. Jedná se o desátý nejvyšší vrchol Lužických hor a nejnižší z lužických sedmistovek.\n\nKopec je zarostlý bučinami a smíšeným lesem. Po jeho západním a jižním úpatí vede asfaltová silnice z Nové Huti do obce Horní Světlá. Přes severní a severovýchodní úpatí kopce se táhne část linie bývalého československého opevnění a také zde vede žlutě značená turistická trasa. Vrchol je zalesněný a bez rozhledu, dílčí pohledy do širokého okolí se nabízejí z několika míst na úbočích hory.\nJe součástí území ve správě CHKO Lužické hory.\nNa starších mapách je Bouřný uváděn jako Bedřichovský vrch (Friedrichsberg) podle zaniklé a historicky nedoložené vesnice Bedřichov (Friedrichsdorf).\n\nNa jižním úpatí je Bedřichovský viklan z jemnozrnného pískovce, podložím je lavice pevného pískovce. Viklan je vysoký 2 metry, široký 4,2 a dlouhý 4 metry. Je 400 metrů jihozápadně od rozcestí u zaniklého Kaufmanova buku.\n\nV geomorfologickém členění je Bouřný řazen pod Lužický hřbet (IVA-2A), jeho okrsek Jedlovský hřbet (IVA-2A.a).\n\nPod kopcem je křižovatka lesních cest, kde byl podstavec se soškou sv. Jana Nepomuckého. Podstavec byl nalezen zasypaný v lese, vrácen zpět a na něj instalována nová soška od sochařů L. Šabra a V. Snížka z Říčan. V roce 2001 byla socha odcizena.\n\nNedaleko zmíněného rozcestí je Sirný pramen. Jeho zabarvení nepochází od síry, ale z bakterií Leptothrix ochracea.\n\n"}
{"id": "102475", "url": "https://cs.wikipedia.org/wiki?curid=102475", "title": "Francouzský kanton", "text": "Francouzský kanton\n\nKanton (fr. \"le canton\") je jednotka administrativního členění Francouzské republiky. Je částí okresu (arrondissement) a zahrnuje několik obcí (fr. \"commune\"), větší města se naopak mohou skládat i z několika kantonů. Jeden kanton představuje jeden volební okrsek pro departement (tím se výrazně odlišuje od kantonu švýcarského).\n\nKantony byly ve Francii zřízeny současně s departementy roku 1790 a měly dvě hlavní funkce:\n\nPrvní z nich časem odpadla a dnes slouží kantony jako volební okrsky pro departementy.\n\nRůzné departementy mají různý počet kantonů, od 15 do 79, což odpovídá počtu zastupitelů v generální radě departementu. V roce 2004 měla Francie celkem 4039 kantonů (z toho 156 v zámořských departementech) v rámci 329 arondissementů a 96 departementů.\n\nV roce 2014 byly hranice kantonů reorganizovány, aby lépe odpovídaly demografickému rozložení obyvatelstva. Jejich počet poklesl na 2054 (v zámořských departementech Martinik a Guyana byly zrušeny zcela).\n\n\n"}
{"id": "102476", "url": "https://cs.wikipedia.org/wiki?curid=102476", "title": "Kanton", "text": "Kanton\n\nKanton má více významů, podle oboru:\n\n\n\n\n\n\n"}
{"id": "102481", "url": "https://cs.wikipedia.org/wiki?curid=102481", "title": "Bygdin", "text": "Bygdin\n\nBygdin je jezero v norském pohoří Jotunheimen. Úroveň hladiny je regulovaná a její nadmořská výška se běžně pohybuje mezi 1048 a 1057 m. Vodní plocha jezera je 46 km². Jezero je úzké, jeho délka je 25 km. Největší hloubka v jezeře je 215 m.\n\nZ jezera vytéká řeka Vinsteråni, pokračuje přes jezera Vinstervatna a Vinstra a vlévá se do řeky Gudbrandsdalslågen.\n\nJezero tvoří v nejjižnější části pohoří. Na jeho březích se nachází velké množství turistických chat. Na západě leží Eidsbugarden, na severu Torfinnsbu a na východě Bygdin turisthytte. V létě jsou dostupné lodí, zatímco v zimě na lyžích nebo na sněžném skútru.\n\nV roce 1909 byl na západním konci jezera postavený pomník A. O. Vinjeovi. Stojí v Eidsbugardenu, na okraji parku, v místě, kde měl chatu. Staří přátelé a stoupenci chtěli připomenout jeho přínos k vyzdvihnutí norské přírody a zesílení norské národní identity.\n\n"}
{"id": "102482", "url": "https://cs.wikipedia.org/wiki?curid=102482", "title": "Antonín Braný", "text": "Antonín Braný\n\nAntonín Braný (21. února 1954 Praha – 11. října 2010) byl český fotograf a vysokoškolský pedagog. Vyučoval na Institutu tvůrčí fotografie Slezské univerzity v Opavě.\n\nVystudoval fotografii na Střední průmyslové škole grafické v Praze (1974) a na pražské FAMU (1981). Mezi roky 1981–1995 učil dějiny fotografie na SPŠG v Praze, v letech 1983–1989 přednášel na Institutu výtvarné fotografie. Od roku 1981 vyučoval na katedře fotografie FAMU (spolupráci ukončil v roce 1998), od 1990 na Institutu tvůrčí fotografie. Dříve rovněž pedagogicky působil na Krajské lidové konzervatoři v Ústí nad Labem (1980–1982), Lidové akademii v Litoměřicích (1982–1983), Lidové akademii v Mostě (1985–1987) a na Střední odborné škole specializační v Praze (1993–1995).\n\nV rámci studia na FAMU se zaměřil zejména na dokumentární fotografii – z jeho prací vynikly makety publikací o Václavském náměstí v noci (1978) a o oddělení popálenin v nemocnici na Královských Vinohradech (1979). Své fotografie představil na řadě autorských i skupinových výstav. Dříve se věnoval i publicistice, s Vladimírem Birgusem vydal roku 1988 v pražském nakladatelství Odeon monografii významného českého fotografa z první poloviny 20. století Františka Drtikola.\n\nŽivil se jako reklamní fotograf, zaměřoval se na snímky skla, automobilů, potravin, portréty a tvorbou reklamních kampaní. Celý jeho tvůrčí život byl spojený s Vršovicemi v Praze 10.\n\n"}
{"id": "102483", "url": "https://cs.wikipedia.org/wiki?curid=102483", "title": "Strakonický Dudák (pivo)", "text": "Strakonický Dudák (pivo)\n\nStrakonický Dudák je značka piva vyráběná pivovarem Strakonice od roku 1649 z jihočeských Strakonic. Jmenuje se po pověstném strakonickém dudákovi Švandovi.\n\n"}
{"id": "102484", "url": "https://cs.wikipedia.org/wiki?curid=102484", "title": "Včela Čáslavská", "text": "Včela Čáslavská\n\nVčela Čáslavská byla založena 15. března 1864 v Čáslavi jako muzejní a archeologický spolek. Úkolem tohoto spolku byla ochrana místních historických památek a dále historická osvěta v podobě veřejných přednášek a publikační činnosti. Včela Čáslavská úzce spolupracovala a i dnes spolupracuje s městským muzeem v Čáslavi.\n\nVčela Čáslavská byla založena jako vůbec první životaschopný spolek podobného zaměření mimo Prahu. Jejím vzorem se již od začátku stal Archeologický spolek Národního muzea v Praze, z jehož stanov byly odvozeny i stanovy Včely Čáslavské, které byly potvrzeny v srpnu 1864. Prvním tajemníkem se stal Leopold Želina a předsedou říšský poslanec Josef Zikmund.\n\nČinnost spolku byla několikrát utlumena, poprvé v roce 1866 vlivem prusko–rakouské války. Nové obrody a největšího rozkvětu se Včela dočkala po roce 1877, kdy se sice předsedou stal ještě Leopold Želina, ale vlivu zde začal nabývat místní ředitel dívčí obecné a měšťanské školy Kliment Čermák, od roku 1891 její předseda.\n\nPo dlouhém období sice formální existence, ale praktické nečinnosti byla Včela Čáslavská jako muzejní a vlastivědný spolek naposledy obnovena v roce 1991, od roku 1994 stojí v čele Petr Charvát.\n\n"}
{"id": "102490", "url": "https://cs.wikipedia.org/wiki?curid=102490", "title": "Eva a Vašek", "text": "Eva a Vašek\n\nEva a Vašek je pěvecká a současně manželská dvojice Václav a Eva Ševčíkovi.\n\nDvojice patří mezi komerčně úspěšné české hudební interprety. Repertoár Evy a Vaška se skládá většinou ze starších převzatých hudebních hitů ve stylu lidové písně, dechovky, country, beatu, pop music, trampských písní, šlágrů 50., 60. a 70. let minulého století a veškeré další hudby, která v českém prostředí zlidověla a kterou si čas od času zazpívají všechny generace. Kromě toho se Eva a Vašek zabývají i nahráváním dalších hudebních žánrů, jako jsou např. koledy či písničky z Chorvatska, vytvářejí své vlastní skladby. Svým repertoárem se obracejí zejména na starší a střední generaci.\n\nEva a Vašek provozují penzion s restaurací , kde pořádají koncerty pro své příznivce, mají vlastní nahrávací studio a fotoateliér.\n\nPěvecké duo postupně vzniklo ze skupiny SURF. Kapela ze začátku hrávala na regionální úrovni, především při příležitostech jako byly svatby, vesnické zábavy apod. Po revoluci roku 1989 začal SURF jezdit hrát do zahraničí – nejprve do Rakouska, později do Španělska, Norska a dalších zemí Evropy. V této době se kapela mění na duo Eva a Vašek a orientuje se převážně na zahraniční vystupování. Následně bylo založeno hudební vydavatelství SURF, se kterým vznikaly i další aktivity jako například spolek SURF club. SURF začal vydávat CD a DVD, přičemž oběma činnostem se pod vedením Václava Ševčíka věnuje neustále. Z vydavatelství SURF publishing, s.r.o, byly prezentovány knižní tituly Zpěvník 1, knihy Co Čech, to muzikant a Zlaté české ručičky! (knihy jsou prvním a druhým dílem z připravené trilogie). V roce 2001 se Eva a Vašek seznámili s chorvatskými zpěváky Stipem a Ingou. Společně nazpívali CD Jadranská serenáda, první CD vyšlo roku 2003. Poté následovalo DVD Jadranská serenáda. Následně spolupracovali s chorvatským zpěvákem Luka Anušićem.\n\nZvukové nosiče:\n\nObrazově-zvukové nosiče:\n\nZa zvukové nosiče:\n\nZa zvukově-obrazové nosiče:\n\nV roce 2006 měla dvojice reálnou šanci na velmi dobré umístění v anketě Český slavík. Poté, co v průběhu hlasování vystoupila nad padesáté místo v pořadí, ji organizátoři ankety kvůli porušení pravidel v hlasování vyřadili ze soutěže.\n\n\n"}
{"id": "102492", "url": "https://cs.wikipedia.org/wiki?curid=102492", "title": "Ivan Pavlů", "text": "Ivan Pavlů\n\nIvan Pavlů (* 18. února 1938 Praha) je český archeolog specializující se na neolit, konkrétně pak na kulturu s lineární keramikou a propagaci statistických metod v archeologii (statistické zpracování a kodifikace keramiky).\n\nAbsolvoval obor archeologie na FF Karlovy university v Praze v letech 1956–1961 prací Organizace neolitické zemědělské společnosti ve světle archeologických pramenů (The Organisation of the neolithic agricultural society in the light of archaeological records).\n\nDisertaci CSc. předložil v roce 1976 s titulem Problematika chronologického třídění nestratifikovaných sídlištních nálezů kultury s lineární keramikou (The chronological classification questions of unstratified Linear Pottery Culture finds), publikováno 1977: K metodice analýzy sídlišť s lineární keramikou. Památky archeologické LXVIII, 5–55. Disertaci (DrSc.) zpracoval v roce 1996, práce vyšla knižně v nakladatelství Carolinum 1997: Pottery Origins (Původ keramiky), 1997, Praha: Carolinum.181 str. ISBN 80-7184-231-1.\n\nV Archeologickém ústavu AV ČR Praha pracuje od roku 1963, vedl výzkumnou základnu v Bylanech u Kutné Hory (1971–1988), prováděl řadu projektů zaměřených na výzkum neolitických sídlišť (Žimutice, Vochov, Křimice, Nynice, Třebenice) a jejich analýzu na základě keramiky (Březno, Praha-Liboc, Močovice, Holohlavy, regiony Kutná Hora a Kolín). Publikoval je samostatně nebo ve spolupráci s dalšími autory. V současnosti pracuje na pracovišti ARÚP v Kutné Hoře.\n\nJe spoluautorem série publikací o výzkumu v Bylanech a rediguje sborníky Bylany Varia (dosud tři svazky).\n\nMezi nejvýznamnější výzkumy patří navázání na práci Bohumila Soudského v Bylanech a Miskovicích u Kutné Hory (od 1971), dále je to archeologický výzkum ve Vochově (1977–1980).\n\nJeho manželkou je archeoložka (se specializací na středověkou archeologii) Irena Pavlů, se kterou má tři dcery.\n\n"}
{"id": "102499", "url": "https://cs.wikipedia.org/wiki?curid=102499", "title": "Punk rock", "text": "Punk rock\n\nPunk rock je rockový žánr, který se vyvinul v letech 1974 až 1976 ve Spojených státech, Spojeném království a Austrálii. Vycházejíce z garage rocku, rock 'n' rollu a jiných forem toho, co je dnes známo jako protopunk, se punkrockové kapely snažily vyvarovat přemíry, kterou viděly v mainstreamovém rocku 70. let. Vytvořily rychlou, tvrdou hudbu, charakteristickou krátkými písněmi, jednodušším využitím nástrojů, a často politickými texty zaměřenými proti uspořádání společnosti. Punk rock si osvojil filosofii DIY; mnoho kapel produkovalo své nahrávky samo a distribuovalo je neformálními cestami.\n\nKoncem roku 1976 došly kapely jako Ramones v New Yorku nebo Sex Pistols a The Clash v Londýně uznání jako předvoj nového hudebního směru. Následujícího roku se punk rock rozšířil po celém světě a ve Spojeném království se stal předním kulturním fenoménem. Punk z velké části zapustil kořeny v místních scénách, které měly tendenci odmítat začlenění do hlavního proudu. Vznikla související punková subkultura, vyjadřující mladistvou rebelii a příznačná osobitým stylem oblékání a úpravy vzhledu a řadou různých protiautoritních ideologií. Podle Grega Graffina, zpěváka punkové kapely Bad Religion a vysokoškolského profesora, se punk vyvinul v Anglii, v New Yorku a v Kalifornii, přičemž v každém z těchto center vedly ke vzniku punku jiné motivy. Zatímco v Kalifornii byl vznik punkového hnutí reakcí na maloměštácký konzervatismus, konformismus a teleevangelismus nabízející alternativu proti skupinovému myšlení a politickému mainstreamu, Newyorský punk byl spíše rebelií avantgardních umělců proti převažujícím standardům a v Anglii šlo hlavně o hlas nespokojené dělnické třídy.\n\nDo začátku 80. let začaly převládat rychlejší a agresivnější styly jako Oi! a hardcore. Interpreti inspirující se a ztotožňující se s punkem dále provedli široké spektrum dalších obměn, které vedly ke vzniku post-punku a alternativního rocku. V devadesátých letech se stal grunge (kombinující punk s metalem) a pop punk s důrazem na chytlavé melodie součástí hlavního proudu, neboť mu skupiny jako Nirvana, Pearl Jam, Rancid, Green Day a The Offspring přinesly značnou popularitu.\n\nV České republice patří mezi nejznámější kapely Tři sestry, Visací zámek, S.P.S., Plexis, N.V.Ú., E!E, Punk Floid, Totální nasazení, Houba, Zakázaný ovoce nebo Šanov 1. Český punk rock je ovlivněn tím, že mnoho kapel bylo založeno v dobách komunismu. To sice kapelám vystavovalo neustálá omezení, ale také inspiraci k textům.\n\nZpěvák a textař kapely Visací Zámek Jan Haubert se prosadil i jako literát v oblasti prózy i poezie. Několik kapel též zhudebňovalo básně Františka Gellnera, básníka ovlivněného anarchismem.\n\n\n"}
{"id": "102502", "url": "https://cs.wikipedia.org/wiki?curid=102502", "title": "Nynorsk", "text": "Nynorsk\n\nNynorsk (výslovnost \"nýnošk\"; doslova \"nová norština\") je spolu s bokmålem jedna ze dvou oficiálních spisovných variant norštiny.\n\nOba spisovné jazyky jsou v Norsku rovnoprávné. Nová norština je rozšířena především v málo obydlených oblastech západní části země a používá ji méně než 20 % všech obyvatel.\n\nZatímco bokmål je velkou měrou ovlivněn dánštinou, která byla více než 400 let úředním jazykem v Norsku, nová norština vychází z venkovských nářečí, která si uchovala staronorské prvky. V polovině 19. století na základě západonorských nářečí vytvořen \"landsmål\" (čti \"lansmól\"; zemský jazyk), který byl roku 1885 uznán za druhý úřední jazyk. Jazyk prošel řadou reforem, které jej sblížily s nářečími východního Norska. Od roku 1929 se jazyk nazývá \"nynorsk\".\n\nNová norština patří spolu s islandštinou a faerštinou mezi západní severogermánské jazyky, zatímco bokmål mezi západní a východní větví.\n\nSpecifická jazyková situace v Norsku je důsledkem historického vývoje. Od roku 1397, kdy přešlo Norsko pod dánskou nadvládu, se hlavním jazykem Norska stala příbuzná dánština, která postupně vytlačila norštinu ze všech oblastí úředního jednání. Ve městech vznikala nářečí, v nichž převažovala dánská slovní zásoba a morfologie a zároveň norská fonetika a syntax. Na venkově se však mluvilo nářečími, která byla výsledkem vývoje staré norštiny.\n\nDánština se používala až do krátkého osamostatnění a připojení Norska ke Švédsku roku 1814. V té době vznikly dva hlavní myšlenkové proudy, jejichž cílem bylo vytvoření spisovného norského jazyka. Jeden z těchto směrů vycházel z nářečí venkovského obyvatelstva, z nichž byl později vytvořen landsmål – dnešní nová norština. Druhý směr rozvíjel jazyk dánsko-norský, který byl používán jako úřední.\n\nZáklady landsmålu (tehdejším pravopisem \"landsmaal\") vytvořil lingvista-samouk Ivar Aasen. Jeho zásadní práce jsou \"Det norske Folkesprogs Grammatik\" (1848; Gramatika norských nářečí) \"Ordbog over det norske Folkesprog\" (1850; Slovník norských nářečí). Na základě svých výzkumů norských nářečí pak vytvořil jazykovou normu. Jazyková otázka se zejména v 70. letech stala předmětem politického boje. Jako druhý úřední jazyk byl landsmål uznán norským parlamentem v 1885 – po vítězství levicové strany Venstre Johana Sverdrupa ve volbách roku 1882. Od roku 1892 pak je vyučován ve školách.\n\nBěhem 20. století byl spisovný standard landsmålu několikrát reformován. V roce 1917 bylo zavedeno používání písmene \"å\" (vysl. jako místo původní spřežky \"aa\". Roku 1929 byl landsmål přejmenován na nynorsk (nová norština). Reformy z let 1917 a zejména 1938 zavedly užívání hlavních a vedlejších tvarů slov. Cílem bylo sblížení s bokmålem a východonorskými nářečími – původní standard vycházel z nářečí používaných v západním Norsku. Sblížení bokmålu a nové norštiny mělo vést k vytvoření jednotné obecné norštiny (\"samnorsk\"). Proti těmto snahám se však zvedl v 50. letech silný odpor, zejména na straně uživatelů bokmålu. Tato myšlenka byla nakonec během 70. let opuštěna. V roce 1959 byla zavedena tzv. učebnicová norma, která určila, které tvary se smějí používat ve školních učebnicích. Dílčí změny pravopisu byly provedeny i v dalších letech, poslední reforma je z roku 2005.\n\n"}
{"id": "102503", "url": "https://cs.wikipedia.org/wiki?curid=102503", "title": "Bokmål", "text": "Bokmål\n\nBokmål (výslovnost \"búkmól\"; doslova \"knižní řeč\") je spolu s novou norštinou jedna ze dvou oficiálních spisovných variant norštiny.\n\nOba spisovné jazyky jsou v Norsku rovnoprávné. Bokmål používá především obyvatelstvo velkých měst ve východní části země, více než 92% všech obyvatel.\n\nBokmål je velkou měrou ovlivněn dánštinou, která byla více než 400 let úředním jazykem v Norsku. Po roce 1814, kdy skončila dánská nadvláda, byl jazyk nazýván dánsko-norský, od roku 1890 riksmål (říšský jazyk). Jazyk prošel řadou reforem, které měly za cíl jeho přiblížení norským nářečím a nové norštině. Reformy se však nesetkaly vždy s kladným ohlasem. Od roku 1929 se jazyk nazývá bokmål.\n\nRiksmål, jako stále používaná konzervativní varianta, se řadí mezi východní severogermánské jazyky (kam patří také dánština a švédština), zatímco nová norština patří spolu s islandštinou a faerštinou do západní větve. Bokmål leží mezi těmito dvěma skupinami.\n\nSpecifická jazyková situace v Norsku je důsledkem historického vývoje. Od roku 1397, kdy přešlo Norsko pod dánskou nadvládu, se hlavním jazykem Norska stala příbuzná dánština, která postupně vytlačila norštinu ze všech oblastí úředního jednání. Ve městech vznikala nářečí, v nichž převažovala dánská slovní zásoba a morfologie a zároveň norská fonetika a syntax. Na venkově se však mluvilo nářečími, která byla výsledkem vývoje staré norštiny.\n\nDánština se používala až do krátkého osamostatnění a připojení Norska ke Švédsku roku 1814. V té době vznikly dva hlavní myšlenkové proudy, jejichž cílem bylo vytvoření spisovného norského jazyka. Jeden z těchto směrů vycházel z nářečí venkovského obyvatelstva, z nichž byl později vytvořen landsmål – dnešní nová norština. Druhý směr rozvíjel jazyk dánsko-norský, který byl používán jako úřední (landsmål byl prohlášen za druhý úřední jazyk roku 1885). Spisovatel Henrik Wergeland (1808–1845) a jeho kolegové seskupení kolem časopisu \"Statsborgeren\" začali obměňovat jeho slovní zásobu a pravopis. Wergeland v roce 1835 navrhoval, aby byla sjednocena výslovnost v divadlech podle dialektu používaného v Kristiánii (dnešní Oslo), což se stalo, i když ne zcela podle tohoto konceptu, až roku 1852. Od roku 1890 je dánsko-norský jazyk nazýván riksmål (dosl. říšský jazyk; tehdejším pravopisem rigsmaal). V průběhu 20. století byl několikrát reformován s cílem sblížení s hovorovým jazykem obyvatelstva a novou norštinou. Tato opatření se však mnohdy nesetkala s kladným přijetím mezi uživateli.\n\nReforma zavedla psaní \"p, t, k\" podle výslovnosti namísto původního \"b, d, g\", např. \"bok\" (kniha) místo \"bog\". Aby se předešlo záměnám, začaly se v podobných případech používat zdvojené souhlásky (např. ve slově \"bukk\", podstavec). V mnoha případech byly nahrazeny dánské koncovky norskými, např. v množném čísle (\"hester\" místo \"heste\", koně) či préteritu (\"kastet\" místo \"kastede\", házel).\n\nReforma z roku 1907 následovala po získání nezávislosti Norska na Švédsku (1905). Odpovídala jazykové praxi vedoucích společenských vrstev.\n\nV roce 1917 došlo k dalším změnám pravopisu. V mnoha slovech se podle výslovnosti začalo psát \"ll\" a \"nn\" místo \"ld\" a \"nd\" (např. \"fjell\" místo \"fjeld\", pohoří, \"mann\" místo \"mand\", muž). Písmeno \"æ\" bylo v mnoha slovech nahrazeno písmenem \"e\" (např. \"lese\" místo \"læse\", číst). Bylo zavedeno písmeno \"å\" (vysl. ), které nahradilo v písmu dřívější skupinu \"aa\". Při ohýbání byly volitelně zavedeny některé tvary používané v nářečích a v nové norštině, např. určitý člen ženského rodu \"-a\" (ženský rod již nebyl podle dánštiny v riksmålu používán, splynul s rodem mužským), tvary préterita na \"-a\" (např. \"kasta\" vedle \"kastet\") aj. Zavedeny byly rovněž některé nářeční formy slov vedle tradičních (např. \"bein\" vedle \"ben\", noha, dolní končetina).\n\nPovinné změny se ujaly v praxi poměrně rychle, zatímco volitelné tvary nebyly všeobecně snadno přijímány.\n\nV roce 1929 došlo k přejmenování obou spisovných jazyků, riksmål se od té doby nazývá \"bokmål\" (knižní řeč). Pod názvem riksmål se v současnosti rozumí konzervativní forma bokmålu, prostá radikálních změn zavedených v roce 1938. Tato reforma zavedla používání tzv. radikálních tvarů podle nářečí a nové norštiny vedle tvarů tradičních. Rozdělila tvary slov na hlavní a vedlejší, uváděné ve slovnících v závorkách. Ve školních učebnicích a v úředním styku směly být používány pouze tvary označené jako hlavní.\n\nReforma vedená snahou o přiblížení spisovného jazyka hovorovému (nová norština je bližší běžně mluvenému jazyku) se u většiny uživatelů bokmålu nesetkala s pochopením. Mnozí dosud považují radikální tvary za vulgární a dávají přednost tvarům tradičním, proto je riksmål stále používán jako neoficiální psaný standard. Cílem reformy bylo vytvoření jednotného spisovného jazyka, obecné norštiny (\"samnorsk\"). Proti tomuto úsilí však v 50. letech byla pořádána silná kampaň, kterou vedl \"Riksmålsforbundet\", spolek založený v roce 1907 na ochranu riksmålu proti sílícímu vlivu nové norštiny.\n\nV roce 1951 ustanovil parlament (\"Storting\") Norskou jazykovou komisi (\"Norsk språknemnd\"), která začala pracovat na nové pravopisné normě. Cílem bylo především omezit počet dubletních tvarů. Výsledkem byla tzv. učebnicová norma (\"Læreboknormalen\") z roku 1959. Reforma omezila počet hlavních formem, mnoho z nich bylo nadále označeno za formy vedlejší. Přesto nedošlo k redukci počtu volitelných forem. Za zmínku stojí, že za hlavní byly označeny mnohé radikální tvary.\n\nV roce 1972 byla myšlenka obecné norštiny opuštěna. Byla vytvořena Norská jazyková rada (\"Norsk språkråd\"), která nahradila Norskou jazykovou komisi. V radě získali místo i zástupci spolku Riksmålsforbundet. Rada pak vypracovala návrh nové reformy, kterou v roce 1981 jednomyslně schválil parlament. Mnohé slovní formy byly zrovnoprávněny s hlavními formami danými reformou z roku 1959. Bylo například povoleno používat tvary mužského rodu (\"-en\") u feminin (vedle zakončení \"-a\") s výjimkou školních učebnic.\n\nReforma z roku 2005 navázala na předchozí. Zrušila zcela rozdíly mezi hlavními a vedlejšími formami.\n\nNásledující tabulka srovnává v hlavní rysech tradiční a radikální tvary bokmålu s tvary dánskými na straně jedné a nářečními tvary používanými v hlavním městě Oslo na straně druhé. Z porovnání vyplývá ovlivnění tradičních tvarů dánštinou a radikálních tvarů osloským nářečím.\n\n"}
{"id": "102506", "url": "https://cs.wikipedia.org/wiki?curid=102506", "title": "Gjende", "text": "Gjende\n\nGjende je jezero v pohoří Jotunheimen v Innlandetu v Norsku. Nachází se na území národního parku Jotunheimen. Jedná se o morénové jezero, na kterém je vidět charakteristické ledovcové formování. Jezero je dlouhé 18 km a je velmi úzké, v nejširším místě má 1,25 km.\n\nVoda v jezeře má díky velkému množství ledovcových plavenin a sedimentu charakteristickou světle zelenou barvu.\n\nSedimenty do jezera \"Gjende\" přináší řeka Muru. Z jezera odtéká u Gjendesheimu řeka Sjoa, která pokračuje na východ a vlévá se do řeky Gudbrandsdalslågen.\n\nGjende leží ve středu \"Jotunheimského národního parku\", po obou březích je lemováno vrcholky vyššími než 2000 metrů nad mořem. Je tu několik turistických chat, postavených Norskou asociací horské turistiky (DNT); na západním konci leží Gjendebu, na severní straně Memurubu a na východě \"Gjendesheim\". V létě mezi těmito místy jezdí výletní loď.\n\nJezero Gjende se objevuje v literatuře a cestovních průvodcích od 18. století. Jotunheimská jezera Gjende a Bygdin se vyskytují v mnoha příbězích. Například spisovatel Henrik Ibsen v knize \"Peer Gynt\" nechal jeho divoké soby táhnout po „hřebenu Gjendin“.\n\nOficiální jméno Gjende je převzato z Gudbrandsdaldského tradičního nářečí používaného v Lomu nebo ve městě Vågå. V dialektu Vang se jméno jezera řekne \"Gjendin\", což je tvar, který můžeme nalézt v díle Henrika Ibsena – výraz \"Gjendineggen\" používal pro označení hřebenu, dnes uváděného pod jménem Besseggen.\n\nPodle jezera má své jméno i skvělý cestovatel a filozof Jo Gjende (1794–1884), který měl u jezera chatu.\n\n"}
{"id": "102507", "url": "https://cs.wikipedia.org/wiki?curid=102507", "title": "Příjem na osobu", "text": "Příjem na osobu\n\nPříjem na osobu, též průměrný příjem je číslo, vyjadřující aritmetický průměr příjmů všeho obyvatelstva na daném území (města, regionu, země atd.) za určený rok. Vypočítává se vydělením celkového příjmu zvolené skupiny lidí jejich celkovým počtem. Pro možnost srovnání se vyjadřuje v lokálních nebo mezinárodně užívaných měnách.\n\nPříjem na osobu se často používá k mezinárodnímu porovnávání bohatství zemí a regionů. V tomto případě se obvykle vyjadřuje v Eurech nebo amerických dolarech. K převodu se často místo tržního kurzu využívá parity kupní síly, která bere v úvahu rozdílné relativní ceny neobchodovaného zboží a služeb (nájemné, zubař ap.).\n\n"}
{"id": "102509", "url": "https://cs.wikipedia.org/wiki?curid=102509", "title": "Božídarský Špičák", "text": "Božídarský Špičák\n\nBožídarský Špičák (zkráceně jen Špičák) je výrazná hora na náhorní planině Krušných hor tři kilometry jihozápadně od nejvýše položeného města Česka Božího Daru. S nadmořskou výškou 1115 metrů jde o druhou nejvyšší horu české části Krušných hor. Vrchol, který se nachází ve východní části národní přírodní rezervace Božídarské rašeliniště, je zalesněný převážně smrkovými porosty místy s vtroušenými listnáči.\n\nJedná se o nefelinitový (čedičový) suk vzniklý v třetihorním období miocénu vertikálním sopečným vyvřením; okolní druhohorní fylity byly později obnaženy erozí. Božídarský Špičák je nejvyšší vrch tohoto druhu v Krušných horách i ve střední Evropě. Na svahu jsou patrné zbytky lávového příkrovu.\n\nNa vrchol nevede žádná značená cesta, a proto je vzhledem k poloze v národní přírodní rezervaci pro turisty nepřístupný. Nejblíže pod vrchol se dá dostat po červené značce z Božího Daru, která Špičák obchází ze západu. Od rozcestí Špičák božidarský je vrchol vzdálen asi 300 m východně.\n\n"}
{"id": "102512", "url": "https://cs.wikipedia.org/wiki?curid=102512", "title": "Papežský primát", "text": "Papežský primát\n\nPapežský primát je označení církevní doktríny o vedoucí úloze římského biskupa (tedy papeže) v křesťanství. \n\nPapežský primát je odvozován od významu křesťanské obce v Římě v rámci raného křesťanství za dob římské říše a od apoštola Petra, „prvního papeže“, kterého Ježíš v Matoušově evangeliu označuje za \"skálu, na které postaví svou církev\". Jedná se o jedno z kontroverzních témat, na něž mají jednotlivé křesťanské církve rozdílné pohledy. Uznávají jej katolické církve (včetně katolických církví východního obřadu - např. řeckokatolická církev) a odmítá jej ortodoxní církev nebo protestanté.\n\nŘímská církevní obec byla na Západě vždy uznávána jako vůdčí, protože byla nejstarší a jediná apoštolská. Významné bylo i to, že sídlila v hlavním městě říše – mohla občas uplatňovat svůj vliv na císařském dvoře, aby chránila pronásledované křesťany. \n\nŘímský biskup měl zvláštní postavení: jeho nástupnictví se dalo odvodit přímo od prvního mezi apoštoly, sv. Petra, což bylo zárukou pro čistotu víry. Už od 2. století se římský biskup těšil učitelské autoritě a do Říma se uchylovali i obránci pravé víry a přicházeli se tam ospravedlnit heretici. Rychle získal autoritu i v otázkách práva a disciplíny: Klement I. okolo r. 90 urovnával spor v korintské obci, Viktor I. žádal východní patriarcháty o poslušnost ve sporu o datum slavení Velikonoc a Štěpán I. požadoval mocí své autority o poslušnost biskupa Cypriána z Kartága při sporu o platnost křtu heretiků. \n\nVe 2. století se zformovaly čtyři patriarcháty: římský, alexandrijský, antiochijský a jeruzalémský, ty měly ve svých oblastech nejvyšší pravomoc. Toto bylo potvrzeno nicejským koncilem (325) a jeho formulace ukazují, že patriarchátní nároky Říma byly starší. Když císař Konstantin přesunul své sídlo z Říma do Konstantinopole (330), vznikl konstantinopolský patriarchát a tomu bylo na konstantinopolském koncilu přiznáno právo být druhým v pořadí hned za Římem, a to právě díky významu, který Konstantinopol měla jakožto sídlo císaře.\n\nČistota víry římského biskupa se poprvé výrazně projevila za dogmatických sporů ve 4. století. Zastánce nikájského vyznání víry alexandrijský biskup Athanasios hledal ochranu u papeže Julia I. před východními biskupy, kteří zastávali heretický arianismus. Svým listem, v němž se Athanasia zastával, i na následné synodě v Sardice (342/343) ovšem papež narazil na jejich tuhý odpor. Přívrženci obou stran se navzájem exkomunikovali a roztržku se podařilo urovnat až r. 381.\n\nKonstantinopolský patriarchát se snažil budovat si pozici primátu právě tak jako Řím, přičemž se opíral pouze o své politické postavení, které ovšem bylo tím více závislé na byzantském císaři. Primát římského patriarchátu byl naproti tomu stavěn na náboženském základě vyjádřeném v Matoušově evangeliu 16,18: „ty jsi Petr (to je skála), a na té skále zbuduji svou církev“.\n\nChalkedonský koncil (451) ve 28. kánonu ovšem přisoudil konstantinopolskému patriarchovi tatáž práva, která měl římský biskup, a to nejen práva patriarchátní, ale i ta práva, která měl dosud pouze římský biskup z povahy svého primátu. Papež Lev I. Veliký proti tomu důrazně protestoval.\n\nKromě církevních sporů byl papežský primát oslabován vměšováním se byzantského císaře do církevních záležitostí. Toto se projevilo zejména r. 548, kdy byl papež Vigilius v tzv. sporu o Tři kapitoly vojáky císaře Justiniána týrán a bylo mu později vyhrožováno odvlečením, pokud se nepodrobí rozhodnutí, kterým se císař vyslovoval k teologickým otázkám, a jímž tak zasahoval do nejvyšší církevní učitelské autority.\n\nO primátu římského papeže nebylo v prvním tisíciletí v církvi sporu. Již všeobecné sněmy uznaly primát římského papeže a zároveň zde církevní otcové vysvětlili jeho princip. Spornou otázkou přesto zůstává výklad tohoto primátu. Pravoslavní vidí \"jakýkoliv primát\" v církvi jako záležitost čestnou (tedy věc pocty, úcty). Proto tento primát definují slovy „primus inter pares“ - \"první mezi rovnými\". Tento typ primátu nebyl římskému papeži ze strany Východu upírán.\n\nJakýkoliv model jurisdikčního, mocenského či správního primátu nad celou církví vnímají pravoslavní jako pokus o ustanovení jakési pozemské hlavy církve, v čemž vidí nedostatek víry v Krista, který je jedinou \"hlavou\", kterou církev jako \"mystické Tělo Kristovo\" (viz listy sv. Pavla) má. Pravoslavní trvají na tom, že církev nepotřebuje, nemůže a nesmí mít žádnou druhou hlavu, než jedině Krista jako svou skutečnou hlavu, která se v církvi reálně projevuje.\n\nNěkolik úryvků z Bible:\n\n\"„On (tj. Kristus) jest hlavou těla - totiž církve“ (1. Koloským 1,18).\"\n\"„Vy jste tělo Kristovo, a každý z vás je jedním z jeho údů.“ (1. Korint. 12,27)\"\n\"„Ať vám neupírá podíl na vykoupení nikdo, kdo si libuje v poníženosti a uctívání andělů, jak to v marné pýše své mysli viděl při svém zasvěcování. Takový člověk se nedrží hlavy, Krista, z níž celé tělo, pevně spojené klouby a šlachami, roste Božím růstem.“ (Koloským 2,18-19)\"\n\nPoté, co římský papež jakožto představitel římského patriarchátu, opustil v r. 1054 společenství čtyřech zbývajících východních patriarchátů, tak na Východě zaujal místo primátu konstantinopolský patriarcha, který byl do té doby druhým v pořadí cti. Dnes je tedy celou pravoslavnou církví vnímán konstantinopolský patriarcha \"jako první mezi rovnými\" - čili nikoliv jako „pravoslavný papež“, nebo „hlava světové pravoslavné církve“, ani jako „nejvyšší představitel pravoslavných křesťanů“ - všechny tyto tituly, které jsou v nepravoslavném prostředí občas přiřknuty konstantinopolskému patriarchovi, jsou vlastně používáním římskokatolického modelu církevní správy při pohledu na pravoslavnou církev, což je v zásadě nesprávné a pravoslaví zcela cizí.\n\nPodle pravoslavného pohledu měl římský papež svůj čestný primát v církvi nikoliv kvůli apoštolu Petrovi, který na Východě založil celou řadu dalších místních církví a ustanovil v nich biskupy jako své nástupce, ani kvůli mučednické smrti ap. Petra v Římě (ostatně pravoslavná církev neuznává římsko-katolický výklad primátu apoštola Petra nad ostatními apoštoly a nad prvokřesťanskou církví). Východní křesťané spatřovali princip římského primátu (a svatí Otcové na všeobecných sněmech tento pohled zaznamenali i v kánonech, viz II/3, IV/28) v tom, že římský papež byl biskupem hlavního města Římské říše, sídelního města římských císařů - tedy odvozovali primát od světské cti Starého Říma. Proto, když přenesl císař své sídlo do Konstantinopole, byl konstantinopolský biskupský stolec vyzdvižen na druhé místo v pořadí cti jakožto stolec Nového Říma. Římský papež sice tenkrát proti 28. kánonu IV. všeobecného sněmu protestoval, ale na Východě na to nebrali ohled a kánon zde vstoupil do církevního užívání.\n\nKdyby byl primát některého biskupa výrazem nikoliv světského významu jeho stolce, ale založen na principu církevní posvátnosti toho daného biskupského stolce, pak by musel být tímto primátem obdařen patriarcha jeruzalémský, neboť Jeruzalém je matka církví a první církevní obcí. (O tom náznak v 7. kánonu I. všeobecného sněmu.)\n\nZde jsou citovány tři kánony všeobecných sněmů týkající se této otázky v plném znění:\n\n3. Pravidlo II. všeobecného sněmu (r. 381, Konstantinopolis)\n\n\"Cařihradskému biskupovi přísluší čestné pořadí po římském biskupovi, protože Cařihrad je novým Římem.\"\n\n28. Pravidlo IV. všeobecného sněmu (r. 451, Chalcedon)\n\n\"V naprostém souhlase s ustanoveními svatých otců a uznávajíce nyní přečtené pravidlo, přijaté stopadesáti v Bohu nejmilejšími z biskupů, kteří se sešli na sněmu v den zbožné paměti Theodosia v sídelním městě Cařihradě, novém Římě, usnášíme se a ustanovujeme totéž o výsadách nejsvětější církve v Cařihradě, novém Římě. Stolici starého Říma přiřkli otcové vhodné výsady, protože Řím byl sídelním městem (tj. sídlem císaře). Z téhož důvodu jako stopadesát v Bohu nejmilejších biskupů (tj. účastníků II. všeobecného sněmu, r. 381) poskytli jsme stejné výsady nejsvětější stolici nového Říma správně rozhodujíce, že město, kterému se dostalo cti býti sídelním městem císaře a synklitu (senátu) a má stejné výsady jako starý sídelní Řím, má býti stejně povýšen i v církevních záležitostech, a má býti na druhém místě po něm. Proto buďtež metropolitové oblasti Pontské, Asijské a Thrácké a také biskupové národů jiných plemen ve jmenovaných oblastech ustanovováni svatou stolicí nejsvětější církve cařihradské a to: každý metropolita uvedených oblastí a oblastní církve cařihradské ustanovovati eparchiální biskupy v souhlase s předpisy božských pravidel. Metropolity uvedených oblastí má ustanoviti, jak bylo řečeno, cařihradský arcibiskup po vykonání souhlasné volby dle zvykového práva, o níž bude uvědomen.\"\n\n36. Pravidlo VI. všeobecného sněmu (r. 680, Konstantinopol)\n\n\"Obnovujíce ustanovení stopadesáti svatých otců, shromážděných v tomto Bohem chráněném a sídelním městě (tj. v Konstantinopoli - Cařihradě - II. všeobecný sněm) a šestisettřiceti shromážděných v Chalcedoně (tj. IV. všeobecný sněm), stanovíme, že stolec cařihradský má stejná práva se stolcem dávného Říma a jako tento nechť je veleben v církevních věcech, jsa druhým po něm. Po tomto se řadí stolec velikého města Alexandrie, potom stolec antiochijský a za ním stolec města Jeruzaléma.\"\n\n"}
{"id": "102516", "url": "https://cs.wikipedia.org/wiki?curid=102516", "title": "Quintus Asconius Pedianus", "text": "Quintus Asconius Pedianus\n\nQuintus Asconius Pedianus (9 př. n. l. – 76) byl římský historik.\n\nZabýval se studiem historie, vydal komentář k Cicerovým projevům řazených chronologicky, z těchto komentářů se jich zachovalo pouze pět.\n\n"}
{"id": "102518", "url": "https://cs.wikipedia.org/wiki?curid=102518", "title": "Reunion", "text": "Reunion\n\nSlovo reunion znamená v angličtině opětovné setkání či spojení. Jako pojmenování má celou řadu významů:\n\n\nVýraz se používá pro období, kdy je buď jednorázově nebo i na delší dobu obnovena již neaktivní hudební skupina. Často tak dané skupiny pojmenovaly i album, které v době reunionu nahrály:\n\n"}
{"id": "102532", "url": "https://cs.wikipedia.org/wiki?curid=102532", "title": "Engine", "text": "Engine\n\nEngine (anglicky „motor“, „stroj“; někdy se též používá výraz „jádro aplikace“) je v informatice označení pro „ústřední“ či „kritickou“ část softwarového produktu – například počítačové hry, databázového systému, antivirového programu, matematického nebo statistického balíku apod. Engine obvykle řeší přesně definované a výpočetně náročné úkoly a používá k tomu pečlivě optimalizované a odladěné algoritmy. Například databázový engine řeší základní databázovou funkčnost (priorita, transakce, práva, pořadí) a měl by být bez kritických chyb.\n\nHerní engine soustřeďuje obecné funkce používané v počítačových hrách; některé herní firmy vyvíjejí vlastní engine, jiné používají engine jiných firem. Antivirový program Kaspersky má svůj engine, ale přebírá jej Active Virus Shield. Dalším příkladem je vykreslovací engine webového prohlížeče.\n\n"}
{"id": "102539", "url": "https://cs.wikipedia.org/wiki?curid=102539", "title": "Liturgie svatého Jana Zlatoústého", "text": "Liturgie svatého Jana Zlatoústého\n\nPo většinu dní v roce se v pravoslavné a řeckokatolické církvi koná liturgie sv. Jana, archiepiskopa města Konstantinova, Zlatoústého. Lze říci, že je to hlavní bohoslužba byzantského obřadu.\n\nNa základě starší liturgické praxe církve ji sestavil sv. Jan Zlatoústý (Chrysostomos) (někdy mezi lety 347–407).\n\nSlouží se jako dopolední eucharistická bohoslužba ve většinu dní v roce (tj. když \"typikon\" /bohoslužebný řád/ nepřikazuje sloužit liturgii sv. Basila Velikého, nebo ve dny když se Eucharistie nekoná). Na svátek Zvěstování přesvaté Bohorodice (nepřipadne-li na sobotu či neděli) koná se liturgie sv. Jana Zlatoústého ve večerní podobě.\n\nTato byzantská východní liturgie se skládá ze tří částí:\n\nPříprava chleba a vína pro Eucharistii, kterou koná kněz v tichosti za zavřeným ikonostasem v oltářní části chrámu na bočním posvátném stole nazývaném \"žertveník\". Kněz vykrajuje z liturgického bochníčku kvašeného chleba, jemuž se říká \"prosfora\"\n, část chleba zvanou \"beránek\" a klade jej na \"diskos\" (liturgický talířek na nožce) – při tom se modlí části izaiášova proroctví o příchodu Krista – Mesiáše. Do kalicha vlévá červené víno a vodu a cituje při tom úryvek z Janova evangelia o probodnutí boku ukřižovaného Krista. Dále vyjímá z prosfor další částečky na památku svatých a pak další jako modlitbu za živé i zesnulé pravověrné křesťany. O duchovní významu tohoto modlitebního obřadu viz O síle modlitebních vzpomínek při proskomidii. V době \"proskomidie\" by se měl v chrámu číst obřad zvaný \"hodinky\" (часы) (před liturgií se čte 3. a 6. \"hodinka\").\n\nPrvní část bohoslužby, při které se čte úryvek z Písma svatého, který podle liturgického kalendáře na ten den připadá, po čemž může následovat kázání.\n\nTato část bohoslužby byla věnována výuce \"katechumenů\" (to jsou ti, kteří jsou v církvi vyučováni křesťanské víře a připravují se na křest; církevně slovansky se jim říká оглашены, což znamená „ti, co jsou oslovováni“, tj. je jim sdělováno slovo pravdy, učení Evangelia, církevní nauka).\n\nDruhá část bohoslužby, jejímž obsahem je konání Eucharistie.\n\nTato část se dříve konávala za uzamčenými dveřmi, bez katechumenů, v uzavřeném společenství \"věrných\" (to jsou pokřtění křesťané, kteří se nedopustili žádného hříchu, který by je vylučoval od Eucharistie).\n\nPo liturgii následuje závěrečné čtení děkovných modliteb po svatém přijímání, které končí modlitebním vzýváním tohoto světce – \"troparem\" a \"kondakem\" sv. Janu Zlatoústému.\n\nTropar sv. Janu Zlatoústému:\n\n\"Blahodať z úst tvých jako zář ohně se zaskvěvší, osvítila celý svět, poklady nezištnosti jemu nalezla, výsost pokory nám ukázala; avšak uče nás slovy svými, otče Jene Zlatoústý, pros Slovo, Krista Boha, aby spasil duše naše.\"\n\nKondak sv. Janu Zlatoústému:\n\n\"S nebes přijal jsi blahodať Božskou a ústy svými učíš všecky klaněti se v Trojici jedinému Bohu, Jene Zlatoústý, nejblaženější, ctihodný, důstojně blahoslovíme tebe, neboť ty jsi vůdce, jenž zjevuje věci Božské.\"\n\nPravoslavný text této liturgie (pouze to, co se zpívá nahlas, čili bez tichých kněžských modliteb) je zde: \n\nV české pravoslavné církvi existuje snaha, aby byly odstraněny všechny vynechávky a doplněna veškerá zkrácení, jimiž je česká pravoslavná liturgie sloužená podle „Sborníku modliteb a zpěvů pravoslavné církve“ poznamenána. „Sborník modliteb a zpěvů…“ byl sestaven prvním biskupem novodobé pravoslavné církve, vladykou Gorazdem († 1942) jako pouhá „prozatímní pomůcka“ (jak sám autor uvádí), liturgická misijní příručka, která je v současnosti doplňována. Viz různé brožurky s doplňky české pravoslavné liturgie např. Pravoslavná stránka se soubory ke stažení.\n"}
{"id": "102541", "url": "https://cs.wikipedia.org/wiki?curid=102541", "title": "Loira", "text": "Loira\n\nLoira (česká výslovnost: [loaːra], výslovnost [lwaːʁ], ) je nejdelší řeka ve Francii (Auvergne, Burgundsko, Centre-Val de Loire, Pays de la Loire, Rhône Alpes), kterou protéká po celé své délce 1013 km. Plocha povodí měří 117 000 km², tj. více než pětinu rozlohy Francie.\n\nLoira pramení v Cevennách ve Francouzském středohoří na jižním úpatí hory Mont Gerbier de Jonc v nadmořské výšce 1408 m. Až k ústí řeky Allier má horský charakter, dále pak pokračuje Loirskou nížinou. Koryto na středním a dolním toku je v šířce 300 až 500 m obehnáno protipovodňovými hrázemi. Vlévá se do Biskajského zálivu Atlantského oceánu v departementu Loire-Atlantique, přičemž vytváří estuár.\n\n\nNejvyšších úrovní dosahuje hladina v únoru a v březnu, naopak nejnižších v srpnu a v září. Průměrný průtok vody v Saint-Nazaire činí přibližně 931 m³/s, maximální 6000 až 8000 m³/s. Pod Nantes se projevuje příliv a odliv.\n\nVodní doprava je možná do Roanne, přičemž nad Orléans především díky paralelním vodním kanálům. V délce 53 km od ústí do Nantes je dostupná pro námořní lodě. Je spojena vodními kanály se Seinou, Saônou a Rýnem.\n\nAngers, Blois, Bouchemaine, Briare, Cosne-Cours-sur-Loire, Decize, Digoin, Gien, La Charité-sur-Loire, Le Puy-en-Velay, Nantes, Nevers, Orléans, Roanne, Saint-Étienne, Saint-Nazaire, Saumur, Tours\n\nV oblasti mezi Orléans a Angers se rozkládá 120 turisticky atraktivních pozdně gotických a renesančních zámků z 15. a 16. století, které se vyznačují složitou neracionální kompozicí, strohou členěnou dekorací fasád, filigránem a výběrem rozličných architektonických forem. Patří k nim např. Amboise, Chambord, Chenonceau, Villandry, Blois, Azay le Rideau.\n\n"}
{"id": "102543", "url": "https://cs.wikipedia.org/wiki?curid=102543", "title": "Divadlo Piškot", "text": "Divadlo Piškot\n\nDivadlo Piškot založili v roce 1997 Miriam a Petr Peškovi. Nemá vlastní scénu. Hostuje ve většině divadel, klubů a domů kultury celé ČR. Svou produkci zaměřuje především na dětského diváka s hlavním krédem: \"„Řekni mi a já zapomenu, ukaž mi a já si budu pamatovat“\".\n\n"}
{"id": "102544", "url": "https://cs.wikipedia.org/wiki?curid=102544", "title": "Šamil Basajev", "text": "Šamil Basajev\n\nŠamil Salmanovič Basajev () (14. ledna 1965 – 10. července 2006), později se zvoucí Abdalláh Šámil Abú-Idrís (s titulem emír), byl viceprezidentem mezinárodně neuznávané separatistické vlády v Čečensku, polní velitel islámské guerilly bojující za nezávislost své země, mezinárodně působící terorista. Úzce spolupracoval s čečenským prezidentem Aslanem Maschadovem.\n\nŠamil Basajev je přímo zodpovědný za nespočet teroristických útoků na civilní a vojenské síly v Rusku a v okolních zemích, které měly za následek stovky mrtvých. Nejznámější a nejkrvavější útoky, ke kterým se Basajev přihlásil, jsou útoky na divadlo v Moskvě a Beslanský masakr.\n\nŠamil Basajev se narodil ve vesničce Dyšne-Veděno nedaleko města Veděno, v severovýchodní části Čečenska. Své jméno dostal po Imámovi Šamilovi, který byl poslední vůdce v protiruské válce. Jeho rodina tvrdí, že má dlouhou tradici v boji proti ruské okupaci, což se projevilo represemi proti členům rodiny ze strany sovětské moci. Rodina byla během II. světové války deportována do Střední Asie. \n\nVystudoval na škole v Dyšne-Veděno v roce 1982 a strávil následující dva roky v sovětské armádě, kde sloužil jako hasič; další 4 roky pracoval v sovchozu (státním statku) v regionu Volgograd a později se přestěhoval do Moskvy. Přihlásil se na studia právnické fakulty na Moskevské státní univerzitě, ale neuspěl. Rozhodl se jít studovat Státní univerzitu pozemkových úprav, kam začal docházet roku 1987, ale následujícího roku byl vyhozen pro slabý studijní prospěch. Později začal pracovat jako prodejce počítačů v Moskvě jako partner čečenského obchodníka Supjana Taramova. Ironií osudu je, že bývalí partneři skončili na opačných stranách čečenské války, když Taramov podporoval pro-ruskou čečenskou vládu.\n\nKdysi byl v ČT odvysílán o Basajevovi dokument, ve kterém se tvrdilo, že v 80. letech pracoval v Československu, konkrétně v AZNP Mladá Boleslav. Tam se údajně podílel na sabotáži při výrobě favoritů.\n\nBěhem pokusu o státní převrat v Sovětském svazu v srpnu 1991 se Basajev připojil k příznivcům budoucího ruského prezidenta Borise Jelcina na barikádách v okolí ruského \"Bílého domu\" (sídla nejvyššího sovětu) v centrální části velkoměsta. Tato informace nebyla nikdy věrně ověřena a není zcela jasné, co tam Basajev přesně dělal, ale ve dnech revoluce mnoho Čečenců podporovalo změnu, jelikož doufali v lepší podmínky pro jejich zemi.\n\nS tímto polním velitelem a teroristou uskutečnila Petra Procházková v roce 1999 své první válečné interview. Tento rozhovor je součástí filmu \"Čečensko - Odvrácená strana světa\" který vytvořila s Jaromírem Štětinou, odkaz na něj podle tohoto zdroje bylo možno nalézt na stránkách české organizace Člověk v tísni. Dodnes ho lze nalézt na Youtube mezi řadou dalších podobných z řady konfliktů posledních let.\n\nBěhem války o Náhorní Karabach Basajev velel skupině čečenských mudžahidů, která bojovala na straně Ázerbájdžánu. Zde se také poprvé setkal s Afgháncem Ibn al-Chattábem. Později řekl, že boj se svými mudžahidy opustil protože byl veden spíše pro nacionalismus než džihad.\n\nNásledně se přesunul do Abcházie, kde se přidal k separatistům bojujícím proti gruzínské vládě. V roce 1992 se Basajev stal velitelem v Konfederaci horských národů Kavkazu pan-kavkazské nacionalistické organizace, která měla ve válce významnou roli. Během války se podílel na etnických čistkách Gruzínců. Ruská tajná služba GRU podporovala abchazské separatisty a dle tvrzení některý novinářů Basajevova jednotka s GRU spolupracovala a byla ruskou tajnou službou cvičena. \n\nV říjnu 1991 došlo ze strany národního vůdce Čečenců Džochara Dudajeva k jednostrannému vyhlášení nezávislosti Čečenska na Ruské federaci. V reakci na nezávislost zareagoval Jelcin vyhlášením stavu nouze a vysláním vojenských jednotek na hranice s Čečenskem. Dudajevova vláda vyhlásila mobilizaci 60 000 dobrovolníků, kteří měli bránit zemi před možnou ruskou invazí. V této fázi se na scéně objevuje i Šamil Basajev, který se pokusil na eskalující krizi přitáhnout pozornost západního světa.\n\nŠamil Basajev, Lom-Ali Chachajev a Said-Ali Satujev unesli 9. listopadu 1991 letadlo Tu-154 ruských aerolinií Aeroflot, které směřovalo z města Miněralnyje Vody do hlavního města Turecka Ankary. Únosci požadovali odvolání výjimečného stavu v Čečně a vyhrožovali, že pokud jejich požadavky nebudou splněny, vyhodí letadlo i s pasažéry do vzduchu. Únos letadla byl vyřešen mírovou cestou, únosci se vzdali výměnou za to, že jim byl umožněn volný průchod na území Čečenska.\n\nV noci z 9. na 10. července 2006 zahynul Šamil Basajev v Ingušsku při výbuchu nákladního automobilu Kamaz plného trhavin a munice. O příčinách exploze nejsou známé podrobnosti. První zveřejňované informace hovoří o tom, že se jednalo o akci tajných služeb. Spekuluje se však, že Basajev mohl zahynout náhodou při překládání výbušniny z nákladního auta do několika osobních vozů.\n\n"}
{"id": "102548", "url": "https://cs.wikipedia.org/wiki?curid=102548", "title": "Zmatek nad zmatek", "text": "Zmatek nad zmatek\n\nZmatek nad zmatek \"(1889, Sans dessus dessous)\" je vědeckofantastický román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\".\n\nV satirickém románu, přecházejícím místy až v grotesku, vyslovil Verne soud nad lidskou hamižností, která se v honbě za ziskem nezastaví před ničím. Popisuje šílený nápad „Společnosti pro praktické využití severního pólu“ posunout vystřelením obrovského náboje z gigantického děla zemskou osu. Tím by se na celé Zemi změnily klimatické podmínky, severské ledovce by roztály a společnosti by se otevřela cesta k získání bohatství prostřednictvím těžby nerostného bohatství v obrovských ložiscích ukrytých doposud pod věčným ledem Arktidy. Tato ložiska se stala pomocí různých machinací majetkem původně vědecké, ale nyní již akciové společnosti.\n\nDuchovním otcem projektu na posun zemské osy a na zásadní změnu klimatu Země byl doživotní tajemník amerického Gun Clubu z Baltimore J. T. Maston, spolutvůrce měsíčního děla Kolumbiady, kterého známe již z Vernova románu \"Ze Země na Měsíc (1865, De la Terre a la Lune)\". Po dokončení výpočtů zahájil předseda Gun Clubu Impey Barbicane a jeho spolupracovník kapitán Nicholl (rovněž postavy Vernových „měsíčních“ románů) kroky k tomu, aby bylo možno posunutí zemské osy realizovat výstřelem z děla vybudovaného pod Kilimandžárem. Podle Mastonoých výpočtů by měla střela o váze 180 000 tun vypálená pomocí 2 000 tun výbušniny zvané mišmašit z „děla miliónkrát většího než je obvyklá sedmadvacítka“ a umístěného na úpatí Kilimandžára, posunout zemskou osu tak, že ztratí svůj sklon vůči rovině ekliptiky.\nProjekt, který co do velkorysosti cíle neměl v dějinách techniky obdoby, zahájil Gun Club na území sultána Bali-Baliho v oblasti Wamasai ve východní části střední Afriky. Černošský monarcha byl od prvopočátku projektu příznivě nakloněn, neboť s velkým zájmem sledoval už průběh pokusu s dělem Kolumbiadou a měsíční střelou. Sultán prodal Kilimandžáro „Společnosti pro praktické využití severního pólu“ za částku tří set tisíc dolarů. V ceně byli i otroci nutní k zhotovení děla. Dalším důvodem pro výběr místa stavby byla jeho odlehlost (dělo se budovalo v podmínkách přísné konspirace) a také existence místních ložisek uhlí a železné rudy, které zlevnily a usnadnily stavbu. Pro vytvoření děla bylo nutno vyvrtat tunel 600 metrů dlouhý a 27 metrů široký. Lopotily se tu tisíce černých otroků, jimž hrozil trest smrti. Vnitřek tunelu byl pak vyložen hladkými ocelovými deskami. Souběžně se stavbou tunelu probíhala výroba střely. Skládala se z částí, které měly být postupně dopraveny k ústí děla, zde naplněny mišmašitem a sestaveny do kompaktního náboje (ten dosáhl po zkompletování dosáhl i s mišmašitovou náloží délky 105 metrů). K výrobě bylo třeba 400 000 tun železné rudy, 70 000 tun vápence a 400 000 tun uhlí, jež bylo třeba nejdřív přeměnit ve 280 000 tun koksu. Do provozu proto bylo uvedeno deset třicetimetrových vysokých pecí o kapacitě 180 tun denně. Na třetím odděleném pracovišti se vyráběl mišmašit. Zde byl stupeň utajení tak vysoký, že do poslední chvíle nikdo kromě J. T. Mastona neznal přesné složení výbušniny.\n\nKonečně bylo vše hotovo a kapitán Nicholl přes protesty z celého světa střelu odpálil. Očekávaný efekt se však nedostavil. Výstřel z děla posunul zemskou osu o tři tisíciny milimetru a hladina moře se po výstřelu změnila o devět milióntin milimetru. Pozdější vyšetřování prokázalo, že T. J. Maston se při výpočtech osudně zmýlil a že k zásadnímu posunutí zemské osy by bylo třeba biliónu takových děl. K chybě došlo tím, že na počátku výpočtů byl při zapisování údaje označujícího obvod Země v metrech po napsání číslic 40 000 vyrušen a pak zapomněl připsat ještě tři nuly. Verne v závěru knihy vydává celý podnik i jeho strůjce v posměch světové veřejnosti.\n\nKnihu \"Zmatek nad zmatek\" ilustroval George Roux.\n\n\n\n"}
{"id": "102551", "url": "https://cs.wikipedia.org/wiki?curid=102551", "title": "Metadon", "text": "Metadon\n\nMetadon (methadon) je syntetický opioid v lékařství užívaný jako analgetikum a pro léčbu závislosti na narkotikách. Po chemické stránce je metadon nejjednodušším opioidem.\n\nMetadon poprvé syntetizovali roku 1937 němečtí vědci Max Bockmühl a Gustav Ehrhart v \"IG Farben\" (Hoechst-Am-Main), když se snažili nalézt analgetikum, které by bylo snadněji použitelné během operací a bylo by méně návykové. 11. září 1937 vyplnili Bockmühl a Ehrhart žádost o patent na syntetickou substanci, kterou nazvali \"Hoechst 10820\" nebo polamidon, jejíž struktura nebyla podobná morfinu nebo opioidovým alkaloidům (Bockmühl a Ehrhart, 1949).\n\nNa trh Spojených států byl metadon uveden v roce 1947 společností \"Eli Lilly and Company\" jako analgetikum (pod obchodním názvem Dolophine). Od té doby je znám především pro své použití při léčbě závislosti na narkotikách. Používá se rovněž při chronických bolestech díky svému dlouhodobému působení v organizmu a nízké ceně. Koncem roku 2004 stála měsíční léčba metadonem 20 $, v porovnání se 120 $ za obdobné analgetikum demerol. Staré označení Dolophine pochází z německého \"Dolophium\", jména odvozeného z latinského \"dolor\" – bolest a \"phine\" – konec. Ve Spojených státech se rozšířila legenda, že jméno \"dolphine\" bylo vytvořeno německými objeviteli k poctě Adolfa Hitlera a že původně se lék jmenoval \"adolphine\". Je to prezentováno jako fakt v literatuře scientologické církve a bylo to zopakováno hercem a scientologem Tomem Cruisem v roce 2005 v interview časopisu \"Entertainment Weekly\". Avšak jak se ukázalo, není to pravda. Jméno \"dolphine\" bylo ve skutečnosti vytvořeno po válce společností Eli Lilly a jméno \"Adolphine\" (jež nikdy nebylo oficiálním pojmenováním léku) bylo stvořeno ve Spojených státech počátkem 70. let.\n\nAčkoliv se metadon chemicky nepodobá morfinu nebo heroinu, působí na stejné opioidní receptory a tím vytváří i stejné účinky – vyvolává příjemný stav spojený s klidnou otupělostí. Metadon je metabolizován pomalu a je velmi dobře rozpustný v tucích, díky tomu účinkuje v organizmu déle než morfinové drogy. Metadon má typický poločas rozpadu 24–48 hodin, umožňuje tedy podávání pouze jednou za den při detoxikaci heroinu a při odvykacích programech. Vyvolává po čase poměrně silnou závislost.\n\nPodobně jako jiné opioidy, i metadon způsobuje zácpu, působí proti kašli a ztěžuje dýchání. Je-li brán v nesprávných dávkách, může zapříčinit i úmrtí. Velmi dramatické riziko plyne s užíváním metadonu ve spojení s alkoholem či s jinými drogami nebo léky, vzniklé vedlejší účinky jsou smrtelně nebezpečné.\n\nMetadon se podává lidem, kteří se snaží odvyknout ze své závislosti na opiátech, jako je heroin či morfium. Snižuje totiž touhu po těchto drogách a ulevuje abstinenčním příznakům. Přitom to není tak tělu škodlivá látka a může se tedy závislým podávat denně po delší časové období.\n\nNejběžněji se na klinikách metadon podává orálně v roztoku. Při orální aplikaci je téměř stejně efektivní jako při injekčním podání. Stejně jako u heroinu, tolerance a závislost se obvykle vytváří při opakovaných dávkách.\n\nMetadon je také v některých zemích předepisován jako lék proti bolesti v případech velmi silné, dlouhodobé bolesti, jaká se vyskytuje např. u některých pacientů trpících rakovinou, chronickými bolestmi zad či osteoartrózou. Tím významně zvyšuje kvalitu života. Je velmi účinný, ale dosažení maximálního účinku může trvat i týden. Na místě je maximální opatrnost pacienta, je nutné hlídat si spánkový režim, řídit jen v plně bdělém stavu a po ukončení léčby metadon pomalu vysazovat, aby nevznikly abstinenční příznaky.\n\nBalení metadonu se mohou dostat do nepovolaných rukou narkomanů a pak jsou zneužívány jako omamné látky, působící podobně jako morfin či heroin. Studie však ukazují, že nejčastěji je metadon i v drogové komunitě chápán jako prostředek zamezující abstinenčnímu syndromu v době, kdy nemají k dispozici jiný opiát.\n\n"}
{"id": "102557", "url": "https://cs.wikipedia.org/wiki?curid=102557", "title": "FIPRESCI", "text": "FIPRESCI\n\nFIPRESCI (zkratka z francouzského Fédération Internationale de la Presse Cinématographique – Mezinárodní federace filmových kritiků) sdružuje profesní organizace filmových kritiků a novinářů. Byla založena roku 1930 v Paříži, nyní má své členy ve více než padesáti státech světa.\n\nNa některých filmových festivalech (Cannes, Benátky) FIPRESCI uděluje vlastní cenu filmům, které považuje za přínosné.\n\n"}
{"id": "102558", "url": "https://cs.wikipedia.org/wiki?curid=102558", "title": ".us", "text": ".us\n\n.us je internetová národní doména nejvyššího řádu pro Spojené státy americké (podle ).\n\nZpočátku byly v USA používány generické domény .com, .org, .net a další, především protože .us byla přísně strukturována (viz kapitola Místní doménová jména) a používána servery státní správy nejčastěji na lokální úrovni (například Cerritos Public Library na library.ci.cerritos.ca.us). K uvolnění registrace domén 2. řádu došlo 25. dubna 2002 a v současné době fungují oba systémy.\n\n\n\nPoznámka: Americká Samoa (.ws), Guam (.gu), Portoriko (.pr) a Americké Panenské ostrovy (.vi) mají vlastní doménu nejvyšší úrovně.\n\n\n\nV angličtině zájmeno us má význam nás, námi…; to dává příležitost k vytvoření některých zajímavých jmen, jako například help.us (pomoz nám). Podobné příležitosti jsou i v jiných národních doménách nejvyšší úrovně, například i.am (jsem), najdi.si nebo coje.to .\n\n"}
{"id": "102562", "url": "https://cs.wikipedia.org/wiki?curid=102562", "title": "Strana evropských socialistů", "text": "Strana evropských socialistů\n\nStrana evropských socialistů je evropská politická strana zahrnující sociálnědemokratické a labouristické strany vzniklá roku 1992. PES tvoří většinu Pokrokového spojenectví socialistů a Demokratů (S & D), což je politická skupina Evropského parlamentu.\n\nČleny jsou strany těchto politických orientacích ze zemí Evropské unie a Norska. Předsedou PES je Poul Nyrup Rasmussen. V Evropském parlamentu v eurovolbách 2009 ztratila 54 křesel, když získala 161 poslanců (2. nejsilnější frakce). Oficiální barvou strany je červená.\n\nTradičně nejsilněji jsou zastoupeny strany z Francie (PS), Německa (SPD),Švédska (A-SD) a Španělska (PSOE). Naopak nejslabší zastoupení mají strany z Irska (LB (Ir), Lucemburska (POSL) či Slovinska (SD). ČSSD je zastoupena 4 mandáty.\n\nEvropští sociální demokraté hájí v Evropském parlamentu tradiční hodnoty sociálního státu, které vycházejí z principů sociálně a ekologicky orientovaného tržního hospodářství. Důraz kladou na sociální jistoty, zaměstnanost, ochranu zaměstnanců, rovnoprávnost různých společenských skupin, především žen a menšin, ochranu spotřebitele a ochranu životního prostředí v rámci trvale udržitelného rozvoje. Svoboda, bezpečnost, spravedlnost a solidarita jsou hodnotové pilíře evropských socialistů.\n\n"}
{"id": "102572", "url": "https://cs.wikipedia.org/wiki?curid=102572", "title": "OpenStreetMap", "text": "OpenStreetMap\n\nOpenStreetMap je projekt, jehož cílem je tvorba volně dostupných geografických dat a následně jejich vizualizace do podoby topografických map (např. silniční mapa, turistická mapa, cyklomapa a navigování v nich). Pro tvorbu geodat se jako podklad využívá záznamů z přijímačů GPS nebo jiné zpravidla digitalizované mapy, která jsou licenčně kompatibilní. Projekt byl založen v roce 2004 a využívá kolektivní spolupráce spolu s koncepcí Otevřeného software. Data jsou poskytována pod licencí Open Database License. OpenStreetMap byl inspirován projekty jako je například Wikipedie, umožňuje jednoduchou editaci dat, uchovává kompletní historii provedených změn, výsledky práce jsou dostupné veřejnosti.\n\nProjekt OpenStreetMap založil v červenci 2004 Steve Coast z Velké Británie. V dubnu 2006 projekt OSM začala podporovat stejnojmenná nadace. Nadace OpenStreetMap je mezinárodní nezisková organizace, jejímž záměrem je povzbuzovat tvorbu, zpracování a šíření volných geografických dat a poskytovat tato data kterémukoli zájemci o jejich používání a sdílení. V prosinci 2006 umožnila společnost Yahoo používat své letecké snímky jako podpůrný prostředek při tvorbě map.\n\nV dubnu 2007 Automotive Navigation Data poskytla projektu OpenStreetMap kompletní silniční mapu Nizozemska a základní silniční mapu Indie a Číny. V červenci 2007 se uskutečnila první OSM mezinárodní konference \"\" s 9 000 registrovanými uživateli. Mezi sponzory této konference patřili mimo jiné společnosti Google, Yahoo a Multimap. V srpnu 2007 vznikl nezávislý projekt OpenAerialMap jako datový sklad volně dostupných leteckých snímků. V říjnu 2007 byl dokončen import silničních dat US Census TIGER. V prosinci 2007 se stala Oxford University první významnou organizací, která využívá data z OpenStreetMap na svých webových stránkách .\n\nV lednu 2008 byla přidána možnost stahovat data do přijímače GPS a posléze používat pro navigaci.\nV březnu 2008 oznámili dva ze zakladatelů OpenStreetMap, že obdrželi finanční podporu ve výši 2,4 milionů eur od společnosti CloudMade, která bude data z OpenStreetMap využívat. \nSpolečnost CloudMade se zabývá komerčním využitím mapových podkladů OpenStreetMap a jejich zpřístupňováním přes vlastní API.\n\nOd roku 2007 se pořádá konference \"State of the Map\". Celý projekt má přes 1 000 000 registrovaných uživatelů, jejich počet stále roste.\n\nCílem je vytvářet geodata pro celý svět, nejlépe je však zpracovaná západní Evropa, kde myšlenka vznikla, a USA z datové sady TIGER. Pomocí družicových snímků byl například zmapován také Bagdád nebo Praha. Předmětem sběru jsou polohopisná data (2D); pro výškopis (např. vrstevnice) se využívají data převzatá z projektu SRTM, případně GTOPO.\n\nProjekt využívá a vyvíjí vlastní souborový formát pro vektorová geodata postavený na XML. Jako referenční souřadnicový systém je použit WGS 84, pro rychlou a jednoduchou vizualizaci dat pak často Mercatorova projekce.\n\nOpenStreetMap ve výsledku používá topologickou datovou strukturu.\n\nData se ukládají do centrální databáze jako primitiva a to:\n\n\nDo verze protokolu 0.4 byl používán pomocný element \"segment\" jako spojnice dvou uzlů, cesta se pak skládala ze segmentů.\n\nOntologie prvků mapy (\"a jejich atributů\") je popsána na .\n\nData OpenStreetMap byla původně publikována pod licencí Creative Commons Attribution-Share Alike 2.0 licence. V září 2012 byla licence změněna na Open Database License (ODbL), aby bylo možné přesněji specifikovat licencování databázových dat, na rozdíl od jejich vizuální reprezentace.\n\nDůsledkem přechodu na novou licenci bylo vyžádání explicitního souhlasu všech minulých přispěvatelů s publikováním jejich příspěvků pod ODbL a smazání editací přispěvatelů, kteří s přechodem na novou licenci nesouhlasili (nebo se k němu nevyjádřili). I přes velké množství takto zasažených dat bylo zachováno přes 99% dat, v některých oblastech byla změna prakticky nepostřehnutelná. Země nejvíce postižené mazáním byly Austrálie a Polsko.\n\nVeškerá data vstupující do projektu musí být kompatibilní s licencí Open Database License. Veškeré změny provedené přispěvateli jsou zaznamenávány, to umožňuje v případě nutnosti odstranění sporných dat. Nicméně podobné kroky mají neblahý vliv na projekt, navíc vyžadují odstranění všech souvisejících změn provedených v souvislosti s kompromitujícími daty.\n\nData OpenStreetMap jsou dostupná z celé řady webových portálů a v různých formátech:\n\n\nData pro danou lokalitu jsou dostupná ke stažení v různých formátech:\n\nMapový server OpenStreetMap používá aplikaci OpenLayers založenou na konceptu AJAX, podobný tomu, který používají například Google Maps. Obsahuje dva různé pohledy na mapu, renderované pomocí systémů a , které se periodicky nebo na požádání překreslují mozaiku bezešvých mapových listů z aktuálních dat.\n\nMezi desktopové aplikace patří:\n\n\nNěkteré navigační programy pro PC a PDA zařízení také umožňují pracovat s daty OSM nebo alespoň s jejich rastrovými interpretacemi:\n\n\nK dispozici je několik možností editování:\n\n\nEditovat smí pouze registrovaný uživatel, zřízení konta je formální záležitost.\n\n\nHumanitarian OpenStreetMap Team, zkráceně HOT, je iniciativa, jejíž cílem je tvorba map pro potřeby aktorů při humanitárních krizích. Domovská stránka se nachází na adrese hotosm.org.\n\nPřestože první aktivizace proběhly již v roce 2009, za základ HOT bývá považován rok 2010, kdy po zemětřesení na Haiti roku 2010 následovalo rychlé nasazení velkého množství dobrovolníků při tvorbě map a v březnu téhož roku započato s výcvikem humanitárních aktorů na zasaženém místě. HOT se dále zapojilo do různých druhů humanitárních akcí, například po tajfunu Haiyan, při epidemii eboly v západní Africe, po cyklonu Pam či zemětřesení v Nepálu 2015.\n\nI když existují úkoly, kde se data sbírají přímo na místě, většina mapování probíhá vzdáleně pomocí obkreslování ze satelitních snímků.\n\nPrvním krokem při zapojení se je založení účtu na OpenStreetMap, poté jsou dobrovolníci přesměrování na výukový server learnosm.org, kde se nováčci učí základům OpenStreetMap. Následně přejde dobrovolník do Task Manageru na adrese tasks.hotosm.org, kde si vybere úkol, kterému se chce věnovat, poté si pročte instrukce, vybere políčko, jež chce editovat a klikne na \"Start mapping\". Data si stáhne k sobě do editoru a po dokončení úkolu opět označí, že je dané pole kompletní a vhodné k revizi.\n\nHumanitarian OpenStreetMap Team, spolu s dalšími organizacemi, Americkým a Britským červeným křížem a Lékaři bez hranic, založili roku 2014 projekt Missing Maps. Ten se od typické práce HOT liší především v zaměření, neboť cílí především na tvorbu map v nejvíce zranitelných oblastech světa a pomáhá tak lépe se připravovat na krize. Dalším cílem je podpora HOT v rozvoji technologií či tréninku jedinců.\n\nOd počátku projektu jsou data pořizována dobrovolníky, kteří systematicky mapují pomocí ručních GPS přijímačů. GPS data jsou poté zpracována na počítači a posléze nahrána do databáze OpenStreetMap. Mapovat lze při procházkách, na kole, v autě apod.\n\nNedávné zpřístupnění leteckých snímků a dalších dat z komerčních či veřejných zdrojů přispělo ke zrychlení a zpřesnění mapových podkladů, např. využití půdy.\n\nJsou organizovány tzv. \"mapping parties\" zaměřené na skupinové mapování dané oblasti.\n\nŘada vládních organizací již uvolnila svá data pod licencí kompatibilní s OpenStreetMap. Velká část těchto dat pochází z USA, kde federální úřady poskytují často data jako veřejné dílo. Mezi takové zdroje patří:\n\n\nNěkteré komerční firmy se rozhodly část svých dat poskytnout pro potřeby OpenStreetMap, společnost Automotive Navigation Data (AND) poskytla kompletní silniční síť Nizozemska.\n\nDříve byly k dispozici letecké snímky společnosti Yahoo, ta se však v půlce roku 2011 rozhodla změnit postoj k OpenStreetMap a své satelitní snímky nelze legálně použít k tvorbě OSM.\n\nKoncem roku 2010 se rozhodl Bing, patřící společnosti Microsoft, že uvolní používání jejich satelitních snímků pro účely obkreslování v OpenStreetMap.\n\nV roce 2014 poskytla pro mapování družicové snímky společnost Mapbox. Ta získala fotografie od firmy DigitalGlobe, se kterou již dříve spolupracovala na získávání snímků pro potřeby Humanitarian OpenStreetMap Teamu.\n\nV Česku poskytla společnost HELP SERVICE - REMOTE SENSING projektu úplnou síť silnic 1. a 2. třídy.\n\n\n"}
{"id": "102576", "url": "https://cs.wikipedia.org/wiki?curid=102576", "title": "Bohumil Modrý", "text": "Bohumil Modrý\n\nBohumil Modrý (24. září 1916 Praha – 21. července 1963 Praha) byl český hokejový brankář a politický vězeň. Je členem Síně slávy českého hokeje.\n\nLední hokej začal hrát jako dvacetiletý v tehdejším klubu LTC Praha a již rok na to byl díky svým výborným fyzickým disposicím, talentu i vzornému charakteru vybrán do národního mužstva.\n\nHrál za před válkou velmi populární klub LTC Praha, společně např. se Stanislavem Konopáskem. Ve své době byl považován za nejlepšího brankáře v Evropě. Jako člen národního týmu dvakrát získal titul mistra světa (1947, 1949) a ze Zimních olympijských her 1948 si přivezl stříbrnou medaili.\n\nNa olympijském turnaji ve Švýcarsku natolik zaujal, že mu byla nabídnuta možnost působit v Kanadě. Po návratu mu ministr Kopecký slíbil povolení ke hraní v NHL udělit. Jedinou podmínkou byla jeho účast na MS ve Švédsku v roce 1949. Tuto podmínku splnil a přivezl odtud zlaté medaile. Přesto bylo později rozhodnuto jinak. Údajně by svým působením v zámoří ohrozil bezpečnost republiky, a tak po tomto vystoupil z reprezentace a přípravy mužstva na MS 1950 v Londýně se již neúčastnil.\n\nKromě ledního hokeje hrál i českou házenou za Slavii Praha.\n\nPo skončení druhé světové války byl národním správcem cihelny v Lanškrouně. Protože byl původní profesí stavební inženýr, v roce 1948 vytvořil pro Lanškroun regulační plán. Navrhl např. přístav Lanškroun na vodním kanálu Labe-Dunaj, letiště nebo propojení železniční přípojky z Rudoltic do Letohradu.\n\nV září 1940 se oženil s Erikou Weiserovou. S manželkou a dvěma dcerami, Blankou a Alenou, žil po roce 1945 v Lanškrouně na ulici Nádražní čp. 418.\n\nStal se obětí komunistického režimu. V březnu 1950 byl spolu s dalšími jedenácti spoluhráči zatčen a v tajném, politicky vykonstruovaném soudnímu procesu s vyloučením veřejnosti obžalován a odsouzen na 15 let vězení za špionáž a velezradu. Jednalo se o neslavně proslulou „Causu Modrý,“ nebo „Případ Modrý.“ Na jaře 1955 byl po krutém věznění v Praze na Pankráci, v Plzni na Borech a při těžbě uranové rudy na dole Barbora v Jáchymově bez ochrany proti radioaktivnímu záření, propuštěn. Na následky věznění poté v roce 1963 předčasně zemřel ve věku 46 let. V roce 1968, pět let po své smrti, byl rehabilitován.\n\nDodnes není plně jasné, o co v jeho kauze šlo. Vláda se obávala možné emigrace hráčů, o které uvažovali již na olympijských hrách ve Švýcarsku. To by byl obrovský morální políček celému systému – navíc když již předtím emigrovali například mistryně světa v krasobruslení Ája Vrzáňová a Jaroslav Drobný (mistr světa v hokeji a později i vítěz tenisového Wimbledonu). \n\n\n\n"}
{"id": "102581", "url": "https://cs.wikipedia.org/wiki?curid=102581", "title": "Svaz", "text": "Svaz\n\nSvaz může být:\n\n\n\n\n"}
{"id": "102583", "url": "https://cs.wikipedia.org/wiki?curid=102583", "title": "Aleš Kuneš", "text": "Aleš Kuneš\n\nAleš Kuneš (* 18. února 1954 Praha) je český výtvarný umělec a fotograf. Od konce 70. let se zabýval téměř výhradně volnou tvorbou, jež zahrnovala i happeningy, performance a skupinové prezentace ve veřejném prostoru (\"Pěst na oko\", první polovina 90. let). Teprve po roce 1989 mohl prezentovat velkou část své práce v zahraničí v rámci významných fotografických festivalů i na samostatných výstavách. Pracoval rovněž jako publicista, výtvarný kritik a kurátor mnoha fotografických výstav.\n\nVyučil se fotografem (1972), vystudoval Střední průmyslovou školu grafickou v Praze (1976) a Filmovou a televizní fakultu Akademie múzických umění (1986, titul MgA.).\n\nOd 80. let publikoval texty z historie meziválečné avantgardní fotografie a ze současné fotografické tvorby v odborném tisku (Revue Fotografie, Lidové noviny, Ateliér, Fotografie Magazín, Analogon, Divus, Umělec nebo Imago). Recenzemi i rozsáhlejšími články přispíval rovněž do denního tisku (Denní Telegraf /do roku 1997/, Prostor, Lidové noviny, Hospodářské noviny, Týdeník rozhlas a další). Několik let spolupracoval s rozhlasovou stanicí Vltava. Od roku 1995 je členem Syndikátu novinářů České republiky a patřil mezi zakládající členy Pražského domu fotografie (v letech 1993 – 1997 byl ve správní radě). Na přelomu 80. a 90. let byl členem sekce teoretiků fotografie při ČSAV. Od 70. let pedagogicky působil v různých profesních seminářích a na středních školách. Po založení Institutu tvůrčí fotografie Slezské univerzity v Opavě v roce 1990 zde působil jako pedagog (roku 2002 byl jmenován v habilitačním řízením FAMU docentem). Specializoval se na výuku a semináře v oblasti zátiší, intermediální tvorby, tvůrčí digitální fotografie, ilustrace, kritiky a teorii fotografie. V roce 2014 ze zdravotních důvodů svou pedagogickou činnost ukončil.\n\nVe své tvorbě se po tradičněji pojatých fotografiích statických motivů z první poloviny 80. let (snímky z Čermné s odkazem na Jindřicha Štyrského nebo cyklus Imanence věnovaný Nové Pace a Skupině 42) orientuje hlavně na různé formy výtvarných experimentů (kombinace velkoformátových negativů s reálnými předměty, fúze fotografií a fotogramů, fotomontáže) a na happeningy a performance (např. Pěst na oko, 1. polovina 90. let) včetně instalací fotografií v exteriérech (Skandinávie, Itálie, Španělsko, Německo, Belgie, Holandsko a Rusko)\n\nJe autorem statí ve fotografických monografiích kupř. Václav Chochola, Torst 2003. Spolu s Jaromírem Typltem vydali knihu fotografií a reflexivních textů Opakem o překot, Host 1996. Podílel se na organizaci fotografických a výtvarných akcí - např. s Jolanou Havelkovou festival Funkeho Kolín (od 1993), výstavy Bazar nábytku s Ivanem Mečlem a okruhem společenství Divus na Libeňském ostrově (Praha, 1995) a se stejnými spolupracovníky rovněž Nádraží Praha–Vysočany (1996) či DNNN na Letenské pláni v Praze (1997). Často působil v regionech v rámci různých větších projektů jako kurátor nebo autor koncepce: Kupříkladu \"Z okraje do středu\" (České Budějovice, 2001). Sestavil nebo podílel se na přípravě mnoha výstav - mimo jiné \"Hranice fotografie\" (Praha, 1995) spolu s Markétou Othovou, Veronikou Bromovou, Václavem Stratilem, Lubou Kmeťovou, Robertem Portelem a dalšími nebo spolu s Annou Fárovou a Alenou Nádvorníkovou expozici \"Emila Medková\" (Praha, 1995, Berlín, 1997) a dále pak \"Surrealistické incidence\" (Praha, 1996) s Čestmírem Krátkým, Stanislavem Bencem, Karlem Kuklíkem, Ladislavem Postupou a dalšími. Ve spolupráci s Uměleckoprůmyslovým museem a kurátorem Janem Mlčochem připravil výstavy \"Jan Hudeček\" (Praha, 2001) či \"Jindřich Štyrský\" (Praha, 2002).\n\nÚčastnil se skupinových výstav kupř. \"Art in Freedom\", Antwerpy, Belgie 1993. \"Noorderlicht\", Groningen, Holandsko 1997. \"Eastern Europe After the Berlin Wall\", Petrohrad, Rusko 2000 (spolu s Veronikou Bromovou, Markétou Othovou, Lukášem Jasanským a Martinem Polákem, Leonidem Borisovem, Tamarrou Kaida a dalšími). \"Česká a slovenská fotografie osmdesátých a devadesátých let 20. století\". Muzeum umění, Olomouc – Dom umenia, v rámci Měsíce fotografie, Bratislava 2002. \"Vydejchanej elemént\". Experimentální prostor Universal NoD, Roxy, Praha 2002. \"Tunel v Karlíně\". Praha 2002. \"Česká fotografie 20. století\", Uměleckoprůmyslové museum v Praze a Galerie Hlavního města Prahy, Praha 2005. \"Za patnáct. Přírůstky do sbírek Moravské galerie v Brně 1993–2007\". Kurátoři Yvona Ferencová, Markéta Tronnerová. Uměleckoprůmyslové muzeum v Brně. \"Třetí strana zdi.\" Kurátor Antonín Dufek, Moravská galerie, Brno, 2008. \"Magie české fotografie.\" Kurátor Jindřich Štreit, Zámek Bruntál, 2008. \"Tschechische Fotografie des 20. Jahrhunderts.\" Kunst- und Ausstelungshalle der Bundesrepublik Deutschland in Bonn, Bonn, Německo 13.03.-26.06. 2009. III Warsyawskie Bienale Sztuki Mediów, Varšava. 2010.\n\nAutor je zastoupen ve sbírkách institucí a soukromých sběratelů (výběr):\n\n\n\n\n"}
{"id": "102612", "url": "https://cs.wikipedia.org/wiki?curid=102612", "title": "Zope", "text": "Zope\n\nZope (anglická výslovnost [zəup]; akronym z angl. Z object publishing environment) je objektově orientovaný aplikační server, naprogramovaný převážně v jazyce Python a uvolněný jako tzv. svobodný software. Základem Zope je transakční objektová databáze, která obsahuje nejen vlastní webový obsah, ale také dynamické šablony pro generování HTML, indexy pro vyhledávání, skripty a další. Zope umožňuje napojení na relační databáze (RDBMS); jde o uznávanou \"killer aplikaci\" Pythonu, která jazyku pomohla dostat se do ohniska pozornosti.\n\nAdministrace využívá webové rozhraní. Zope podporuje systém přístupových oprávnění, pomocí kterého lze obsah webu sdílet s dalšími uživateli, a to libovolně v různých úrovních struktury portálu.\n\nExistuje množství plug-in modulů, tzv. Produktů, které dále rozšiřují funkcionalitu základních součástí Zope. Tyto produkty přináší nové druhy dokumentů, konektory do externích úložišť dat (vzdálené databáze a filesystémy) nebo ucelené webové aplikace sloužící k různým účelům. Jednou z takových aplikací je content management system Plone [pləʊn]. Zope podporuje služby HTTP, FTP, WebDAV a XML-RPC. Může být provozován společně s jinými webovými servery (například Apache nebo IIS).\n\nPůvodním autorem Zope byla společnost Digital Creations, přejmenovaná v roce 2001 na Zope Corporation. V roce 1996 se staly některé části Zope otevřeným softwarem a od roku 1998 byly uvolněny zdrojové kódy celého serveru. Zope Corporation stále řídí směr vývoje Zope, ale soudobá vydání jsou již výsledkem práce široké Open Source komunity.\n\n"}
{"id": "102616", "url": "https://cs.wikipedia.org/wiki?curid=102616", "title": "Albatros Flugzeugwerke", "text": "Albatros Flugzeugwerke\n\nAlbatros Flugzeugwerke byl německý výrobce letadel, který se proslavil jako dodavatel výkonných stíhacích letounů během první světové války.\n\nSpolečnost měla sídlo v Johannisthalu v Berlíně, kde také byla v roce 1910 založena. Během první světové války vyráběla jedny z nejvýkonnějších stíhacích letadel na světě, z nichž nejvýznamnější byly Albatros D.III a Albatros D.V. Do konce roku 1918 vyrobil Albatros více než 10 300 kusů letadel. V dubnu 1914 byla v Schneidemühlu (Poznaňsko) založena dceřiná společnost „Ostdeutsche Albatros Werke” a v září 1916 v berlínském Friedrichshagenu ještě malá továrna na větroně.\n\nSpolečnost fungovala až do roku 1931, kdy byla včleněna do firmy Focke-Wulf.\n\n1914\n\n1915\n\n1916\n\n1917\n\n1918\n\n\n"}
{"id": "102620", "url": "https://cs.wikipedia.org/wiki?curid=102620", "title": "Byzantský ritus", "text": "Byzantský ritus\n\nBohoslužby východní křesťanské tradice používají pravoslavné církve a velká část katolických církví východního obřadu – řeckokatolické církve.\n\nBohoslužby dělíme na:\n\n\nV některých případech je stanoveno konat Božskou liturgii spojenou v jeden celek s večerní bohoslužbou.\n\n\nPřed svátky se koná tzv. \"všenoční bdění\" – jedná se o \"večerní\" propojenou s \"jitřní\" v jeden celek (v praxi západní církve existuje coby obdoba tzv. \"vigilie\")\n\n\nKněz používá příručku služebník, která obsahuje postup bohoslužeb z hlediska kněze. (Nebo v případě křtu, svatby, pohřbu, posvěcování apod. obřadů používá Trebník.)\n\nVěřící (žalmista) používá ke složení každé bohoslužby několik knih:\n\nČasoslov (obsahuje modlitby hodinek během dne, obdobou v západní církvi je breviář)\n\nOktoich – osmihlasník – je rozdělen na osm kapitol, jimž se říká hlasy, a každá kapitola má podkapitoly pro sedm dní v týdnu. Každý týden panuje jeden z osmi hlasů, které se stále střídají podle pořadí za sebou. Nový hlas začíná vždy v sobotu večer. Obsahem oktoichu je hlavně oslava Ježíše Krista – zvláště neděle je v každém hlasu oslavou Kristova vzkříšení. S každým hlasem jsou spojeny určité melogie bohoslužebných zpěvů.\n\nMinea – pro každý den v roce je určena jedna kapitola, obsahující hymny oslavující a vzývající svaté, kteří mají podle kalendária ten den památku.\n\nTriod postní – obsahuje hymny používané v období přípravy na velký půst a v době velkopostní.\n\nTriod květný – obsahuje hymny pro období paschální a dobu padesátnice (50 dnů od Paschy do svatodušních svátků).\n\nNěkdy má žalmista výběr ze všech potřebných liturgických knih v příručce zvané prostě \"sborník\".\n\nPravidla stanovující, jak skládat pravoslavnou bohoslužbu (tj. který hymnus v daný den vzít z které knihy a kam jej zařadit) jsou dosti složitá, říká se jim typikon a jsou popsaná v knize téhož jména.\n\nLiturgický den začíná předvečerem (tj. večerní bohoslužbou předcházející den).\n\n\n"}
{"id": "102621", "url": "https://cs.wikipedia.org/wiki?curid=102621", "title": "Kamelot (folková hudební skupina)", "text": "Kamelot (folková hudební skupina)\n\nKamelot je současná česká hudební skupina pocházející z Brna. Vznikla v roce 1982 a celou její historií ji provází zakladatel a frontman Roman Horký, který je až na výjimky autorem všech textů i hudby k písním skupiny. V anketě časopisu Folk & Country byl Kamelot v letech 1993 až 1999 pokaždé zvolen skupinou roku a šest jeho alb bylo oceněno jako deska roku.\n\nKe známým písním kapely se mimo jiné řadí „Zachraňte koně“, „Levnej hotel“, „Čas rozchodů“, „Pozor, tunel!“, „Slib“, „Honolulu“ nebo „Island“. Komerčně nejúspěšnějším se stalo debutové album \"Zachraňte koně\" vydané v roce 1990, které zaznamenalo více než 96 000 prodaných nosičů a získalo multiplatinovou desku. Titulní skladba „Zachraňte koně“ získala ocenění Hit desetiletí ve folk a country hudbě.\n\nK propagaci nového alba \"Mořská sůl\" (vydáno 27. února 2009), byl vytvořen projekt \"„O 106“\", ve kterém se skupina zavázala odehrát 106 za sebou jdoucích koncertů ve 106 dnech. Turné bylo zahájeno 2. března 2009 v brněnském Semillase a završeno 14. června v Kostelci u Kyjova. V tomto období formace odehrála 110 koncertů za 105 dnů, z toho tři na Slovensku. Tím ustavila nový český rekord a byla oficiálně zanesena do Knihy českých rekordů, kterou organizuje agentura Dobrý den Pelhřimov. Zároveň přispěla darem 106 000 Kč na Fond ohrožených dětí. Nové dvanáctistupňové pivo, světlý ležák s názvem \"Kamelot\" začal v únoru 2009 produkovat Pivovar Černá Hora jako součást turné.\n\n\n\n\n\n\n\n"}
{"id": "102645", "url": "https://cs.wikipedia.org/wiki?curid=102645", "title": "Torsten Frings", "text": "Torsten Frings\n\nTorsten Frings (* 22. listopadu 1976 Würselen, Německo) je bývalý fotbalový záložník a reprezentant. V Bundeslize hrál postupně za Werder Brémy, Borussii Dortmund, FC Bayern Mnichov a pak se opět vrátil do Brém. V závěru kariéry hrál za kanadský klub Toronto FC.\n\nPrvní zápas za reprezentaci Německa odehrál 27. února 2001 v zápase proti Francii.\n\nNa Mistrovství světa 2006 se zapojil do pozápasové bitky čtvrtfinále Německa s Argentinou. FIFA vše odhalila a Frings nesměl hrát semifinále, ve kterém Německo nakonec podlehlo Itálii 0:2 v prodloužení.\n\nKlub:\n\nReprezentace:\n\n"}
{"id": "102649", "url": "https://cs.wikipedia.org/wiki?curid=102649", "title": "Paulo Wanchope", "text": "Paulo Wanchope\n\nPaulo César Wanchope Watson (* 31. července 1976, Heredia) je bývalý fotbalový útočník z Kostariky. Prošel také španělskou i anglickou první ligou. Jeho přezdívka je \"kobra\".\n\nNa světovém šampionátu ve fotbale 2006 dal dva góly Německu, Kostarika však tento zápas prohrála 2:4.\n\n"}
{"id": "102652", "url": "https://cs.wikipedia.org/wiki?curid=102652", "title": "Samí Džábir", "text": "Samí Džábir\n\nSamí Džábir (anglickou transkripcí Sami Al-Jaber, arabsky: ; \nnarozen 11. prosince 1972, Rijád) je bývalý saúdskoarabský fotbalový útočník a reprezentant Saúdské Arábie. Účastník tří světových šampionátů (1994, 1998, 2002). Po skončení hráčské kariéry se stal trenérem.\n\nTéměř celou kariéru strávil v saúdskoarabském klubu Al-Hilal FC, pouze v letech 2000–2001 hostoval v anglickém týmu Wolverhampton Wanderers FC. Za saúdskou reprezentaci odehrál 156 zápasů, ve kterých vstřelil 46 gólů.\n\n"}
{"id": "102656", "url": "https://cs.wikipedia.org/wiki?curid=102656", "title": "Kamelot", "text": "Kamelot\n\nSlovo Kamelot má několik významů.\n\n\n\n"}
{"id": "102661", "url": "https://cs.wikipedia.org/wiki?curid=102661", "title": "Kamelot (hrad)", "text": "Kamelot (hrad)\n\nKamelot (anglicky \"Camelot\") byl hrad legendárního britského krále Artuše. Tato legenda zmiňuje celou řadu jiných osob, které s králem Artušem na tomto hradu žily. Jsou označovány jako rytíři kulatého stolu.\n\nO místě, na kterém hrad Kamelot stál, se v současnosti pouze spekuluje a jeho přesná pozice není známá. Panují i jisté neshody o tom, jestli hrad skutečně existoval a nebo jestli se jedná pouze o dílo vzniklé legendou.\nPodle některých historiků vznikl Kamelot někdy ve druhé polovině 5. či první polovině 6. století jako raně středověké hradiště keltského typu, kde se pravděpodobně nacházelo pohanské obětiště, které bylo později nahrazeno křesťanskou bazilikou, a opevnění s několika kamennými věžemi, baštami a příkopem. Komplex zřejmě lehl popelem a byl zcela zpustošen během několika normanských invazí v 11. století, avšak jeho historie je dodnes známá pouze útržkovitě a matně, jelikož se téměř nic průkazného nedochovalo.\n"}
{"id": "102669", "url": "https://cs.wikipedia.org/wiki?curid=102669", "title": "Apostila", "text": "Apostila\n\nApostila (Apostille) je doložka, jež se připojuje za oficiální listiny a dokumenty, která prokazuje ověření podpisu a otisku razítka na listině za účelem jejího použití v zahraničí.\n\nTato zvláštní doložka nahrazuje v případech stanovených mezinárodními smlouvami superlegalizaci. Takovou mezinárodní smlouvou je například Úmluva o zrušení požadavku ověřování cizích veřejných listin z 5. října 1961. V tomto případě tedy listina nemusí být ověřena zastupitelským úřadem ČR v zahraničí, ale konečné ověření provádí v zemi, ve které byla listina vystavena, tzv. apostilní orgán. Informaci o tom, zda je třeba provedení superlegalizace nebo zajištění apostily, je možné zjistit telefonickým dotazem na zastupitelském úřadu ČR.\n\nÚkon provádí v České republice Ministerstvo zahraničních věcí ČR a pro listiny vydané justičními orgány, tedy soudy, státním zastupitelstvím, exekutory nebo notáři, Ministerstvo spravedlnosti ČR.\n\nApostila se ve většině případů vystavuje v úředním jazyce státu, ve kterém byly listiny vystaveny, někdy bývá i dvoujazyčná (druhým jazykem je nejčastěji angličtina). Pro předložení v zemi určení bývá proto nezbytný ověřený překlad, rovněž méně správně označovaný jako soudní překlad, který splňuje požadavky na ekvivalentní transfer obsahu z cílového jazyka do jazyka přijímající země.\n\nApostilou se opatřují cizí rodné listy, vystavené Čechům narozeným v zahraničí. Na základě ověřeného překladu cizího rodného listu se pak prostřednictvím zastupitelských úřadů České republiky nebo matriky žádá o zápis do zvláštní matriky, kterou v současné době vede úřad městské části Brno-střed.\n\nVybrané veřejné listiny (např. rodný list, oddací list, úmrtní list, výpisu z Rejstříku trestů, osvědčení o státním občanství, doklad o rozvodu manželství, potvrzení o pobytu) vydané orgánem jiného členského státu Evropské unie mohou být předkládány orgánům členského státu v originále a nemusejí být apostilovány. Pokud žadatel požádá vydávající úřad o připojení vícejazyčného formuláře a orgánu jiného členského státu předloží listinu spolu s tímto formulářem, nemusí ani zajišťovat překlad listiny.\n\nČeská republika má uzavřeny dvoustranné dohody i s některými dalšími státy, na základě kterých si vzájemně uznává s těmito státy veřejné listiny bez nutnosti ověření druhým státem: Afghánistán, Albánie, Alžírsko, státy bývalé Jugoslávie (Srbsko, Bosna a Hercegovina, Kosovo), Jemen, KLDR, Kuba, Kypr, některé státy bývalého SSSR (Rusko, Ukrajina, Gruzie, Moldavsko, Kyrgyzstán, Uzbekistán), Sýrie, Vietnam. \n\n\n"}
{"id": "102671", "url": "https://cs.wikipedia.org/wiki?curid=102671", "title": "Kulatý stůl", "text": "Kulatý stůl\n\nKulatý stůl je kus nábytku, stůl kruhového nebo eliptického tvaru. Protože nemá žádné čelo ani rohy, mají všechny osoby okolo stolu rovné postavení. U kulatého stolu neexistuje žádné privilegované místo, nikdo není první ani poslední. \n\nO \"kulatém stole\" (\"la Table ronde\") píše už středověká legenda o králi Artušovi, který se u kulatého stolu scházel se svými rytíři jako sobě rovnými na hradě Kamelot.\n\nDnes se termín \"kulatý stůl\" často používá při jednáních, která mají zprostředkovat dohodu mezi stranami v nějakém sporu, často mezi suverénními státy. Pojem zdůrazňuje, že se setkávají jako sobě rovné a tím chce usnadnit pokojný způsob dosažení kompromisního řešení nějakého sporu nebo konfliktu. V nedávné době proběhla taková známá jednání u kulatého stolu např. mezi vládou a opozičními silami v komunistickém Polsku roku 1989, což znamenalo počátek pokojného konce komunistických režimů ve střední a východní Evropě.\n"}
{"id": "102676", "url": "https://cs.wikipedia.org/wiki?curid=102676", "title": "Milion", "text": "Milion\n\n</math>\nMilion, též milión (1 000 000) je přirozené číslo následující 999 999 a předcházející 1 000 001. Je rovno tisíci tisíců. Ve vědeckém zápisu čísel se značí 10.\n\nV metrickém systému se používá pro násobky milionu řecká předpona „mega-“ (řecky μέγας, \"mégas – velký\") a pro miliontiny předpona „mikro-“ (řecky μικρός, \"mikrós – malý\").\n\nSlovo milion pochází z italštiny, základem je slovo \"mille\" (\"tisíc\") a přípona \"-one\". Výsledkem je výraz, který znamená doslova „velký tisíc“. Slovo \"milion\" se vyskytuje v mnoha evropských jazycích.\n\nAnalogicky k výrazům procento a promile existuje také anglický výraz parts per million (ppm), který se používá pro označení miliontiny.\n\nVýraz milion se obecně používá pro označení zvlášť velkého počtu nebo částky. Výraz milionář se tedy používá jako označení pro bohatého člověka (bez ohledu na přesnou výši jmění), „ani za milion let“ jako výraz pro „nikdy“ apod. Částka jednoho milionu korun je někdy v hovorové řeči označována jako „meloun“ nebo „jedno mega“.\n\n"}
{"id": "102680", "url": "https://cs.wikipedia.org/wiki?curid=102680", "title": "Stanice metra", "text": "Stanice metra\n\nStanice metra je stanice městské hromadné dopravy, na které staví vlaky metra. Často se nachází v podzemí. Tam, kde se linky metra křižují, jsou stanice metra často několikaúrovňové.\n\nNa povrchu je stanice metra obvykle označena logem společnosti, která metro provozuje. Logo označuje vstupy do stanice. Každá stanice má několik samostatných vstupů, které usnadňují přístup do stanice a umožňují pohyb cestujících bez toho, aby museli na povrchu přecházet ulice. Vstupy do metra se proto často nacházejí v podchodech. U vchodů bývá přehledná mapa nebo schéma, které usnadňuje orientaci cestujících ve stanici i orientaci v přepravní síti metra.\n\nV některých případech jsou stanice spojeny s důležitými budovami a umožňují tak přímý přístup do vstupních prostor budovy (viz podzemní město).\n\nStanice metra v některých městech, např. Montreal, Stockholm a Moskva, jsou proslulé svou vyspělou architekturou a bohatou výzdobou.\n\nStanice metra, mnohem častěji než železniční stanice nebo autobusové stanice, mají svoje osobité architektonické a umělecké ztvárnění, to pomáhá identifikovat každou stanici.\n\nStanice je budována v otevřené jámě, v hloubce zhruba 10 metrů pod povrchem. S povrchem většinou bývá spojena pevným schodištěm. Příkladem hloubené stanice je Canada Water v Londýně.\n\nRažená stanice se nachází hluboko pod zemí, v hloubce obvykle mezi 20 až 60 m. Sestává z několika lodí a výstup z ní je jedním nebo více eskalátorovými tunely. Stanice této koncepce lze využít jako protiletecký či protiatomový kryt. Příkladem ražené stanice je Anděl v Praze.\n\nTrojlodní stanice jsou mezi raženými nejrozšířenější. Jsou konstruovány tak, že existují boční dvě lodě, v každé je jedna kolej. Prostřední loď pak slouží pro přístup cestujících, bývá z ní vyveden výstup. Lodě vzájemně spojují prostupy, mezi nimi se nacházejí stanici podpírající pilíře. Během výstavby se nejprve vyrazí boční tunely, potom střední, a nakonec se mezi vystřílejí samotné prostupy; tím vzniknou pilíře. Mezi trojlodní stanice patří například Graždanskij prospekt v Petrohradě.\n\nDvojlodní stanice se vyskytují velmi zřídka. Uspořádány jsou tak, že pro každou kolej existuje jedna loď, obě jsou spojeny zhruba veprostřed nástupiště. Příkladem dvojlodní stanice je Bratislavskaja v Moskvě.\n\nJednolodní stanice tvoří pouze jediný rozsáhlý podzemní prostor, který není ničím podpírán; veškerá váha skály nad stanicí se přenáší do jejích stěn. Příkladem jednolodní stanice je Capitol South ve Washingtonu D.C.\n\nPovrchové stanice metra jsou nejsnáze postavitelné a samozřejmě nejlevnější. Mohou však být také dekorativně architektonicky zpracovány, či se podobat jen obyčejným železničním zastávkám. Příkladem povrchové stanice jsou Luka nebo Rajská zahrada v Praze.\n\nNadzemní stanice vznikají na nadzemní konstrukci, spolu s povrchovými patří k rozšířeným u tzv. lehkého metra a také v síti klasického metra v New Yorku a ostatních měst USA (v Evropě se tolik neuplatnily). Příkladem nadzemní stanice je Ulica Gorčakova v Moskvě.\n\n"}
{"id": "102682", "url": "https://cs.wikipedia.org/wiki?curid=102682", "title": "Brynzové halušky", "text": "Brynzové halušky\n\nBrynzové halušky (slovensky \"bryndzové halušky\") jsou slovenské národní jídlo. Připravují se z brambor, mouky, soli, brynzy a slaniny.\n\nTradice brynzových halušek zřejmě souvisí s tradičním způsobem života slovenského obyvatelstva, tradicí chovu ovcí a výrobou výrobků z ovčího mléka, hlavně brynzy.\n\nPodle etnoložky Kataríny Nádaské se brynzové halušky ve slovenské kuchyni objevily až v 17. století a to pod rumunským vlivem.\n"}
{"id": "102683", "url": "https://cs.wikipedia.org/wiki?curid=102683", "title": "Dogville", "text": "Dogville\n\nDogville je film, který podle vlastního scénáře natočil roku 2003 dánský režisér Lars von Trier. V hlavních rolích se představili Nicole Kidmanová, Paul Bettany, Lauren Bacall, Stellan Skarsgård, James Caan a další. Film měl být součástí Trierem avizované trilogie o Spojených státech amerických, ale režisér natočil jen tento snímek a Manderlay, třetí zatím nevznikl.\n\nPříběh je rozdělen do prologu a devíti kapitol. Odehrává se na jediném místě, v ateliéru s několika kulisami, které tvoří městečko Dogville. Do téměř tříhodinového snímku bylo obsazeno šestnáct herců.\n\nV roce 2003 získal film ocenění Zlatá palma na filmovém festivalu v Cannes.\n\nPříběh se odehrává v malém městečku Dogville, ve kterém mladá žena Grace (Nicole Kidman) hledá úkryt nejprve před gangstery, později i před policií. Obyvatelé městečka začnou Grace časem využívat a přivážou ji na řetěz, aby nemohla utéci. Film vyvrcholí nečekaným závěrem.\n\nJejí domnělý spojenec Tom Edison mladší, kterému věří a chová k němu city, ji udává gangsterům. Po několika dnech zabijáci přijíždějí do městečka. Vychází najevo, že Grace je dcerou mafiánského šéfa. Nasedá do jeho auta, v němž dochází k rozhodnutí, že se s ním vrátí domů.\n\nVeškeré psychické a fyzické zneužívání jim oplácí stejnou mincí. Dává příkaz, aby městečko mafiáni vypálili, nebude totiž tomuto dobrému světu chybět. Toma Edisona, který je zručným manipulátorem, osobně popravuje výstřelem do hlavy.\n\n"}
{"id": "102688", "url": "https://cs.wikipedia.org/wiki?curid=102688", "title": "Brynza", "text": "Brynza\n\nBrynza (z rumunského \"brânză\" „sýr“, slovensky \"bryndza\"; někdy také \"brymza\", \"brindza\") je měkký, míšený a solený sýr vyráběný z hrudkového ovčího mléka, někdy i kravského či kozího. Vyrábí se v karpatských zemích: na Slovensku, v Polsku, Rumunsku, v Ukrajině a na Moravě. Konzumují jej ale i v Rakousku, Bavorsku (\"Brimsen\", \"Liptauer Käse\"), Česku a jinde.\n\nNa Slovensku se začala podomácku vyrábět nejspíš vlivem Valachů (t. j. asi 15. století). V 18. století ve více městech vznikly brynzárenské manufaktury (první roku 1787 v Detvě, druhá ve Zvolenské Slatině).\n\nNejprve sa zasýří sladké ovčí mléko. Tato surovina se nechá zaschnout na salaši, čímž vznikne hrudkový ovčí sýr. Ten se přenese do brynzárny, kde se třídí a umývá vodou. Poté se nechá vyzrát při 20 °C v sýrařských vanách. Následně se z tohoto sýra odstraní kůra, vytlačí se z něj přebytečná tekutina (syrovátka) a rozdrtí se. Rozdrcená sušinová hmota se posolí a rozetře na válcích, čímž vznikne brynza.\n\nLiptovská brynza se balí do typických dřevěných polosudů (škopků, slovensky \"geletiek\").\n\n\n\n\n"}
{"id": "102692", "url": "https://cs.wikipedia.org/wiki?curid=102692", "title": "SMS Viribus Unitis", "text": "SMS Viribus Unitis\n\nSMS Viribus Unitis byl dreadnought námořnictva Rakouska-Uherska třídy Tegetthoff. Během první světové války byla vlajkovou lodí rakousko-uherské flotily. Postavena byla za velkého přispění českých firem Škoda (dodavatel výzbroje), Vítkovice (pancéřování) a Kolben (elektromotory, dynama, světlomety atd.). Jméno lodi \"Viribus Unitis\" je heslem císaře Františka Josefa I. a znamená \"Spojenými silami\".\n\nStejně jako sesterská plavidla SMS \"Tegetthoff\" a SMS \"Prinz Eugen\" stavěla \"Viribus Unitis\" loděnice Stabilimento Tecnico Triestino v Terstu. Spuštěna na vodu byla 24. června 1911 a dokončena 5. prosince 1912. \n\nPři výtlaku 20 000 tun měla délku 151 m. Její posádka činila 1 087 mužů. Hlavní výzbroj tvořilo 12 děl ráže 305 mm, které byly umístěny v třídělových věžích. Ty doplňovalo 12 kusů 150mm kanónů a 18 kanónů ráže 66 mm. Pod čarou ponoru byly umístěny čtyři pevné torpédomety. Jak později historie ukázala, byla při projektování na loď umístěna v podobě třídělových hlavních věží větší palebná síla, než bylo optimální, a to na úkor pancéřování. Především šlo o pancíř paluby a dále pak o odolnost při najetí na minu, nebo zásahu torpédem. Při střetnutí se srovnatelnou lodí protivníka byly totiž lodě díky mohutné výzbroji ostřelovány z větší vzdálenosti a proto také střely dopadaly horní skupinou úhlů. Tomu 2 x 48 mm pancíře paluby naprosto neodpovídalo. Projektanti si byli slabin vědomi a byla proto vyprojektována jednotka s názvem \"Ersatz Monarch\", lépe pancéřovaná a větší než třída Viribus Unitis, u níž byly dvě třídělové věže nahrazeny dvoudělovými (ovšem s ráží 350,5 oproti 305 mm u Teggethoff / Viribus Unitis). Pro zvýšení stability šlo poněkud neobvykle o úpravu druhé a třetí věže. Ušetřená hmotnost, spolu s větším výtlakem, byla využita právě ve prospěch ochrany. Ke stavbě lodí dle tohoto projektu již nedošlo.\n\nNa jaře roku 1914, podnikly \"Viribus Unitis\" a \"Tegetthoff\" plavbu do východního Středomoří, během které zakotvily i na Maltě. Po spáchání atentátu na Františka Ferdinanda d'Este a jeho choť Žofii v Sarajevu převezla jachta \"Dalmat\" jejich ostatky z Metkoviće do ústí Neretvy, odkud je do Terstu přepravil \"Viribus Unitis\".\n\nHned druhý den, kdy vstoupila Itálie do války, tedy 24. 5. 1915, se \"Viribus Unitis\", společně se sesterskými \"Tegetthoff\" a \"Prinz Eugen\" účastnil ostřelování italského přístavu Ancona. Zde byly způsobeny vážné škody. Většinu války pak loď strávila pasivně, ukotvená v přístavu. V roce 1918 se podílela na nájezdu na blokádu Otrantské úžiny, jež byl zrušen po potopení dreadnoughtu \"Szent István\" torpédy z italských torpédových člunů.\n\nKoncem října 1918 se rakousko-uherská monarchie začala rozpadat. Ve snaze zabránit anarchii rozhodl císař Karel I. dne 30. října předat jadranské loďstvo i s pobřežními instalacemi jihoslovanské Národní radě (tj. Státu SHS). Námořníci jiných národností byli k 31. říjnu uvolněni, což využili především maďarští a němečtí námořníci a důstojníci. Na lodi tak zřejmě zůstala jen asi polovina běžného stavu mužstva.\n\nPozdě večer 31. října pronikli do přístavu v Pule potápěči italského námořnictva s řiditelným torpédem \"Mignatta\" a připevnili na bok lodi minu. Jugoslávští námořníci však Italy zajali a předvedli před kapitána, kterému Italové řekli, že na lodi je mina a brzy exploduje. Na palubě lodi vypukl zmatek a všichni námořníci se snažili dostat z lodě na pevninu. Italům se potom povedlo uniknout, ale byli znovu zajati. Nálož explodovala v 6:44 hodin ráno 1. listopadu. Po výbuchu se loď během 14 minut potopila i novým velitelem jugoslávského loďstva, kontradmirálem Jankem Vukovićem a údajně 400 členy posádky. Vrak byl po válce italskými potápěči rozdělen na několik kusů, část z nich byla vyzdvižena.\n\nDva granáty do 305mm kanónů z \"Viribus Unitis\" jsou instalovány u vstupu do majáku Vittoria (\"Faro della Vittoria\") v Terstu.\n\n"}
{"id": "102693", "url": "https://cs.wikipedia.org/wiki?curid=102693", "title": "Plukovník", "text": "Plukovník\n\nPlukovník je vojenská hodnost, využívaná v bezpečnostních sborech, má zkratku plk. V Armádě České republiky jde o pátou nejvyšší důstojnickou hodnost, u českých bezpečnostních sborů o čtvrtou. Hodnost plukovník je vyšší než podplukovník a nižší než brigádní generál. Armádní označení jsou tři zlaté pěticípé hvězdy s postranní tzv. kolejničkou (jeden proužek zlaté barvy), u bezpečnostních sborů se označení liší.\n\nPlukovník zpravidla velí brigádě či pluku, někdy také praporu.\n\n\n"}
{"id": "102695", "url": "https://cs.wikipedia.org/wiki?curid=102695", "title": "Středotónové ladění", "text": "Středotónové ladění\n\nStředotónové ladění je nerovnoměrně temperované hudební ladění vynalezené v průběhu 16. století a používané především v dobách raného baroka. Nejčastěji je tímto termínem označováno 1/4-koma středotónové ladění, o kterém se v roce 1511 poprvé zmínil Arnold Schlick a které podrobně popsal Pietro Aron v roce 1523.\n\nAž do vrcholného středověku se za konsonantní intervaly považovaly jen oktáva, kvinta a kvarta; až postupem času se k nim začaly řadit i tercie a sexta. Starověké Pythagorejské ladění odráží tento dobový úzus – preferuje čisté kvinty a kvarty na úkor tercií a sext, které v tomto ladění znějí v souzvucích disonantně.\n\nS potřebou konsonantních čistých (Didymických) tercií s poměrem frekvencí 5:4 se objevila temperovaná ladění, k nimž patří i ladění středotónová. Temperováním (mírným zmenšením) každé kvinty dojde také ke zmenšení příliš širokých pythagorejských velkých tercií 81:64 (407,82 centů) a jejich přiblížení k požadovaným čistým terciím 5:4 (386,31 c). Jelikož interval (rozdíl) mezi Pythagorejskou a Didymickou velkou tercií je označován jako syntonické koma (81:80, 21,51 c), je míra temperatury (míra zmenšení kvinty) obvykle vyjadřována zlomkem syntonického komatu.\n\nTemperovaných kvint je 11, zbylá dvanáctá kvinta z kvintového okruhu má odlišnou „zbývající“ velikost. Ve středotónových laděních s velkými terciemi blízkými čistým terciím 5:4 je tato poslední kvinta velice disonantní a v hudbě nepoužitelná, proto se označuje jako tzv. vlčí kvinta.\n\nNejběžnější středotónové ladění temperuje každou z jedenácti kvint o \"čtvrtinu\" syntonického komatu. Syntonické koma je 81:80, čtvrtina z něj činí (81:80) (v hudbě se pracuje s geometrickými, nikoliv aritmetickými řadami). Kvinta 3:2 zmenšená o (81:80) je (3:2)/(81:80) = 1,495 (696,58 c). Kvinty jsou tedy o 5,38 centů užší než kvinty čisté (701,96 c), velké tercie vycházejí jako čisté.\n\nNevýhodou didymického čistého ladění je, že obsahuje dva druhy celých tónů: velký celý tón (9:8) a malý celý tón (10:9). Tyto celé tóny jsou středotónovým temperováním nahrazeny celými tóny o jednotné velikosti formula_1. Takto temperovaný tón se nachází přesně ve středu mezi oběma čistými celými tóny, což dalo i název tomuto druhu ladění. Pro postup temperování celého viz tón D v tabulce sekce „Stavba 1/4-koma středotónového ladění“, fakt, že středotónově temperovaný celý tón leží mezi dvěma druhy čistých celých tónů, je dokázán níže.\n\nJelikož kvinty 696,58 centů mohou být někdy příliš úzké (podobně jako malé tercie 310,26 centů), byly vytvořeny i jiné typy středotónového ladění, ve kterých se kvinty temperují o 1/6, 1/5, 2/7, 1/3 nebo jinou část syntonického komatu. Při temperování o 1,96 centů (přibližně 1/11 komatu) je vytvořené středotónové ladění zároveň laděním rovnoměrně temperovaným. Mezi středotónová ladění bývá zařazováno i ladění pythagorejské, které je vlastně 0-koma středotónovým laděním.\n\nTabulka ukazuje odvození intervalů 1/4-koma středotónového ladění od základního tónu C; mocniny čísla 2 ve výpočtu relativní frekvence (například ve výpočtu tónu E: 81/16 · 1/4 : 81/80) nemají žádný hlubší vnitřní řád, slouží jen jako oktávové transpozice k poskládání tónů do rozmezí jedné oktávy tak, aby relativní frekvence vycházely v rozmezí \"1\" až \"2\".\n\nJelikož je 1/4-koma středotónové ladění konstruované velmi podobným způsobem jako Pythagorejské ladění, neexistuje v něm enharmonická záměna. Jasné to je při pohledu na tabulku: ve vzorci pro výpočet tónu Eb figuruje podíl frekvencí 8/27; pro výpočet D# (o kvintu výše než G#; není v tabulce) již 19683/512.\n\nTakto mimo jiné dostaneme následující intervaly:\nVe středotónovém ladění existuje pouze 8 čistých velkých tercií, zbylé čtyři se dají odvodit pouze ze zmenšených kvart. Například velká tercie od tónu H je D#; D# ale v dvanáctitónové chromatické stupnici od základního tónu C není ve středotónovém ladění obsaženo, proto se musíme „spokojit“ s Eb. Disonantnost pramení z již zmíněného faktu, že ve středotónovém ladění neexistuje enharmonická záměna – Eb se nerovná D#.\n\n\nStředotónové ladění je tedy použitelné pouze pro tóniny blízké základnímu tónu; ve vzdálenějších tóninách se již začínají objevovat disonantní velké tercie nebo vlčí kvinta, což má za následek špatný sluchový vjem pro posluchače.\n\nJe jasné, že v období raného baroka neměli varhanáři takové matematické vzdělání ani prostředky, aby ladili nástroje podle tabulky, jaká je uvedena výše. Proto se i postupy ladění dědily z generace na generaci podobně jako technologie stavby hudebních nástrojů.\n\nUž jsme pochopili, že základním intervalem pro středotónové ladění byla velká tercie (naladěná čistě).\nProto ladění nástroje probíhalo zpravidla naladěním velké tercie F-A. Poté varhanář postupoval od tónu F v kvintovém kruhu podobně jako při pythagorejském ladění, ovšem s tím rozdílem, že každou kvintu naladil o něco níže – a to tak, aby se s kvintou D-A „trefil“ do již naladěného tónu A.\nPokud se netrefil, pak přiměřeně zúžil či rozšířil již naladěné kvinty. Při tom si pomáhal počítáním záznějů.\n\nPokud se ladiči podařilo interval velké tercie F-A empiricky rozdělit rovnoměrně mezi čtyři „středotónové“ kvinty F-C, C-G, G-D a D-A, pak každá z těchto kvint byla teoreticky o čtvrtinu syntonického komma užší než čistá kvinta.\n\nDalší tóny byly laděny již podle velkých tercií, laděných čistě. Pomocí spodních velkých tercií byly postupně naladěny tóny B (podle D) a Dis (tj. enharmonické Es, podle G) a pomocí svrchních velkých tercií byly pak naladěny tóny E (podle C), H (podle G), Fis (podle D) a Cis (podle A).\n\nStředotónové ladění se ve varhanářské praxi udrželo velmi dlouhou dobu, zmiňuje jej např. ještě Michael Praetorius o sto let později (1618).\n\nPodobně jako v případě pythagorejského ladění nemusí mít kvintový kruh pouze 12 tónů. Např. 1/4-koma středotónové ladění s 31 tóny prakticky eliminuje vlčí kvintu; rovnoměrně temperované ladění dělící oktávu na 31 stupňů je tedy velmi dobrou aproximací 1/4-koma středotónového ladění.\n\n"}
{"id": "102697", "url": "https://cs.wikipedia.org/wiki?curid=102697", "title": ".es", "text": ".es\n\n.es je internetová národní doména nejvyššího řádu pro Španělsko (podle ).\n\nV roce 2005 byla ICANN schválena nová doména .cat pro katalánštinu.\n\n"}
{"id": "102699", "url": "https://cs.wikipedia.org/wiki?curid=102699", "title": "Červenec 2006", "text": "Červenec 2006\n"}
{"id": "102705", "url": "https://cs.wikipedia.org/wiki?curid=102705", "title": "Emmanuel Adebayor", "text": "Emmanuel Adebayor\n\nEmmanuel Adebayor (* 26. února 1984, Lomé) je tožský fotbalový útočník a reprezentant, od ledna 2017 hráč klubu Olimpia Asunción.\n\nMá nigerijské kořeny, ale pochází z Toga, kde také s fotbalem začínal v místním Sporting Club de Lomé. V jeho patnácti si ho vyhlédlo francouzské FC Méty, odkud se v roce 2003 stěhoval do AS Monako. Po třech letech strávených ve Ligue 1 přestoupil do Arsenalu, kde prožil báječnou první sezonu, kterou nakonec nezakončil titulem z ligy mistrů, Arsenal prohrál s Barcelonou 1:2. Na MS 2006 Adebayor moc nezazářil a Togo nepostoupilo ze základní skupiny. Následující sezona 2007/2008 byla pro Adebayora nejvydařenější, za Arsenal dokázal nastřílet 30 gólů a byl vyhlášen i nejlepším fotbalistou Afriky za rok 2008.\nV Arsenalu strávil celkem 3,5 roku, ale po neshodách s fanoušky odešel v červenci 2009 do milionářského klubu Manchester City za částku kolem 25 milionů liber. V lednu 2011 ho kvůli nedostatku útočníků angažoval na hostování Real Madrid. Jeho hostování se však po sezóně nezměnilo v přestup, a tak se vrátil do Manchesteru City, odkud posléze putoval na hostování to klubu Tottenham Hotspur. V sezóně 2011/12 se mu v dresu Tottenhamu daří, již třikrát dal v jednom zápase dva góly.\n\nHostování se v roce 2012 změnilo v přestup. V odvetě osmifinále Evropské ligy 2012/13 14. března byl účastníkem divokého zápasu v Miláně, který málem stál Tottenham postup. Inter Milán dokázal smazat třígólové manko z prvního utkání (3:0 pro Tottenham), nakonec o postupu anglického klubu do čtvrtfinále rozhodl v prodloužení svým gólem právě Emmanuel Adebayor. Tottenhamu k němu nezvykle stačila prohra 1:4. Obdobně ofenzivně laděný byl i první zápas čtvrtfinále proti švýcarskému celku FC Basilej. Švýcaři vedli v Londýně již 2:0, ale Adebayor a po něm Sigurdsson dokázali pro anglické mužstvo zachránit alespoň remízu 2:2. V odvetném zápase 11. dubna se neprosadil, zápas dospěl do penaltového rozstřelu, v němž byla úspěšnější Basilej v poměru 4:1. Tottenham ze soutěže vypadl.\n\nV únoru 2020 jako volný hráč zamířil do paraguayského celku Olimpia Asunción.\n\n\n"}
{"id": "102713", "url": "https://cs.wikipedia.org/wiki?curid=102713", "title": "100 (číslo)", "text": "100 (číslo)\n\n100 (jedno sto) je přirozené číslo, které následuje po číslu 99 a předchází číslu 101. Římskými číslicemi se zapisuje C jako \"centum\". Tutéž číselnou hodnotu má i hebrejské písmeno kuf.\n\n100 je druhá mocnina čísla základu desítkové soustavy, čísla 10, 10. Sto jednotek (např. měnových) je stovka.\n\nStandardní mezinárodní SI předpona pro stovku je „hekto-“, např. hektometr; před samohláskou se zkrátí na „hekt-“, např. hektar.\nJe součtem prvních devíti prvočísel, součtem prvočísel 47 a 53 či součtem třetích mocnin prvních čtyř přirozených čísel. Také platí že 2 + 6 = 100, proto je 100 Leylandovo číslo.\n100 je základem pro výpočet procent (značka „%“), které jsou setinou celku, celkového množství. 100 % tedy znamená plné množství, celek.\n\nSto bývá (přibližný) počet členů vojenské jednotky setniny (v antickém Římě \"centurie\", velitel \"centurion\") a její velitel se pak někdy nazývá setník.\n\n100 bylo minut v hodině (těch bylo 10 ve dni) a také 100 sekund v minutě v revoluční časomíře zavedené během Velké francouzské revoluce. Den měl tedy 100 000 sekund, tedy srovnatelně, jako 86 400 v běžné časomíře.\n\n\n"}
{"id": "102719", "url": "https://cs.wikipedia.org/wiki?curid=102719", "title": "Žebříček FIFA", "text": "Žebříček FIFA\n\nŽebříček FIFA (\"FIFA World Ranking\") je oficiální žebříček fotbalových reprezentací, které jsou členy mezinárodní konfederace FIFA. Na jeho čele se momentálně nachází Belgie. Národní reprezentace, jejichž asociace jsou členy FIFA \"(Fédération Internationale de Football Association)\", jsou bodovány na základě výsledků s nejlepšími reprezentacemi světa. Myšlenka žebříčku přišla na svět v prosinci 1992 (v platnosti od ledna 1993) a od této chvíle se na jejím čele vystřídalo osm reprezentací (Argentina, Brazílie, Francie, Německo, Itálie, Nizozemsko, Španělsko a Belgie), z nichž nejvíce času na něm strávila Brazílie.\n\nBodovací systém stojí na základě, který se opírá o zápasy zaštiťované konfederací FIFA. Právě a jedině z těchto utkání vzejdou výsledky a následně body, z nichž je žebříček sestaven. Obsahuje utkání za poslední 4 roky s tím, že novější výsledky mají větší váhu při vytváření žebříčku než duely z předchozích let. Zápasy také mají různou „důležitost“, s čímž počítá i žebříček.\nZatím poslední změna v určování žebříčku přišla po MS 2006, s prvním vydáním 12. července 2006. Nejvýznamnější změnou je, že nyní je postaven na výsledcích z předchozích 4 let namísto původních osmi. Důvodem byl především fakt, že osmiletý cyklus nedokázal přesně vyjádřit momentální sílu jednotlivých národních reprezentací.\n\nAlternativní žebříčkové systémy, jako je například \"World Football Elo Ratings\", postavené na bodovacím systému \"Rating Elo\", využívají k sestavování žebříčku delší časové osy, popřípadě celou dosavadní historii. Najít je můžeme třeba v šachách nebo ve hře Go.\n\nV prosinci 1992 publikovala FIFA poprvé listinu, v níž určila pořadí svých členů, jejichž reprezentace seřadila podle jejich relativní síly. Od srpna 1993 bylo toto pořadí pravidelně aktualizováno a nový žebříček vychází každý měsíc. Od této chvíle FIFA žebříčkový systém dvakrát upravila. V lednu 1999 a v červenci 2006 tím reagovala na kritiku, že žebříček špatně vypovídá a momentální síle týmů.\n\nHistorické záznamy žebříčku, tak jak jsou uvedeny na FIFA.com, používají pro výpočty stávající metodu, přestože byla zavedena až v roce 2006. V červenci 2006 byl žebříček retrospektivně přepočítán právě podle nynější metody. Mezitím se FIFA rozrostla z původních 167 členů (při založení žebříčku) na stávajících 208. V žebříčku je momentálně všech 208 členů.\n\nKdyž byl žebříček uveden na svět, bodování bylo velmi jednoduché a neefektivní. V zápasech zaštiťovaných konfederací FIFA se třemi body bodovala výhra a jedním bodem remíza, tak jak je tomu běžné ve fotbalových ligách. V úvahu nebyla brána důležitost utkání ani síla soupeře. Aby byl žebříček schopný vypovídat o skutečné kvalitě a síle jednotlivých reprezentací a následné objektivitě žebříčku, muselo dojít k řadě změn. Zde jsou ty nejvýznamnější:\n\nZároveň byla zavedena i ocenění pro nejlepší týmy:\n\nSystémové změny učinily žebříček více komplikovaným, ale zároveň přesnějším a komplexnějším.\n\nO druhé, a dosud poslední, novelizaci systému žebříčku rozhodla FIFA během Mistrovství světa ve fotbale 2006. Období, které je zahrnuto do kalkulace žebříčku, bylo zkráceno z osmi na pouhé čtyři roky. Metoda určená k bodovému výpočtu byla lehce zjednodušena. Byl zrušen význam vstřelených/ obdržených branek i to, zda bylo utkání sehráno na domácím či venkovním hřišti. Bodové ohodnocení ostatních aspektů bylo upraveno. První vydání takto upraveného žebříčku uveřejnila FIFA 12. července 2006.\n\nHlavním důvodem těchto změn byla sílící kritika předešlého bodovacího systému. Mnoho fotbalových odborníků bylo názoru, že žebříček dostatečně nevypovídal o skutečné síle jednotlivých reprezentací.\n\nSystém vešel v platnost v srpnu 1993 a jeho prvním lídrem se stalo Německo. Důvodem byla především účast ve finálových kláních třech předchozích podniků Mistrovství světa, z nichž to poslední skončilo pro Německo vítězstvím a třetím titulem mistra světa. Během Kvalifikace na Mistrovství světa 1994 se do čela dostala Brazílie, především díky tomu, že zvítězila v 8 z 9 utkání kvalifikace. Poté se na krátkou dobu dostala do čela Itálie, ale ve vedení ji brzo vystřídalo opět Německo. Během prvního roku existence se čelo žebříčku měnilo hned šestkrát.\n\nVýznamným zlomem bylo Mistrovství světa 1994. V jeho průběhu se do čela ještě (do roku 2014 naposledy) dostalo Německo, ale po finálovém utkání obsadila první místo na téměř 7 let (doposud nejdelší doba) Brazílie. Z čela ji zprvu nesesadilo ani vítězství Francie na Mistrovství světa 1998 i Mistrovství Evropy 2000, ale o rok později jí nakonec vedoucí příčku přepustila. Vítězství na Mistrovství světa 2002 však znovu katapultovalo do čela žebříčku Brazílii, kde setrvala až do února roku 2007.\n\nTehdy jí poprvé od roku 1993 sesadila Itálie, která triumfovala na německém Mistrovství světa 2006. O pouhý měsíc později byla překonána Argentinou, která se na čele vyskytla poprvé. Itálie se však vrátila už v dubnovém vydání. Po vítězství v červencové Copa América 2007 ovládla první post Brazílie, ale v říjnu ji sesadila Argentina, a tentokrát zde zůstala 10 měsíců. V červenci 2008 totiž započala střídavá vláda Španělska. Vítěz tří po sobě jdoucích velkých akcí, kterými bylo Mistrovství Evropy 2008, Mistrovství světa 2010 a Mistrovství Evropy 2012, opustil od této chvíle vedoucí postavení na celkem 7 měsíců. Dvakrát ho nakrátko sesadila Brazílie a v srpnu 2011 se to poprvé a na pouhý jeden měsíc podařilo i Nizozemsku.\n\nŽebříček využívá FIFA k určení pořadí a momentální relativní síly národních týmů, jejichž asociace jsou jejími členy. Navíc je používán jako jedna z možností rozdělení do losovacích košů při losech významných turnajů apod. Při Kvalifikaci na Mistrovství světa ve fotbale 2010 byl využit květnový žebříček při turnaji zón CONCACAF, červencový při nasazení v zóně CAF, a UEFA využila speciální žebříček z listopadu 2007 k nasazení do losovacích košů.\nV říjnu 2009 bylo pořadí v žebříčku využito při nasazování do losovacích košů při losu závěrečného turnaje Mistrovství světa ve fotbale 2010.\nV březnu 2011 zas pomohl žebříček při nasazování do Afrického šampionátu do 23 let.\n\nŽebříčky obyčejně pomáhají při určování nerozhodných výsledků, když selžou předchozí porovnávací možnosti jako skóre, vstřelené góly apod.\n\nOd samého počátku, v roce 1992, byl světový žebříček FIFA předmětem mnoha debat a sporů mezi jeho příznivci a odpůrci. Hlavním důvodem byla údajná neobjektivita v kalkulaci žebříčkových bodů a žebříček nezobrazoval skutečnou sílu některých reprezentačních týmů. Například Norsko se přes absenci výraznějších úspěchů ocitlo v říjnu 1993 a v červenci a srpnu 1995 na druhém místě, podobně jako Spojené státy na 4. místě v roce 2006.\n\nNicméně kritika nereálnosti a neobjektivnosti žebříčku pokračovala i po změnách výpočetních modelů v roce 2006. Izraelská fotbalová reprezentace poskočila v listopadu 2008 až na 15. místo, což vzbudilo údiv i v domácím tisku. Tým měl navíc obrovskou šanci proniknout do TOP 10, ale ztráta s podprůměrným Lotyšskem tuto šanci nakonec zhatila. O nereálnosti umístění hovoří i fakt, že tým obsadil v kvalifikaci na Mistrovství Evropy až čtvrté, nepostupové místo ve skupině.\n\nPřesto všechno kritiky po zavedením systémových změn v červenci 2006 výrazně ubylo. Před tím směřovala kritika odborníků především na osmiletou periodu, kterou žebříček reflektoval. Aktuální forma a výkonnost týmů tím byla upozaděna před jejich historickými úspěchy. To se tedy v roce 2006 změnilo, ale tentokrát počala kritika zastánců starého systému. V novém modelu prý není brána v potaz historická úspěšnost té které reprezentace. Řešení nabídla sama FIFA, která se postavila za vznik nového žebříčku s názvem \"World Football Elo Ratings\", který bral v potaz celou dosavadní úspěšnost reprezentací.\n\nPo Mistrovství světa 2006 přišla dlouho očekávaná revize výpočetní metody pro zisk bodů do žebříčku. Nový postup měl, kromě zlepšení reflexe kvalit týmů, celý výpočetní proces zjednodušit. Jako reakce na předchozí kritiky médií, byl nový systém dlouho zkoumán a vylepšován tak, aby co nejlépe odrážel žádaná fakta. Výzkumu se účastnilo mnoho odborníků i dalších zaměstnanců FIFA, aby 7. prosince 2005 na zasedání v německém Lipsku mohl být nový systém výkonným vedením FIFA představen. Největšími změnami bylo zjednodušení výpočtu a zrušení aspektu rozlišování domácího/ venkovního zápasu.\n\nNový systém, stejně jako ten předchozí, musí počítat s rozdílnými možnostmi jednotlivých členů, kteří neodehrají stejný počet utkání, nepotkají stejně silné soupeře a podobně. Proto byly vyčleněny čtyři nejdůležitější faktory pro výpočet. Jsou to následující:\n\nV předchozích letech způsobila složitost systému přidělování bodů, založeném výhradně na síle soupeře, že slabší týmy získávaly velké množství bodů za vítězství nad silnějšími soupeři. S tím se snáze posouvali vzhůru celým žebříčkem, který pak nevypovídal dostatečně o kvalitách jednotlivých reprezentací. S novým systémem je vše mnohem jednodušší: vítěz zápasu dostane 3 body, poražený žádný. V případě remízy dostanou oba týmy po bodu. Takový systém se používá ve většině ligových soutěží světa.\n\nV případě, že duel dojde do penaltového rozstřelu, což se může stát pouze na vrcholných akcích, získává vítěz rozstřelu dva body, poražený pak jeden bod.\n\nVe vyřazovacím systému, hraném na dvě utkání, je výsledek ohodnocen asi takto: Pokud tým prohraje první duel 0–2 a druhý duel po výsledku 2–0 dospěje až do vítězného penaltového rozstřelu, získává z obou duelů dohromady pouze 2 body. Tým, který v prvním duelu zvítězil a na penalty byl vyřazen, získává z prvního duelu 3 body.\n\nRůzné zápasy mají pro reprezentační týmů různou důležitost. Proto je FIFA rozdělila do čtyř kategorií, podle jejich důležitosti. Nejvyšší důležitost, a tím i nejvyšší koeficient (4,0), mají duely na závěrečném turnaji Mistrovství světa ve fotbale. Poté následují, s koeficientem 3,0, finálové turnaje Kontinentálních mistrovství* spolu s Konfederačním pohárem FIFA. Nejnižší koeficient, a to 1,0, mají mezinárodní přátelská utkání pod záštitou FIFA. Ta si je taktéž vědoma faktu, že přátelská utkání tvoří více než polovinu všech reprezentačních utkání. Zároveň s tím prohlásila, že nemá v úmyslu nijak zvýhodňovat týmy, které se přímo kvalifikují na závěrečné turnaje. To se týká především pořadatelů.\n\nPostavení utkání je rozděleno do těchto 4 kategorií:\n\nVítězství nad silnějším soupeřem je pochopitelně lépe hodnoceno než vítězství nad soupeřem slabším. Tento faktor je tedy spolu s výsledkem utkání jedním ze dvou základních pilířů výpočetního systému pro bodové ohodnocení.\n\nRozdíl oproti předchozímu systému je tento; původní systém používal pro hodnocení síly soupeře bodový rozdíl v žebříčku, zatímco nový systém používá pro výpočet aktuální postavení v žebříčku.\n\n\nVýjimkou je světová #1, která má koeficient 2,00. Týmy na horším než 150. místě v žebříčku mají minimální koeficient 0,50.\n\nPozice v žebříčku, pro výpočet koeficientu síly, je odvozena z nejčerstvějšího vydání žebříčku.\n\nŽebříčky zveřejněné před červencem 2006 jsou pouze historického charakteru a nejsou nijak využívány pro sestavování nových žebříčků.\nNamísto toho byly žebříčky od roku 1996 přepracovány a přepočítány dle aktuální výpočetní metody.\n\nZde můžete vidět detailní výpočet bodového zisku pro vedoucí týmy žebříčku v říjnu roku 2007.\n\nPosledním z uvažovaných faktorů je regionální síla soupeře. Po Mistrovství světa ve fotbale 2006 stanovila FIFA tento faktor, aby odlišila význam jednotlivých regionů. Těm byl přidělen koeficient v rozmezí od 0,85 do 1,00 (85 % - 100 %). O tom, jaký koeficient je jednotlivým konfederacím přidělen, rozhoduje úspěšnost a relativní síla jejich zástupců na posledních třech podnicích Mistrovství světa. Vývoj jejich koeficientů vypadal takto:\n\nPro výpočet se použije průměr regionální síly obou soupeřů. Matematicky takto:\n\nPo Mistrovství světa ve fotbale 2006 změnila FIFA, bez účasti veřejnosti, výpočetní formuli pro stanovení regionální síly, což vyvolalo nelibé reakce.\n\nRegionální síla pro konfederaci AFC byla upravena v srpnu 2011, a to z 0,85 na 0,86.\n\nDo žebříčku jsou započítány duely sehrané během posledních 4 let (48 měsíců), ale váha (koeficient) jejich významu se s plynoucím časem postupně snižuje. Během prvních 12 měsíců se počítá 100 % bodového zisku, poté následujícím způsobem klesá:\n\nCelkový bodový zisk je vynásoben 100, aby v celkovém hodnocení figurovala přehlednější čísla.\n\n\nArgentina a Barbados spolu sehráli \"mezinárodní přátelské utkání (MPU)\" v rámci konfederace FIFA. Duel skončil 2–1.\n\nBarbados nezískal žádné body do žebříčku, protože v utkání prohrál a ostatní faktory se násobily nulou.\n\nArgentinských 141 bodů bylo vypočítáno takto:\n\nVíce příkladů:\n\nChile získalo za porážku Argentiny více bodů než Barbados, protože duel dosáhl vyššího koeficientu regionální síly.\n\n\n\"Starší výsledky se neberou v potaz.\"\n\nKonečný bodový zisk vznikne součtem předešlých 4 údajů.\n\n\n\nCelkový údaj je zaokrouhlen na 1691 bodů.\n\nV lednu 1999 uvedla FIFA do platnosti, jako reakci na četné kritiky, nový výpočetní systém pro zisk bodů do jejího žebříčku. Pro jeho uvedení musela být přepočítána všechna utkání od roku 1993, a to s využitím nových faktorů včetně skóre i místa konání utkání. Počítala se pouze utkání seniorských reprezentací. Ženské a mládežnické reprezentace byly separovány a byly pro ně sestaveny vlastní žebříčky, například \"FIFA Women's World Rankings\" (ženský žebříček FIFA). Ženský žebříček byl a stále je postaven na odlišném systému, velmi podobnému mužské verzi \"Football Elo Ratings (žebříček Elo)\".\n\nVýpočetní vzorec používaný od srpna 1993 do prosince 1998 byl velice jednoduchý a rychlý, protože nebral v potaz žádný z dnešních podpůrných faktorů (síla soupeře, regionální síla). Týmy pouze dostaly 3 body za výhru a 1 bod za remízu.\n\nKaždý rok FIFA uděluje ocenění nejlepším členům, založené na výsledném žebříčku za uplynulý rok. Ocenění jsou celkem dvě, a to v různých kategoriích, které jsou:\n\nReprezentační tým roku (anglicky: \"Team of the Year\") je ocenění pro reprezentaci země, která zakončí rok na nejvyšším místě žebříčku FIFA.\n\nNásledující tabulka uvádí tři nejlepší reprezentace každého ročníku.\n\nOcenění Skokan roku (anglicky: \"The Best Mover of the Year\") je ocenění udělované reprezentačnímu týmu, který v uplynulém roce zaznamenal nejvyšší vzestup v žebříčku FIFA. Ovšem není to tak jednoduché, jak by se mohlo zdát. K zisku skokana roku, nestačí reprezentaci jen posun o největší počet míst. Aby se zohlednila obtížnost posunu pro týmy z vyšších pater žebříčku, je i zde použita speciální kalkulace. Ta vypadá asi takto; počet bodů, které má tým na konci roku, se násobí počtem bodů, které tým během roku získal. Reprezentace s nejvyšším číslem získává ocenění skokan roku (The Best Mover of the Year).\n\nOcenění je oficiálně předáváno až od roku 2006.\n\nPo oficializaci tohoto ocenění v roce 2006 vydala FIFA v následujícím roce oficiální žebříček skokanů roku, který od té chvíle pravidelně vychází. Nicméně se změnou bodového systému musela být pozměněna i metodika výpočtu pro tuto soutěž. Proto se i zde systém zjednodušil.\n\nŽebříček je publikován měsíčně, obvykle ve středu. Uzávěrka pro výpočet aktuálního žebříčku je v takovém případě předešlý čtvrtek, ale při pořádání hlavních turnajů (Mistrovství světa, Mistrovství Evropy, Copa América, atd.) je žebříček vydán až po odehrání finálového utkání.\n\n\n"}
{"id": "102722", "url": "https://cs.wikipedia.org/wiki?curid=102722", "title": "Prales", "text": "Prales\n\nPrales (synonymum pro původní les) ve volnějším (a dnes častěji užívaném) pojetí je člověkem v podstatě neovlivněný les, kde druhová skladba a prostorová struktura odpovídají poměrům stanoviště, tzn. potenciálnímu přirozenému stavu (blíží se klimaxu). Za původní les (prales) lze označit i lesy, které byly v minulosti částečně člověkem ovlivněny, ovšem zásah neměl vliv na vybočení z přirozeného směru vývoje a stopy takového zásahu nejsou již dávno patrné. Termín prales lze ztotožnit s označením „les původní“. Velmi vžité a tradiční je užívání termínu prales pro označováním některých lesů, které ve skutečnosti jsou „pouze“ lesem přírodním či dokonce lesem přírodě blízkým – např. „prales Mionší“, „Prales Bukačka“, „Rýchorský prales“ atd. Toto rozšířené označení přírodních lesů je z pochopitelných důvodů (turistický průmysl, regionální patriotismus) nesnadné u části veřejnosti odbourat. I z toho důvodu by měla odborná veřejnost užívat termín prales uvážlivě.\n\nPřísnější definice pralesa požadovala nulové ovlivnění člověkem. Podle takové definice na Zemi už de facto žádný prales neexistuje. I Amazonský prales obsahuje domestikované rostliny, které pěstovali původní obyvatelé. Člověk svou činností ovlivňuje celou planetu tisíce let (z toho důvodu je spíše upřednostňována definice uvedená výše). V mnohých pralesích probíhalo vypalování porostů lidmi již před mnoha tisíci lety. Před několika tisíci lety (i v době ledové) byla také původní skladba lesa odlišná a i druhy stromů postupně migrují. Nové lesy také váží více oxidu uhličitého než staré lesy, takže zanikání lesů (například přidními požáry) a jejich obnova se pozitivním jevem.\n\nPralesy (původní lesy) zabírají v ČR pouze 921,23 ha, což je nepatrný zlomek celkové rozlohy lesů a relativně malá plocha i ve srovnání s lesy přírodními (přirozenými), které jsou definovány volněji. V následujícím přehledu jsou uvedeny známější lokality uváděné tradičně jako „pralesy“, přestože některé z nich jsou spíše přírodními (přirozenými) lesy:\n\n\n\n"}
{"id": "102728", "url": "https://cs.wikipedia.org/wiki?curid=102728", "title": "Mascarpone", "text": "Mascarpone\n\nMascarpone je jemný, krémový čerstvý sýr vyráběný ze smetany působením kyseliny vinné bez odstraňovaní syrovátky. Pochází z Lombardie (slovo \"mascherpa\" označovalo v tamějším dialektu sýr ricotta), dnes se však vyrábí po celé Itálii. Mascarpone se používá jako přísada do dezertů (např. tiramisu) a dortů.\n\nJe bílé barvy, čerstvý voní jako smetana a často se smíchaný se sýrem ricotta používá namísto másla. Rychle se kazí, proto je zvykem vyrábět jej v zimě. Tento sýr lehce dostane příchuť jiného jídla, a proto je potřebné ho skladovat odděleně.\n\nMascarpone se dá běžně koupit v obchodě, jeho příprava však není složitá – ohřejeme 1 litr smetany na přibližně 90 °C, přidáme 5 ml kyseliny citronové nebo odpovídající množství citronové šťávy a směs pomalu promícháváme cca 10 minut, dokud se smetana nesrazí. Směs necháme odkapat v utěrce. Prodává se nezralý.\n\n\n"}
{"id": "102738", "url": "https://cs.wikipedia.org/wiki?curid=102738", "title": "Petr Velkoborský", "text": "Petr Velkoborský\n\nPetr Velkoborský (* 21. června 1938 Praha) je český fotograf a vysokoškolský pedagog. Přednáší na Institutu tvůrčí fotografie Slezské univerzity v Opavě, Institutu fotografických studií Photogenia v Brně, a na Vysoké škole uměleckoprůmyslové v Praze. Patřil k prvním českým propagátorům vědecké exponometrické metody – tzv. zonálního systému.\n\nAbsolvoval střední školu v Ústí nad Labem (1956), Matematicko-fyzikální fakultu Univerzity Karlovy v Praze (1961, RNDr. a CSc.) a Institut výtvarné fotografie Svazu českých fotografů (1988). V letech 1963–1988 byl zaměstnán jako vědecký pracovník v Geofyzikálním ústavu ČSAV v Praze, mezi roky 1988–1999 byl pedagogem Střední průmyslové škole grafické, od roku 1990 vyučuje technické předměty Institutu tvůrčí fotografie. Od roku 2000 spolupracuje s ateliérem fotografie na Vysoké škole uměleckoprůmyslové v Praze.\n\nV 80. letech 20. století vytvářel fotografie ve stylu humanistického dokumentu (Základní škola pro nevidomé, Soubor o práci venkovského faráře). Později se orientoval na výrazně subjektivnější formu obrazového sdělení. V 90. letech se odvrátil od dokumentu směrem k symbolicky pojímaným zátiším, v poslední době se však vrátil k výrazně subjektivnímu pojetí dokumentárních snímků, invenčně využívajících neostrost. Věnuje se rovněž divadelní fotografii. S agenturou Leo Burnett spolupracoval na sociologicky orientovaných projektech Zpráva o stavu českého člověka (1997) a Češi na prahu nového tisíciletí (2000).\n\nKromě praktické fotografie se intenzivně zabývá technikou klasické fotografie – exponometrií, senzitometrií, speciálními fotografickými technikami a zonálním systémem. Na tato témata publikoval několik odborných i populárních knih.\n\n"}
{"id": "102744", "url": "https://cs.wikipedia.org/wiki?curid=102744", "title": "Abcházie", "text": "Abcházie\n\nAbcházie či Abchazsko ( , \"Apsny\", , \"Apchazeti\") je region na kavkazském pobřeží Černého moře. Z hlediska státoprávního jde o součást Gruzie, dle jejíž ústavy se zde nachází Autonomní republika Abcházie. Gruzie však od roku 1993 nemá toto území pod kontrolou a existuje zde Ruskem podporovaná Republika Abcházie, již kromě Ruska uznává za nezávislý stát ještě Nauru, Nikaragua, Sýrie a Venezuela. Abcházie leží v Asii, na západě Zakavkazska, blízko hranic Asie a Evropy. Z jihu Abcházii omývá Černé moře. Hlavní město Abcházie je Suchumi.\n\nSoučasný statut Abcházie je následek přetrvávajícího gruzínsko-abchazského konfliktu. Jedná se o důsledek rozpadu Sovětského svazu a etnických sporů mezi Abchazy a Gruzíny, kteří se stali během sovětské éry v Abcházii dominantním národem. Spory přerostly ve válku v Abcházii v letech 1992 až 1993. Ačkoliv byla podepsána dohoda o příměří, na kterou měly dohlížet mírové jednotky OSN, zvané zkratkou UNOMIG, statut Abcházie se nevyřešil a v průběhu následujících let došlo k několika příhraničním incidentům, jež vyvrcholily válkou v Jižní Osetii v roce 2008. Abchazské jednotky tehdy podpořila ruská armáda a Rusko uznalo nezávislost Abcházie i Jižní Osetie, anulovalo dohodu o příměří z roku 1994 a zdejší mírová mise OSN byla zrušena.\n\nAbchazové svou zemi nazývají Аҧсны (transliterace: Apsny; výslovnost: Aps-N), což se obecně překládá jako \"země/krajina s duší\" nebo dle jiného zdroje \"země/krajina smrtelníků\" Etymologie vychází ze slova, kterým Abchazové označují sebe jako národ: Аҧсуаа (Apsuá), a z koncovky -ны znamenající příčestí místní, což dohromady znamená krajina Apsů, neboli krajina Abchazů. Dle prvního článku Ústavy Republiky Abcházie je Apsny spolu s názvem Republika Abcházie oficiálním názvem země.\n\nNázev Abcházie ve většině ostatních jazyků včetně češtiny nebo ruštiny vychází z gruzínského označení აფხაზეთი (Apchazeti). V megrelštině se Abcházie nazývá buď აბჟუა (Abžua), nebo სააფხაზო (Saapchazo).\n\nV 9.–6. století př. n. l. patřilo území pod království Kolchida. Později v roce 63 př. n. l. bylo přičleněno ke království Egrisi neboli Lazica (podle kartvelského národa Lazů). Již v dobách Kolchidy připlouvali na abchazské pobřeží Černého moře řečtí obchodníci, kteří zde založili několik osad. Jednou z nich byla osada Dioscurias, ze které je dnes hlavní město Abcházie Suchumi. V průběhu 1. století dobyli území Římané a Abcházie se stala součástí Římské říše až do jejího rozpadu ve 4. století. Poté byla Abcházie opět nezávislá, zůstala však pod silným vlivem Byzantské říše. V této době Abchazové přijali křesťanství. V 7. století bylo území autonomní oblastí Byzantské říše. V 8. století vzniklo nezávislé Abchazské království. Během 9. a 10. století sílila snaha abchazských i gruzínských králů sjednotit všechna území v okolí do jednoho státu, abchazští králové byli zpočátku úspěšnější, později se prosadili gruzínští vládcové Tao a Klardžeti. Prvním králem nově vzniklého království se stal v roce 1001 Bagrat III. z gruzínského rodu Bagrationů. Jeho otec se přiženil do rodiny abchazských králů, a když ta částečně vymřela v další generaci po meči, Bagrat (v Abcházii II.) odstranil svého posledního švagra Theodose Slepého a stal se abchazským králem. Později připojil gruzínská knížectví a stal se jako Bagrat III. králem Abcházců a Gruzínů. V 15. století se sjednocené království definitivně rozpadlo a v Abcházii začala vláda knížecí rodiny Šervašidzeů (abchazsky Čačba). V roce 1570 obsadili území Turci a abchazské knížectví se stalo poplatným říši. Osmanská říše se snažila Abcházce islamizovat a mnoho obyvatel inklinovalo k islámu, přesto proběhlo několik tvrdě potlačených protitureckých povstání. Turci zřídili v Suchumi pevnost a nazvali ji Suchum-kale.\n\nV 19. století se začínají o území zajímat Rusové, což vedlo k ozbrojeným střetům s Tureckem. Obyvatelstvo bylo rozděleno na muslimy podporující Turky a křesťany inklinující k carskému Rusku. V roce 1809 požádal místní vládce o ochranu ruského cara, a tak se Abcházie stala autonomní součástí Ruska. Po porážce v Krymské válce se ale Rusové museli z Abcházie stáhnout a přenechat ji zpět Osmanské říši. Boje pak pokračovaly až do roku 1864, Turci byli nakonec vytlačeni a Abcházie se stala opět součástí Ruska. Porážka Turků zapříčinila masivní emigraci muslimů, které do té doby tvořilo 60 % obyvatelstva, do Osmanské říše. Na opuštěné a řídce osídlené území začali přicházet křesťanští osadníci, převážně Rusové, Gruzínci a Arméni.\n\nV roce 1917 proběhla v Rusku Říjnová revoluce, moci se chopili bolševici a Rusko se ocitlo uprostřed občanské války. 24. února 1918 vyhlásila nezávislost Zakavkazská demokratická federativní republika, jejíž součástí se stala také Abcházie. Republika se ale tři měsíce nato rozpadla a 26. května 1918 vyhlásila nezávislost Gruzínská demokratická republika, která si nárokovala také Abcházii. To vyvolalo v Abcházii vlnu nepokojů, obzvlášť mezi etnickými Abcházci. Únorové volby do gruzínského parlamentu vyhráli se ziskem 81,5 % menševici. Nová vláda se rozhodla uklidnit situaci v Abcházii tím, že jí přizná status autonomní republiky. V letech 1918–1920 proběhl tzv. sočský konflikt, kterého se účastnili rudí, bílí, Gruzínci i Abcházci a který měl za následek posunutí rusko-abchazské (rusko-gruzínské) hranice z řeky Soči na řeku Psou, kde je dodnes. V roce 1921 podnikla Rudá armáda invazi do Abcházie a poté i do Gruzie. Při postupu přes Abcházii se etničtí Abcházci bouřili a pomáhali Rudé armádě v boji proti Gruzíncům. Tato invaze ukončila existenci Gruzínské demokratické republiky. Na jejím místě byla vytvořena Socialistická sovětská republika Gruzie a Socialistická sovětská republika Abcházie.\n\n16. prosince 1921 byla podepsána dohoda mezi SSRA a Gruzínskou SSR, podle které se Abcházie vzdala některých svých prvků státní suverenity ve prospěch Gruzie a vytvořili unii (Abcházie měla statut tzv. smluvní republiky), do které zařadili společnou politiku, finance a vojenství, takže se Abcházie dostala zcela pod gruzínský vliv. Společně pak 12. března 1922 vstoupili do Zakavkazské SFSR a 30. prosince se připojili k Sovětskému svazu To bylo stvrzeno abchazskou Ústavou z 1. dubna 1925. Podle sovětské ústavy z roku 1924 však byla Abcházie považována za autonomní republiku.\nPodle nové ústavy z roku 1931 byl AbchSSR odňat status svazové republiky a ta se stala autonomní republikou uvnitř Gruzínské SSR. Stalin začal s likvidací místní inteligence a s kolektivizací zemědělství. Oblast se dostala pod silný vliv Gruzie (byla zavedena gruzínská abeceda, na školách bylo zakázáno vyučovat abcházštinu, Gruzínci byli dosazováni do vedoucích funkcí). Politiku asimilace prosazoval Stalinův blízký spolupracovník Lavrentij Berija, který se narodil v gruzínské rodině v Abcházii. Stalin chtěl do oblasti nastěhovat etnické Rusy a Gruzínce (v 90. letech tvořili Abcházci jen necelých 18 % obyvatel). Místní menšinu Řeků, žijící zde 2 700 let, vysídlil v roce 1949 do střední Asie. Ke změně poměrů došlo až po Stalinově smrti v roce 1953, ovšem status SSR obnoven nebyl. Vedoucí funkce ve státě byly uvolněny pro místní obyvatele, což se setkalo s velkou nevolí místních Gruzínců. Abcházština byla opět vyučována ve školách a stala se dokonce jedním z úředních jazyků, nápisy na veřejných místech byly trojjazyčné – ruské, gruzínské a abchazské. V roce 1990 byla moc zcela v rukách Abcházců, kteří přesto tvořili menšinu. Díky výborné poloze u Černého moře přinášel turismus Abcházii bohatství, někdy bývala označována jako „Sovětská riviéra“.\n\nAbcházie pocítila v 80. letech slábnoucí moc Sovětského svazu a začala klást požadavky na sebeurčení svého národa. Několik pokusů vyčlenit Abcházii v rámci SSSR z Gruzie a připojit k Rusku skončilo neúspěchem. Později nárokovali abchazští komunisté vznik samostatné Abchazské SSR v rámci SSSR. Všechny snahy byly neúspěšné. Olej do ohně přidal ozbrojený střet 16. července 1989, kdy bylo při zápisu na univerzitu zabito 16 gruzínských studentů. V Suchumi propukl vážný ozbrojený konflikt, který musela hasit až Sovětská armáda, která vyhlásila ve městě stanné právo. V roce 1990 abchazská vláda vyhlásila Abchazskou SSR a tím se v rámci SSSR odtrhla od Gruzie. Další impulz byl dán Abcházii rozpadem SSSR v roce 1991. Tentýž rok vznikla samostatná Gruzínská republika. Prvním prezidentem nezávislé Gruzie se stal nacionalista Zviad Gamsachurdia, který měl v úmyslu zrušit autonomní postavení Jižní Osetie a Abcházie. Abcházie odmítla stát se pouhým regionem v rámci Gruzie, a tak se připravila na vyhlášení nezávislosti. Stalo se tak 23. července 1992.\n\nPo vyhlášení nezávislosti poslala Gruzie do Abcházie armádu. Rozhořely se těžké boje. Na stranu Abchazů se postavili dobrovolníci ze severokavkazských národů v rámci Konfederace horských národů Kavkazu (angažovali se hlavně Čečenci). Rusové zprostředkovali vyjednávání v Moskvě, ale neúspěšně. Ruský prezident Boris Jelcin zastával v konfliktu mezi Abcházií a Gruzií neutrální pozici. Abcházie do konce roku 1992 znovuobsadila abchazská armáda valnou část svého území kromě hlavního města Suchumi. Koncem roku se ale stabilita samotné Gruzie začala otřásat v základech. Narostla kriminalita, ekonomika hrozila zhroucením. Gruzínci museli přistoupit k jednacímu stolu. Dohoda o stažení vojsk byla sepsána 27. července 1993. Podle ní měli na území dohlížet vojáci OSN. Po podepsání smlouvy Abcházie pokračovala ve zbrojení a vytlačila Gruzínce z Abcházie. Tímto vítězstvím začala nejčernější událost dějin Abcházie. Abchazské jednotky se společně s dobrovolníky ze severního Kavkazu pustily do etnických čistek po celé Abcházii. Odhaduje se, že během cíleného vyvražďování bylo zabito přes 30 000 Gruzínců. Následovala masivní emigrace všech Gruzínců z Abcházie. Podle odhadů odešlo ze země přes 250 000 lidí, většinou Gruzínců. Tento akt uvrhl Abcházii do mezinárodní izolace. Rusko začalo v roce 1993 podporovat vládu gruzínského prezidenta Eduarda Ševardnadzeho, bývalého ministra zahraničí SSSR, a přistoupilo k hospodářské blokádě Abcházie. V roce 1994 byl konečně uzavřen mír.\n\nPo uzavření příměří se Abcházie dostala do mezinárodní izolace. Jediný mezinárodní obchod probíhal s Tureckem. V severovýchodní Abcházii se zformovala tzv. Horní Abcházie, která byla kontrolovaná Gruzínci. Až do roku 1998 neprobíhaly žádné větší potyčky s Gruzií.\n\nPodle mírové smlouvy byly na jihovýchodě země v okrese Gali umístěny mírové jednotky OSN, které tvořili Abcházci, Gruzínci a také Rusové. V roce 1998 vypuklo v okrese Gali (osídleném převážně Gruzínci) povstání, které abchazská armáda potlačila během šesti dní. Konflikt vstoupil do dějin pod názvem šestidenní válka. Během války opustilo Abcházii dalších přibližně 40 000 Gruzínců, kteří se ale po několika měsících zase vrátili.\n\nPo šestidenní válce začal gruzínsko–abchazský konflikt znovu eskalovat, tentokrát ve sporné soutěsce Kodori. Od roku 1999 zde přibývalo únosů. K velké krizi došlo na podzim roku 2001, kdy čečenští a gruzínští ozbrojenci sestřelili vrtulník mírových sil OSN a asi 40 jich proniklo průsmykem do Abcházie. Útočníci byli odraženi, ale tento incident velmi poškodil abchazsko–gruzínské vztahy. V létě 2006 vypukla v soutěsce Kodori, ovládané Gruzií prostřednictvím bojovníků pod velením místního náčelníka Emzara Kvicianiho, vzpoura, protože Kviciani a jeho muži nesouhlasili s kroky gruzínské vlády. Gruzii se podařilo tuto vzpouru potlačit a v soutěsce Kodori zřídila tzv. Horní Abcházii s centrem ve Čchaltě. V roce 2007 byla Čchalta napadena třemi vrtulníky. Při útoku nebyl nikdo zabit ani zraněn, ale bylo poničeno sídlo vlády. Gruzie z útoku obvinila Rusko, které odmítlo, že by za tento incident neslo odpovědnost. V září roku 2007 došlo na Abcházci ovládaném území poblíž soutěsky Kodori k přestřelce mezi abchazskými pohraničníky a gruzínským komandem. Obě strany se vzájemně obvinily z napadení.\n\nPřibližně od roku 2004 se kvůli gruzínské prozápadní politice začaly zlepšovat vztahy mezi Abcházií a Ruskem. Rusko začalo vyzbrojovat abchazskou armádu, financovalo abchazskou vládu, poskytlo Abcházcům ruské pasy a v Abcházii se začalo platit rublem. V roce 2006 vytvořily Abcházie, Jižní Osetie, Náhorní Karabach a Podněstří tzv. Společenství neuznaných států a v jeho rámci se zavázaly ke spolupráci. Při vytvoření se všechny státy navzájem uznaly, což bylo první mezinárodní uznání Abcházie.\n\nGruzie přes celou válku až do roku 2008 držela abchazské území kolem soutěsky Kodori. V tomto místě probíhal boj mnohem intenzivněji než v jiných částech hranice. V srpnu roku 2008 se začínala vyostřovat situace mezi Gruzií a Jižní Osetií. Po gruzínském útoku na hlavní město Jižní Osetie Cchinvali vyhlásila Abcházie podporu Jižní Osetii a prohlásila že do Jižní Osetie vyšle 1000 dobrovolníků. K tomu ale nedošlo protože na stranu Osetinců se přidala ruská armáda a vytlačila Gruzínce. 9. srpna Abcházie společně s ruskou armádou napadla Gruzínci ovládanou soutěsku Kodori. Další ruská armáda prošla Abcházií a vytvořila další bojovou frontu proti Gruzii. 11. srpna Abchazská armáda s ruskou pomocí dobyla soutěsku Kodori a vyhnala kolabující gruzínskou armádu zcela ze svého území, čímž dostala zpátky pod svůj vliv Horní Abcházii. Abchazský prezident požádal o uznání svého státu za nezávislý. Kladná odpověď přišla ale jen ze spřáteleného Ruska, Venezuely, Nikaraguy a několika tichomořských států. Většina zemí mezinárodního společenství odmítla uznat nezávislost země a trvají na územní celistvosti Gruzie. 31. října 2008 podepsal gruzínský prezident usnesení, v němž označuje Abcházii za Ruskem okupované území kvůli ruské vojenské přítomnosti. 29. května 2018 navázala diplomatické styky s Abcházií Sýrie, jež se stala pátou zemí uznávající její nezávislost.\n\nPo válce v roce 2008 musí Abcházci cestovat na ruské pasy a musí platit rublem, ale získali bezvízový styk s Ruskem. Spousta států vyjádřila podporu Abcházii a Jižní Osetii, ale neuznala je (Bělorusko, Ekvádor, Peru, San Marino, Saúdská Arábie, Tádžikistán atd.). 15. listopadu 2009 byla Abcházie uznána Nauru, 23. května 2011 Vanuatu a 18. září 2011 Tuvalu. Abcházie se snaží navázat vztahy s dalšími zeměmi především v Tichomoří a v Jižní Americe. V květnu 2012 Srbsko prohlásilo, že se bude zabývat otázkou uznání Abcházie. 20. května 2013 Vanuatu prohlásilo že už nadále neuznává nezávislost Abcházie. Tuvalu podepsalo 31. března 2014 smlouvu o navázání diplomatických vztahů s Gruzií v níž je mimo jiné napsáno, že Tuvalu nadále považuje Abcházii za součást Gruzie.\n\nK velkému uvolnění napětí došlo po zveřejnění zprávy EU, podle které zahájili válku v Jižní Osetii Gruzínci. Gruzie se ale nehodlá svých nároků vzdát, dokonce se neúspěšně pokoušela žalovat Rusko u mezinárodního soudu. Už od války se Gruzie snaží zavést námořní blokádu Abcházie, podařilo se jim zadržet několik tureckých lodí, což jim vysloužilo špatné vztahy s Tureckem, které začalo uvažovat o otevřené podpoře Abcházie. V březnu 2013 požádala Abcházie mezinárodní společenství, aby ukončilo gruzínskou blokádu. V březnu 2014 neoficiálně navštívila abchazská delegace v čele s ministrem zahraničí Itálii. Povedlo se navázat vztahy s několika městy a především s představiteli regionu Benátsko, který uvažuje o odtržení od Itálie a se kterými se dohodli na budoucí spolupráci.\n\nAbchazská vláda v čele s prezidentem Alexandrem Ankvabem je dlouhodobě opozicí kritizována za nedostatečnou snahu o integraci s Ruskem. Po ruské anexi Krymu tyto hlasy zesílily a koncem května začaly protesty. 27. května obklíčili protestující vládní komplex v Suchumi a opozičnímu vůdci se povedlo s prezidentem vyjednat demisi vlády, ale druhý den protestující vtrhli do prezidentova sídla, který před nimi utekl a prohlásil tyto akce za puč. Při hlasování abchazského parlamentu 29. května se 24 z 25 přítomných (abchazský parlament má celkem 35 členů) vyslovilo pro zvolení úřadujícího prezidenta, kterým se stal předseda parlamentu Valerij Bganba. Aby zachoval stabilitu Abcházie, rozhodl se Alexandr Ankvab 1. června rezignovat na post prezidenta a o den později ho následoval i premiér Abcházie Leonid Lakerbaja. Opozice zaručila Ankvabovi bezpečí a možnost kandidovat v mimořádných prezidentských volbách, které byly vypsány na 24. srpna 2014. Ten se nakonec rozhodl nekandidovat a v předčasných volbách zvítězil již v prvním kole představitel opozice.\n\nPodle gruzínské ústavy jsou úředními jazyky abcházština a gruzínština. Abchazská vláda uznává abcházštinu a ruštinu. Po dobytí Abcházie Ruskem v roce 1810 muselo mnoho obyvatel opustit Abcházii, protože byli muslimové. Následovala kolonizace Abcházie křesťanskými národy a násilná christianizace. V roce 1886 žilo v Abcházii 69 230 obyvatel a z nich bylo 85,2 % Abcházců. V následujících letech a obzvlášť za vlády Stalina se kolonizace zintenzivnila. V roce 1926 žilo v Abcházii jenom 26,4 % Abcházců. V roce 1939 byli až třetím největším etnikem ve vlastní zemi a bylo jich jen 18 %. Do konce Stalinovy vlády jejich podíl stále klesal, ale od Stalinovy smrti se začal opět pomalu zvyšovat. V roce 1959 15,1 %, v roce 1970 15,9 %, v roce 1979 17,1 %, v roce 1989 17,8 %. Po rozpadu SSSR napjatá etnická situace přerostla ve válku, když Gruzínci, kterých zde bylo 45,7 %, napadli Suchumi. Ve válce Abcházcům pomohla ostatní etnika žijící v Abcházii (Arméni, Rusové), ale také severokavkazské národy. Válka skončila abchazským vítězstvím a vražděním Gruzínců, po kterém následovala pro změnu jejich masová emigrace. Z předválečných 525 061 obyvatel jich měla Abcházie v roce 2003 pouze 214 016 a podíl abchazského obyvatelstva vzrostl na 44,2 %. Při posledním sčítání lidu v roce 2011 žilo v Abcházii 240 705 obyvatel z nichž 50,7 % byli Abcházci, 17,4 % Arméni 19,2 % Gruzínci 9,1 % Rusové 0,6 % Řekové.\n\nPodle údajů z r. 2003 se v Abcházii většina obyvatel (60 %) hlásí k pravoslavnému křesťanství, ale je zde také poměrně hodně zastoupený islám (16 %), což je způsobeno tím, že většina obyvatel konvertovala během nadvlády Osmanské říše (při prvním sčítání lidu v roce 1886 zde žili téměř jenom muslimové). Abcházie přijala křesťanství už v 5.–6. století, ale obyvatelé ve skutečnosti žádné cizí náboženství nikdy plně nepřijali. V Abcházii muslimové pijí alkohol a křesťané nechodí do kostela ani nečtou bibli, ale většina abchazských obyvatel respektuje původní abchazské monoteistické náboženství (přestože se k němu při sčítání lidu přihlásilo jen 8 % lidí). Abcházci žijící mimo Abcházii jsou v drtivé většině muslimové. Je to způsobeno tím, že se jedná o potomky Abcházců, kteří po obsazení Abcházie v 19. století Ruskem a její christianizaci uprchli do Osmanské říše.\n\nV Abcházii se nacházejí desítky pravoslavných kostelů, dva kláštery, pět fungujících pohanských svatyň, dvě fungující mešity, jeden katolický a luteránský kostel a jedna synagoga.\n\nTisíce Abcházců známých také jako Muhajirové uteklo z Abcházie do Osmanské říše v polovině 19. století poté, co Rusko dobylo Kavkaz. Dnes je Turecko domovem největší světové abchazské komunity. Velikost této komunity je nejistá odhady se pohybují mezi 150 000 a 500 000 lidí. Abcházci v Turecku jsou téměř výhradně sunnitští muslimové. Další abchazské komunity jsou v Rusku, Sýrii, Gruzii, Německu a na Ukrajině, kde žije dohromady kolem 30 000 lidí. Současná vláda se snaží nalákat tyto Abcházce zpátky do vlasti. V okrese Gali se připravují pozemky pro Muhajiry, kteří projevili zájem o návrat do vlasti, ale ten není příliš veliký kvůli tomu, že všichni tyto Abcházci jsou muslimové. Během občanské války v Sýrii Abcházie přijala několik stovek syrsko-abchazských utečenců.\n\nAbcházština je vedle ruštiny jediným úředním jazykem Abcházie. Jako úřední jazyk ji uznává i centrální vláda v Tbilisi (ale neuznává ruštinu). Abcházštinou mluví především Abcházci, ostatní etnika v zemi ji příliš nevyužívají. V zahraničí je rozšířená především v Turecku. Řadí se do rodiny severokavkazských jazyků. K psaní používá speciálně upravenou cyrilici. Je na seznamu ohrožených jazyků UNESCO, kde je vedená s nejmenším stupněm ohrožení.\n\nV Abcházii žilo v roce 2011 50,7 % Abcházců, a tak je Abcházie mnohonárodnostní stát. Mezi nejvýznamnější menšiny se řadí Rusové, Arméni a Gruzínci, kteří zde před rokem 1993 byli dokonce převládající etnikum. Nepatrnou, ale historicky významnou menšinu tvoří Řekové, kteří byli v roce 1949 Stalinem deportováni do centrální Asie. Až po jeho smrti se mohli do vlasti vrátit. Během války jich mnoho uteklo do Řecka. Dnes tvoří asi 0,7 % obyvatelstva Abcházie. Od konce 19. století kvůli křesťanské kolonizaci byla Abcházie multikulturním státem. Od sčítání lidu v roce 1886 až do sčítání lidu v roce 2011 zde nebylo zaznamenáno, že by nějaké etnikum mělo nadpoloviční podíl z obyvatelstva. Nejblíže tomu byli Gruzínci, když jich v roce 1989 bylo 45,7 %. Po válce v letech 1992–1993 byla většina Gruzínců z Abcházie vyhnána. Při sčítání lidu v roce 2003 jich zde bylo 20,6 % a byli třetí největší etnickou skupinou po Abcházcích a Arménech. Podíl gruzínského obyvatelstva nadále klesá, ale v roce 2011 se stali druhou největší etnickou skupinou. Největší Gruzínská komunita je v okresu Gali, kde je jich 98,2 %, a v Okresu Tkvarčeli, kde je jich 62,4 %.\n\nPodle studie University of Colorado at Boulder z roku 2010 drtivá většina obyvatel Abcházie podporuje nezávislost Abcházie, přestože se menší skupina obyvatel přiklání k připojení k Rusku. Podpora pro znovu připojení ke Gruzii je velmi malá. Dokonce i mezi etnickými Gruzíny je podpora nezávislosti Abcházie téměř 50%, zatímco zpátky ke Gruzii by jich chtělo méně než 20 %. Mezi etnickými Abcházci se podpora znovupřipojení ke Gruzii pohybuje kolem 1 %, podobně je tomu i u místních Rusů a Arménů.\n\nRozlohou 8 600 km² je Abcházie trochu větší než třeba Plzeňský kraj. Její území je protažené ze severozápadu na jihovýchod v délce asi 200 km. Z jihozápadu je ohraničeno pobřežím Černého moře, hlavní město Suchumi leží zhruba v polovině pobřeží. Na severu a severovýchodě Abcházie hraničí s Ruskem, konkrétně s Krasnodarským krajem (menší část) a s Karačajevo-Čerkeskem (větší část). Hranici tvoří hlavní hřeben Velkého Kavkazu (zde s nejvyšší horou Dombaj-Ulgen, 4046 m n. m.), který se postupně od moře vzdaluje: na severozápadě Abcházie je od něj asi 40 km, na jihovýchodě už je to téměř dvojnásobek. Na jihovýchodě sousedí Abcházie se zbytkem Gruzie.\n\nAbcházie se nachází na 42°30′–43°30′ s. š., 40°–42° v. d., tedy ve stejné zeměpisné šířce jako např. Pyreneje, Bulharsko, Hokkaidó či Nová Anglie a v podobné zeměpisné délce jako např. východ Sýrie, saúdská Mekka nebo východní pobřeží Mosambiku.\n\nKromě pobřežní nížiny, která se rozšiřuje na jihovýchodě země, je povrch Abcházie hornatý a nadmořská výška postupně roste od moře směrem k ruské hranici. Říční síť není nijak rozvinutá, jde o řadu krátkých řek s malým povodím, které míří z kavkazských svahů přímo do moře. Např. Bzyb, Psou, Žvava-Kvara. Významnější řeky Kodori a Inguri lemují abchazskou hranici z gruzínské strany, ale z větší části již leží mimo její území. Jezera: Amtkel, Rica. Jeskyně: Voronija.\n\nV Abcházii se nachází 8 měst. Všechny s výjimkou Tkvarčeli leží v blízkosti moře. Od severozápadu k jihovýchodu to jsou: Gagra (Гагра), Picunda (Пиҵунда), Gudauta (Гәдоуҭа), Nový Athos (Афон Ҿыц) Aqwa (Sochumi) (Аҟәа), Očamčira (Очамчыра), Tkvarčeli (Тҟәарчал) a Gali (Гал). Ve všech s výjimkou Gali žije nadpoloviční většina etnických Abcházců. Největším a zároveň hlavním městem Abcházie je Suchumi.\n\nFakticky je Abcházie je spolu s Jižní Osetií ruským protektorátem zcela závislým na ruské vojenské, hospodářské a finanční pomoci, jehož nezávislost Moskva uznala po krátké rusko-gruzínské válce v roce 2008.\nMezinárodní společenství uznává pouze Autonomní republiku Abcházie v rámci Gruzie.\n\nVláda Autonomní republiky Abcházie je exilová progruzínská vláda s centrem v Tbilisi. Gruzínská vláda ji považuje za právoplatnou vládu Abcházie. V letech 2006–2008 bylo její sídlo ve Čchaltě, která se nachází na území Horní Abcházie což bylo jediné území, které bylo v Abcházii ovládané Gruzií, ale v roce 2008 byla Horní Abcházie obsazena ruským a abchazským vojskem.\nTato vláda také částečně zastupuje lidi kteří museli z Abcházie utéct po válce v letech 1992–1993. Současným předsedou je Giorgi Baramia.\n\nAbcházie je částečně uznaný stát, podle separatistické ústavy prezidentská republika. Prezident je volený na pět let a současným prezidentem je Raul Chadžimba, který vyhrál prezidentské volby v roce 2014 se ziskem 50,5 % hlasů už v prvním kole. Současným viceprezidentem je Vitalij Gabnija.\n\nZákonodárnou moc vykonává 35-členné Lidové shromáždění. Volby do Lidového shromáždění proběhly v roce 2012 a další by měly proběhnout v roce 2017.\n\nMezi největší strany patří Jednotná Abcházie, Fórum pro Jednotnou Abcházii, Strana pro ekonomický rozvoj Abcházie, Ruská komunita v Abcházii, Abchazská komunistická strana. Pak jsou zde ještě lidová hnutí, např. Aitaira jehož členem je i bývalý prezident Aleksandr Ankvab.\n\nAbcházie se dělí na 7 okresů (Gagra, Gudauta, Suchumi, Gulripš, Očamčyra, Gali, Tkvarčeli). Okresy jsou stejné jako byly za SSSR, s výjimkou okresu Tkvarčeli který byl vytvořen v roce 1995 z částí okresu Gali a očamčyrského okresu.\n\nPředstavitelé jednotlivých okresů jsou voleni ve volbách a jmenuje je prezident republiky. Každý kraj má také své zastupitelstvo.\n\nAbchazská armáda (nebo také ozbrojené síly Abcházie) vznikla z tzv. Abchazské národní gardy, založené v roce 1992. Většina zbraní pochází z Ruska, většinou jde o staré sovětské vybavení. Hlavní část tvoří pozemní síly, ale jsou zde i menší letecké a námořní jednotky. V současné době je v Abcházii umístěno také 3500 ruských vojáků.\n\nČlenění abchazské armády:\n\nNejčastější způsob dopravy v Abcházii je autem. Nejdůležitější silnice vede podél pobřeží a protíná téměř všechny důležitější města v Abcházii. Další významnou silnicí je Suchumská vojenská cesta, která vede ze Suchumi do soutěsky Kodori. Délka silnic první třídy a celostátního významu je 473,8 km. Zatímco délka místních silnic, které jsou obecně ve špatném stavu je 1 830,9 km.\n\nV Abcházii je 221 km železničních tratí. Nejdůležitější je přímořská trať Soči-Suchumi-Samtredia s odbočkou Očamčyra-Tkvarčeli (používá se pro přepravu uhlí do přístavu Očamčyra). Provoz sítě má na starosti státní podnik „Abchazské dráhy“. Od války v letech 1992–1993 je železnice v dezolátním stavu, ale v roce 2009 si Abcházie vzala úvěr od Ruska ve výši 2 miliard rublů na jejich obnovu.\n\nV Abcházii se nacházejí dvě letiště. První letiště Suchumi-Babušara se nachází asi 25 km od hlavního města Suchumi. Má 4 kilometry dlouhou přistávací dráhu, která je uzpůsobená na rozměrná letadla s kapacitou až 200 tun. Má perfektní meteorologické podmínky svého času to bylo letiště s nejlepšími meteorologickými podmínkami v SSSR.\n\nDruhé letiště Bombora se nachází 40 km od Suchumi v okolí Gudauty. Dráhy jsou určeny hlavně pro příjem civilních letadel.\n\nMezinárodní organizace pro civilní letectví samostatnost Abcházie neuznává a odmítlo přidělit mezinárodní kód pro letiště Suchumi-Babušara. Nato byl provoz zastaven.\n\nHlavní a největší přístav v Abcházii se nachází v jejím hlavním městě Suchumi. I přes blokádu po roce 1993 přes přístav protékalo významné množství cestujících a zboží(roční obrat dosáhl až 290 000 tun). Menší přístavy jsou rovněž v Gagře, Novém Athosu a jeden vojenský přístav je v Očamčyře.\n\n1. července 2008 byla obnovena doprava mezi Soči a Suchumi, která byla přerušená od začátku války mezi Gruzií a Abcházií. Lodě mají kapacitu 250 cestujících a cena jednoho místa se pohybuje mezi 800 až 1200 rubly. Lodě vyplouvají 4krát za den.\n\nAbcházie, jejíž rozpočet sestává ze 70% z ruských subvencí, postižená mnoha lety mezinárodní izolace, je hospodářsky silně orientovaná na Rusko a je zemí klanů se silnou korupcí a extrémně podvyvinutou ekonomikou. Ekonomika Abcházie spočívá na třech základech: cestovní ruch, maloobchod a zemědělství. Zaostalost výroby je příčinou nízké konkurenceschopnosti.\n\nKvůli izolaci se abchazský mezinárodní obchod omezoval v roce 2008 hlavně na Rusko (64 %) a Turecko (18 %). V Abcházii se platí převážně rublem. V roce 2008 se vydal také Abchazský Apsar, v podobě mincí v hodnotě 10, 25 a 50 apsarů, jejichž použití v oběhu je omezeno, takže fungují spíš jako pamětní mince mající trvalý kurs k rublu 1:10.\n\nNaděje Abcházie spojené s olympijskými hrami v Soči se nenaplnily, když se dodávky omezily na vývoz lámaného kamene a štěrku pro výstavbu zařízení olympijských her, přičemž objem dodávek byl výrazně nižší, než si Abcházie přála. Příliv turistů při příležitosti olympijských her byl malý. K otevření letiště v Suchumi pro olympijské hry nedošlo, protože Mezinárodní organizace pro civilní letectví nepovažuje Abcházii za partnera.\n\nV šelfu u abchazského pobřeží se podle údajů z roku 2008 nachází ropa a v okrese Tkvarčeli jsou bohatá naleziště uhlí. V Abcházii se pěstovaly hlavně subtropické rostliny, jako třeba čaj, tabák, citrusy a zejména víno. V roce 2014 zveřejnila ruská novinářka Julia Latynina, že zemědělství skončilo v chaosu a rozvalu. Tabák uschl a kukuřice, jako tradičně hlavní potravina, se začala dovážet.\n\nZcela opačné informace o růstu ekonomiky rozšířily státní ruské úřady. Podle nich byl HDP v Abcházii poprvé měřen v roce 2009 a činil 15 676,6 milionů rublů v roce 2010 to bylo 20 777,8 milionů rublů, v roce 2011 21 988,1 milionů rublů a v roce 2012 25 069,7 milionů rublů.\n\nZa sovětské éry bylo zemědělství v Abcházii zaměřené na pěstování subtropických plodin jako jsou: citrusy, tabák, čaj. Po válce v letech 1992–1993 bylo abchazské zemědělství přeorientováno na kukuřici a pšenici. Zhruba od roku 2004 se začaly zase pěstovat subtropické plodiny které se vyvážely do Ruska.\n\nV roce 2008 zveřejnil ruský novinář Vladimir Gorožankin, že Abcházie byla soběstačná v pěstování tabáku a proslavená byla také abchazská vína.\n\nV roce 2014 zveřejnila ruská novinářka Julia Latynina, že zemědělství skončilo v chaosu a rozvalu. Tabák uschl a dokonce kukuřice, jako tradičně hlavní potravina, se začala dovážet. Barbarské plundrování lesů ve formě vývozu drahého dřeva zejména do Turecka končí, jelikož všechno už bylo vytěženo.\n\nCestovní ruch spolu s navazujícím maloobchodem byl v Abcházii jedním z nejdůležitějších odvětví ekonomiky a měl zde také dlouhou tradici. Za časů SSSR to byla jedna z nejnavštěvovanějších oblastí a patřila do tzv. „Sovětské riviéry“. Podle některých odhadů sem každoročně zavítaly až 2 milióny turistů. V roce 2007 ministerstvo financí Abcházie prohlásilo že jedna třetina daňových příjmů Abcházie pochází z turismu.\n\nPo rozpadu SSSR, abchazském vyhlášení nezávislosti a následné mezinárodní izolaci počet turistů rapidně poklesl. Podle některých odhadů se scvrkl na přibližně 200 000 turistů za rok. V důsledku mezinárodní izolace přijíždějí turisté nejčastěji z Ruska. Hlavním cílem turistů jsou letoviska Suchumi a Gagra.\n\nPodle některých zdrojů se cestovní ruch oživil zlepšujícími se vztahy s Ruskem, když sem v roce 2007 mělo zavítat téměř půl milionu turistů. A po uznání Ruskem se jejich počet dál zvyšuje v roce 2009 to už bylo milión turistů. V roce 2010 došlo k výraznému poklesu turistů.\n\nPodle gruzínského serveru expertclub.ge patřily mezi příčiny propadu cestovního ruchu v roce 2010 špatné služby za zvyšující se ceny, hojné krádeže a loupeže na turistech, výběr nesmyslného „povinného pojištění turistů“ spolu s výběrem vysokých pokut v případě, že se turista platbě vyhne a mnohahodinové fronty na hraničních přechodech v důsledku pomalého prověřování pasantů na ruské straně. Příčinou hraničních kontrol bylo zamezení odchodu hledaných a trestaných osob z Ruska do Abcházie, kteří měli možnost se ruské justici takto vyhnout. Špatné reference turistů o Abcházii se tehdy rozšířily po ruském internetu a snižovaly účinnost oficiálních reklamních kampaní. Podle toho samého zdroje abchazský vědec Beslan Baratelia potvrdil, že v roce 2010 došlo k poklesu turismu v Abcházii. Jako hlavní důvody ale uvedl finanční krizi, mistrovství světa ve fotbale 2010 a zvyšování cen v Abcházii následkem rostoucí globalizace.\nV Abcházii, hlavně v pobřežních oblastech, se nachází mnoho turistických atrakcí. Většina hotelů a letovisek, které pochází ještě z období SSSR, se dnes (rok 2014) nachází ve zdevastovaném stavu.\n\nPodle analýzy přílivu turistů v Abcházii v roce 2013, zveřejněné na internetových stránkách komory obchodu a průmyslu Abcházie, činil počet návštěvníků státem vlastněných rekreačních středisek 120 051 osob v roce 2013, což je o 6 199 osob (5,5%) více než v roce 2012 (dalších 730 780 lidí se mělo účastnit expedicí a 148 000 výletů atd... celkem kolem milionu návštěvníků). Podle ukrajinského novináře Vladimíra Kravčenka činí počet turistů ročně podle nespecikovaných neoficiálních informací asi 400 tisíc lidí, přičemž mnozí zůstávají v soukromých apartmánech. Abchazští experti konstatují, že oficiální turistický trh Abcházie neroste, především z důvodu nedostatku řádné infrastruktury cestovního ruchu.\nStudie dále uvádí, že současná provozní kapacita rekreačních středisek, penzionů, hotelů a rekreačních domů zahrnuje asi čtvrtinu úrovně roku 1992. Rekreační zařízení z doby Sovětského svazu jsou natolik zruinovaná, že jejich současná kapacita nepřekračuje 150 tisíc osob za sezonu.\n\nRuský žurnál „Turbiznes“ tvrdí, že v roce 2014 navštívilo Abcházii 1 160 000 ruských turistů.\n\nDalším problémem byla vysoká hladina kriminality, která činila Abcházii nepřitažlivou pro turisty.\n\nVýstavba sousední rekreační oblasti v Soči na moderní turistickou oblast hrozí dalšími vážnými ztrátami v oblasti cestovního ruchu.\n\nHlavní výrobu elektrické energie zajišťuje Ingurská přehradní nádrž, která ale v Abcházii leží jen částečně. Z energie vyrobené touto elektrárnou putuje do Abcházie 40 % a zbývajících 60 % jde do Gruzie.\n\nPřed válkou fungovaly kromě Ingurské přehrady i přehrady v Tkvarčeli a Suchumi a 21 menších vodních elektráren, ale dnes už téměř žádná z nich nefunguje.\n\nV abchazské kultuře se prolíná islám s křesťanstvím. Abchazská literatura je velmi mladá, začíná až ve 20. stol., přesto se zde dochovaly téměř starověké mytologické Nartské ságy, které má abchazská kultura společné s ostatními severokavkazskými kulturami. Abchazská abeceda byla vytvořena na konci 19. stol. a první noviny v abcházštině začaly vycházet v roce 1917. První divadelní společnost zde vznikla v roce 1921.\nV Abcházii existují soukromé i státní sdělovací prostředky. Mezi soukromými převažují ruskojazyčné (ruština je v Abcházii druhý úřední jazyk), státní jsou v abcházštině. Nejvýznamnější státní agenturou v tomto směru je Apsnypress. V Abcházii vysílá několik televizních stanic z toho 3 abchazské, mnoho ruských kanálů a i pár gruzínských ve východní Abcházii, jsou zde dvoje státní noviny a řada soukromých, většinou ruských, ale i arménských nebo gruzínských. Přestože v Abcházii existuje připojení k internetu už od roku 2001, zatím (k 2012) to není příliš používané médium (používá ho kolem 25% obyvatel).\n\nAbchazská kuchyně je podobná kuchyním ostatních kavkazských národů. Každodenní strava zahrnuje jogurt, sýr, mnoho čerstvé zeleniny a ovoce, trochu masa a ryb. Místo chleba používá kukuřičnou kaši. Většinu jídel si Abcházci namáčejí do speciálních pálivých omáček vyrobených hlavně z mleté červené papriky, různých bylinek a soli. Abcházci jedí tři jídla denně, z nichž je největší večeře.\n\nNejoblíbenějším sportem v Abcházii je fotbal. Od roku 1994 zde funguje nezávislá amatérská fotbalová liga ve které hraje 9 týmů. Kromě fotbalu je zde oblíbený také basketbal, box a zápas. Abcházie se jako neuznaný stát nemůže účastnit Olympijských her ani jiných mezinárodních soutěží. Často se stává, že abchazští sportovci na tyto soutěže jezdí v ruských barvách. Například na Olympijských hrách v Londýně soutěžili dva zápasníci ve volném stylu Besik Kuduchov a Denis Cagruš oba Abcházci za Rusko a vyhráli stříbrnou a bronzovou medaili.\n\nV Abcházii se slaví celkem 8 svátků a 6 významných dnů.\n\n"}
{"id": "102748", "url": "https://cs.wikipedia.org/wiki?curid=102748", "title": "Astronomické cykly", "text": "Astronomické cykly\n\nAstronomické cykly jsou pravidelná období (periody), ve kterých se opakují určité astronomické jevy. Jedná se o pohyby astronomických objektů (rotace a oběh) a některé další jevy. Pro člověka mají největší význam cykly spojené se Zemí, které určují střídání dne a noci a ročních období (tropický rok). Na těchto cyklech jsou založené kalendáře.\n\nRotační periodou se v astronomii rozumí doba potřebná k dokončení jedné otáčky objektu kolem jeho rotační osy. U tuhých těles je rotační perioda jednoduchou veličinou, ale u tekutých (kapalných či plynných) objektů je doba otáčky jiná na rovníku a jiná pro rovnoběžku poblíž pólu. Pro obří plynnou planetu jako je např. Jupiter existuje tzv. interní rotační perioda určovaná z rotace jeho magnetického pole. \n\nExistuje více možností, jak vymezit dobu trvání (periodu) oběhu těles - planety, např. Země, kolem hvězdy (Slunce) nebo dobu oběhu měsíce kolem planety anebo hvězdy kolem těžiště galaxie:\nSiderický rok je doba, za kterou se Slunce vrátí na stejnou polohu na zemské obloze z hlediska hvězdné klenby. Siderický rok je doba oběhu Země kolem Slunce a je roven 365,25636042 středních solárních dnů. Siderický rok je o 20 minut a 24 sekund delší než tropický rok.\n\nÚdaje jsou uvedeny v tzv. juliánských rocích (1 juliánský rok = 365,25 standardních dnů, přičemž 1 standardní den = 24 x 3600 = 86 400 sekund).\n\nTropický rok je doba mezi dvěma po sobě jdoucími průchody Slunce bodem jarní rovnodennosti. Má délku 365,24220 středních slunečních dnů (365 d 5 h 48 min 45,71 s). Staroegyptský rok se svou délkou 365 dnů byl tedy o 0,2422 dnů kratší, takže rozdíl jednoho dne se projevil již za 4 roky. Juliánský rok délky 365,25 dne byl o 0,0078 dne kratší, takže rozdíl jednoho dne se projevil za 128 let. Gregoriánský rok s průměrnou délkou je oproti tropickému roku kratší o 0,00030 dne, takže rozdíl jednoho dne se projeví za 3 280 let. Novojuliánský rok se od tropického roku liší o pouhých 0,000022 dne, takže rozdíl jednoho dne by se projevil až za 45 000 let.\n\nSlunce i se soustavou svých oběžnic je okrajovou součástí Galaxie (Mléčné dráhy), která jako celek rotuje kolem své osy. Slunce tedy obíhá kolem středu Galaxie a v Harvardově-Smithsonově Centru pro Astrofyziku v americkém Cambridge v roce 1999 poprvé určili, že doba oběhu Sluneční soustavy kolem středu Galaxie trvá zhruba 226 (212 až 240) milionů let. Tato oběžná perioda je někdy nazývána \"galaktický rok\". Vyjdeme-li z toho, že Země vznikla zhruba před 4,65 miliardami let, znamená to, že dnes Země (se Slunečné soustavou) uskutečňuje svůj 22. či 23. oběh kolem středu Galaxie.\n\nTaké oběh družice, v případě Země Měsíce, kolem planety může být (časový) měsíc siderický anebo synodický.\nSiderický měsíc je doba, za kterou se Měsíc při svém oběhu kolem Země vrátí na stejnou polohu na obloze \"z hlediska nebeské klenby\", mezi stálicemi. Siderický měsíc zemský je roven 27,321 661 (zaokrouhleně 27 1/3) dnů.\nSynodický měsíc je doba, za kterou se Měsíc vrátí do stejné polohy vůči Slunci \"z hlediska pozemského pozorovatele\" a kdy měsíc projde všemi fázemi (od novu k novu). Protože Země obíhá Slunce, zabere Měsíci nějakou dobu (poté, co dokončí svůj plný oběh kolem Země – siderický měsíc) než ji dožene a vrátí se do stejné polohy vzhledem ke Slunci. Tento delší cyklus se nazývá synodický měsíc (podle řeckého \"syn hodo\" = \"s cestou\" : tj. Měsíc cestuje se Sluncem) nebo také doba lunace. Doba lunace kolísá mezi 29,27 a 29,83 dny, dlouhodobý průměr činí 29,530 588 dnů (29 d 12 h 44 min 2,8 s) – přibližně 29 ½ dne.\n\nKalendářní cykly jsou periodická období, po kterých dochází k přibližnému souběhu astronomických cyklů a které slouží při vytváření různých kalendářních systémů. Jedná se tedy především o cykly související s délkou dne, synodického měsíce a tropického roku.\n\nPlatonský rok neboli velký rok nebo rovnodennostní cyklus je doba potřebná k jednomu úplnému cyklu precese rovnodenností – zhruba 25 700 let (v literatuře je obvykle uváděno 26 000 let). Ve skutečnosti není trvání toho cyklu konstantní, protože rychlost této obecné precese se se mění s časem. Velký rok se uplatnil v mayském kalendáři.\n\nChaldejský cyklus byl objeven Chaldejci v Babylonii již v 7. století př. n. l. pro předpovědi zatmění Slunce a Měsíce. Jeho délka činí 223 synodických měsíců (= 6585 1/3 dnů = 18 roků 11 dní 7 hodin a 43 minut) a za tuto se vyskytne 15 úplných, 11 prstencových a 15 pouze částečných zatmění Slunce. Například po zatmění Slunce z 11. srpna 1999 v Evropě bude následovat podobné zatmění Slunce 21. srpna 2017. Problém je, že cyklus o 8 hodin (přesně 7 h 43 min) přesahuje cyklus slunečního dne, takže k zatmění Slunce dojde na místě vzdáleném od původního místa o 8 hodinových pásem. Proto je užíván trojnásobný cyklus (54 let + 1 měsíc = 19 756 plných dnů) - trojnásobný Saros nebo \"exeligmos\" (v řečtině „otočení kola“).\n\nCyklus slunečních skvrn (také Schwabeův cyklus nebo Schwabe-Wolfův cyklus) je jedenáctiletý cyklus aktivity Slunce - doba, která uplyne mezi dvěma maximy sluneční aktivity. Poslední maximum nastalo v roce 2001. Cyklus není striktně 11letý, v minulosti trval někdy jen 9 let jindy až 14 let.\n\nMilankovičovy (klimatické) cykly jsou společným efektem změn v pohybech Země, které mají za následek změny klimatu ve stotisícileté (po 100 000 letech) periodě dob ledových. Jsou pojmenovány po srbském inženýrovi a matematikovi Milutinu Milankovičovi. Příčinami jsou proměny výstřednosti (excentricity) oběžné dráhy Země, osové slapy a precese oběhu Země.\n"}
{"id": "102756", "url": "https://cs.wikipedia.org/wiki?curid=102756", "title": "Stella Artois", "text": "Stella Artois\n\nStella Artois [stela artua] je značka belgického piva, ležáku s obsahem alkoholu 5,0 %. Vyrábí ho pivovary americko-belgického koncernu Anheuser-Busch InBev, ke kterému patří také český pivovar Staropramen.\n\nHistorie značky Stella Artois začíná roku 1366, ze kterého pocházejí první zmínky o pivovaru v belgické Lovani. Pivovar s názvem Den Hooren 15. června 1717 odkoupil Sebastien Artois, po kterém pivovar zdědili jeho potomci. Samotná značka vznikla v roce 1926, kdy se tradiční vánoční pivo podařilo natolik, že dostalo jméno Stella (latinsky \"hvězda\").\n\nOd dubna 2001 se pivo Stella Artois prodává i v Česku. Od listopadu 2003 se pro český trh začalo licenčně vyrábět v pražském pivovaru Braník. Po jeho uzavření na začátku roku 2007 byla výroba přesunuta do smíchovského Staropramenu. V současné době se značka vyrábí v Maďarsku.\n\nStella Artois je výrobcem prezentována jako exkluzivní značka. Je definován správný výčepní postup, vyžadující použití zvláštní skleničky na nožičce s papírovou rozetkou na čistý tácek a natočení skleničky logem k zákazníkovi.\n\nLogo obsahuje nápis \"Stella Artois\" uvnitř ozdobného rámu s prvky vlámské architektury, nad nápisem je zobrazen roh, symbolizující název pivovaru \"Den Hooren\". Nad rohem je nápis \"Anno 1366\" informující o založení původního lovaňského pivovaru a hvězda, která je symbolem značky. Pod nápisem jsou medaile, které značka získala na soutěžích kvality.\n\nNa českém trhu se Stella prodává v 30- a 20litrových sudech, dále v půllitrové lahvi, třetinkové lahvi a plechovce. K dispozíci je i nealkoholická verze Stelly ve třetinkových lahvích.\n\n"}
{"id": "102768", "url": "https://cs.wikipedia.org/wiki?curid=102768", "title": "Isparta (provincie)", "text": "Isparta (provincie)\n\nProvincie Isparta je turecká provincie v centrální části Malé Asie. Jejím hlavním městem je Isparta. V roce 2000 měla 434  771   obyvatel. Má rozlohu 9 012 km².\n\nProvincie se dělí na 13 distriktů:\n"}
{"id": "102770", "url": "https://cs.wikipedia.org/wiki?curid=102770", "title": "Prima", "text": "Prima\n\nPrima (latinsky \"prima\" = \"první\", německy \"prima\" = \"fajn, super\", španělsky \"prima\" = \"příbuzná, sestřenice\", italsky \"prima\" = \"nejdříve, premiéra\") může být:\n\n\n"}
{"id": "102771", "url": "https://cs.wikipedia.org/wiki?curid=102771", "title": "Kvinta", "text": "Kvinta\n\nKvinta je původem latinské slovo, a může mít následující významy:\n\n"}
{"id": "102772", "url": "https://cs.wikipedia.org/wiki?curid=102772", "title": "Rize (provincie)", "text": "Rize (provincie)\n\nRize je turecká provincie na jižním pobřeží Černého moře. Jejím hlavním městem je Rize. V roce 2000 měla 366 000 obyvatel. Má rozlohu 3 920 km².\n\nRizenská provincie se dělí na 12 distriktů:\n"}
{"id": "102773", "url": "https://cs.wikipedia.org/wiki?curid=102773", "title": "Oktáva", "text": "Oktáva\n\nPůvodem latinský termín oktáva má následující významy:\n\n\n"}
{"id": "102774", "url": "https://cs.wikipedia.org/wiki?curid=102774", "title": "Tour de France 2006 – 12. etapa", "text": "Tour de France 2006 – 12. etapa\n\n\nHorské prémie:\nSprintérské prémie:\n\nCol des Ares, (27 km) (2 kategorie) 796 m n. m.\n\nCôte de Pujos, (47,5 km) (4 kategorie) 520 m n. m.\n\nCôte du Pâl de Pailhes, (126 km) (4 kategorie) 445 m n. m.\n\n\"Côte de Pamiers\"', (136 km) (4 kategorie) 407 m n. m.\n\n1. sprintérská prémie Caumont (76 km)\n\n2. sprintérská prémie Mirepoix (162 km)\n\n"}
{"id": "102778", "url": "https://cs.wikipedia.org/wiki?curid=102778", "title": "Syntonické koma", "text": "Syntonické koma\n\nSyntonické koma, zvané také didymické koma, je interval s poměrem frekvencí 81:80, tedy asi 21,51 centů. Je to rozdíl mezi pythagorejskou a didymickou (čistou) velkou tercií a také mezi velkým a malým celým tónem. \n\nPythagorejská velká tercie vznikne čtyřmi kvintovými kroky, zmenšenými o dvě oktávy. Čistá kvinta 3:2 je 701,955 centů, čtyři kvinty nad sebou jsou (3:2)=81:16, tedy 2807,82 centů. Po snížení o dvě oktávy (2×1200 centů) vznikne interval pythagorejské velké tercie 81:64, tedy 407,82 centů. Čistá Didymická tercie 5:4 je 386,31 centů. Rozdíl mezi nimi je tedy (81:64)/(5:4)=81:80, tedy 407,82-386,31=21,51 centů.\n\nV didymickém ladění je velký celý tón interval s poměrem frekvencí 9:8, malý celý tón je 10:9. Jejich rozdíl je (9:8)/(10:9)=81:80. \n\nSyntonické koma je interval důležitý pro čtvrtinové koma středotónové ladění. Zmenšením čistých kvint o čtvrtinu syntonického komatu je ve stupnici možné získat čisté velké didymické tercie. Zároveň jsou malé i velké celé tóny nahrazeny celými tóny jednotné „střední“ velikosti. \n\n"}
{"id": "102781", "url": "https://cs.wikipedia.org/wiki?curid=102781", "title": "Trabzon (provincie)", "text": "Trabzon (provincie)\n\nTrabzon je turecká provincie na jižním pobřeží Černého moře. Jejím hlavním městem je Trabzon. V roce 2000 měla 975 137  obyvatel. Má rozlohu 4 664 km².\n\nTrabzonská provincie se dělí na 18 distriktů:\n"}
{"id": "102782", "url": "https://cs.wikipedia.org/wiki?curid=102782", "title": "Pod Šibenicí", "text": "Pod Šibenicí\n\nPod Šibenicí je přírodní památka ev. č. 1049, která se nachází zhruba 1½ km severně od města Velvary v okrese Kladno. Správa AOPK Praha. Důvodem ochrany je lokalita slanomilné květeny.\n\nJedná se o louku na dně mělkého údolí Vranského potoka přibližně mezi silnicemi z Velvar na Miletice a na Černuc; přírodní památka zaujímá levý břeh potoka v délce přes 500 metrů, šířka chráněného území se pohybuje od zhruba 10 metrů v západním cípu po 100 metrů ve východní části.\n\nJeště v době vyhlášení chráněného území se zde vyskytovaly slanomilné druhy rostlin jako ostřice Otrubova, ostřice žitná, sítina Gerardova či zeměžluč spanilá. V důsledku narušení celkového vodního režimu území (potok dnes probíhá v zahloubeném korytě po jeho okraji a plocha tak vysychá) však tato vegetace postupem času téměř vymizela a louka začala zarůstat rákosem, který je nutno kosit. Na slaništní charakter lokality tak upomíná už jen okrajový výskyt druhů jako mochna husí či komonice zubatá. Z dalších mokřadních rostlin stojí za zmínku např. pcháč šedý, psárka luční nebo kostival český.\n\n\n"}
{"id": "102785", "url": "https://cs.wikipedia.org/wiki?curid=102785", "title": "Pod Sviňovicemi", "text": "Pod Sviňovicemi\n\nPod Sviňovicemi je přírodní památka ev. č. 1605, která se nachází zhruba 1,5 km severně od obce Zbytiny v okrese Prachatice. Chráněné území zaujímá nevýraznou úžlabinu ve stráni pod osadou Sviňovice. Správa AOPK České Budějovice. Důvodem ochrany je prameniště a vlhké louky.\n\n"}
{"id": "102788", "url": "https://cs.wikipedia.org/wiki?curid=102788", "title": "Pod Smrkem", "text": "Pod Smrkem\n\nPod Smrkem je přírodní památka ev. č. 92, která se nachází v okrese Liberec jižně od Nového Města pod Smrkem. Správa Chráněná krajinná oblast Jizerské hory.\n\nDůvodem ochrany je zbytek jedlobukového lesa. Oblastí protéká Ztracený potok, který se později vlévá do Lomnice.\n"}
{"id": "102791", "url": "https://cs.wikipedia.org/wiki?curid=102791", "title": "Pod Skálou", "text": "Pod Skálou\n\nPod skálou je přírodní památka ev. č. 1362, která se nachází severně od obce Nová Ves v okrese Svitavy. Správa AOPK Pardubice.\n\nDůvodem ochrany je svahová bučina s hojným tisem.\n"}
{"id": "102794", "url": "https://cs.wikipedia.org/wiki?curid=102794", "title": "Tercie (hudba)", "text": "Tercie (hudba)\n\nTercie (z lat. \"tertius\" – třetí) je hudební interval mezi prvním a třetím tónem diatonické stupnice, v rovnoměrně temperovaném ladění obsahuje buď tři půltóny (\"malá tercie\") nebo čtyři půltóny (\"velká tercie\"). Obě tercie se od konce středověku považují za konsonantní intervaly.\n\nMalá tercie se nachází mimo jiné mezi 1. a 3. tónem každé mollové stupnice (např. mezi A – C v a moll) a je pro tuto stupnici charakteristická, proto se také někdy označuje jako \"„mollová tercie“\".\n\nV čistém ladění má malá tercie hodnotu nejčastěji 6:5 (přibližně 316 centů), i když se zřídka používají i jiné hodnoty – 7:6 nebo 13:11.\n\nV pythagorejském ladění má malá tercie hodnotu 32:27 (v tomto ladění zní velice disonantně – 294,1 centu).\n\nVe středotónovém ladění má malá tercie hodnotu formula_1 (310,3 centu)\n\nV rovnoměrně temperovaném ladění má hodnotu 2:1 (přesně 300 centů), je tedy o něco užší než čistá malá tercie.\n\nVelká tercie se nachází mimo jiné mezi 1. a 3. tónem každé durové stupnice (např. mezi C – E v C dur) a je pro tuto stupnici charakteristická (podobně jako malá tercie pro mollovou stupnici), proto se také někdy označuje jako \"„durová tercie“\".\n\nV čistém a středotónovém ladění má velká tercie hodnotu 5:4 (přibližně 386 centů).\n\nV pythagorejském ladění má velká tercie hodnotu 81:64 (v tomto ladění zní, stejně jako malá tercie, velice disonantně – 407,8 centu).\nV rovnoměrně temperovaném ladění má hodnotu 2:1 (přesně 400 centů), je tedy o něco širší než čistá velká tercie.\n"}
{"id": "102796", "url": "https://cs.wikipedia.org/wiki?curid=102796", "title": "Samsun (provincie)", "text": "Samsun (provincie)\n\nSamsun je turecká provincie na jižním pobřeží Černého moře. Jejím hlavním městem je Samsun. V roce 2000 měla 366 000  obyvatel. Má rozlohu 3 920 km².\n\nSamsunská provincie se dělí na 15 distriktů:\n"}
{"id": "102797", "url": "https://cs.wikipedia.org/wiki?curid=102797", "title": "Pod Panským lesem", "text": "Pod Panským lesem\n\nPod Panským lesem je bývalá přírodní památka ev. č. 1247 v okrese Prostějov na západním okraji obce Malé Hradisko (Olomoucký kraj).\n\nDůvodem ochrany byla vlhká louka s hojným výskytem upolínu evropského, která ovšem v důsledku nesprávné péče o území (absence kosení luk a zarůstání dřevinami) na lokalitě téměř zanikla a upolín vymizel.\n\nNa části území se nachází starý sad.\n\nZ chráněných rostlin se na lokalitě vyskytuje zvonečník hlavatý či čilimník řezenský.\n\nVodstvo je z lokality odváděno potůčkem, jenž po pár set metrech vtéká do říčky Zábrana.\n\nPodloží je tvořeno kulmskými drobami, nad nimi jsou v údolí potůčku vyvinuté gleje, směrem do svahu přecházející do pseudoglejů a kambizemí.\n\n"}
{"id": "102800", "url": "https://cs.wikipedia.org/wiki?curid=102800", "title": "Pod Ostrou horou", "text": "Pod Ostrou horou\n\nPod Ostrou horou je přírodní památka ev. č. 1604, která se nachází jihovýchodně od obce Chroboly v okrese Prachatice. Správa AOPK České Budějovice. Důvodem ochrany jsou mokřadní louky s kosatcem sibiřským.\n\n"}
{"id": "102801", "url": "https://cs.wikipedia.org/wiki?curid=102801", "title": "Kvarta", "text": "Kvarta\n\nPůvodem latinské slovo kvarta může znamenat:\n\n"}
{"id": "102804", "url": "https://cs.wikipedia.org/wiki?curid=102804", "title": "Sinop (provincie)", "text": "Sinop (provincie)\n\nSinop je turecká provincie na jižním pobřeží Černého moře. Jejím hlavním městem je Sinop. V roce 2000 měla 225 574 obyvatel. Má rozlohu 5 862 km².\n\nSinopská provincie se dělí na 9 distriktů:\n\n"}
{"id": "102806", "url": "https://cs.wikipedia.org/wiki?curid=102806", "title": "Pod Obrovou nohou", "text": "Pod Obrovou nohou\n\nPod Obrovou nohou je přírodní památka ev. č. 1215, která se nachází v okrese Prostějov severozápadně od obce Ondratice a jihozápadně od obce Otaslavice, na jejímž katastru leží. Chráněné území je v péči Krajského úřadu Olomouckého kraje. Na jihu se nachází další přírodní památka Kopaniny.\n\nDůvodem ochrany je pestrá mozaika luk, pastvin a lesíků.\n"}
{"id": "102807", "url": "https://cs.wikipedia.org/wiki?curid=102807", "title": "How Am I Supposed to Live Without You", "text": "How Am I Supposed to Live Without You\n\n„How Am I Supposed to Live Without You“ (\"Jak mám žít bez tebe\") je píseň původně nazpívaná Laurou Branigan a později Michaelem Boltonem. Boltonova verze v lednu 1990 vedla americkou hitparádu Billboard Hot 100. \n\nBolton tuto píseň původně i pro Lauru Branigan napsal, ale její verze z roku 1983 mnoho úspěchů nezaznamenala, proto se rozhodl tuto píseň přezpívat sám a měl s ní úspěch. \n"}
{"id": "102810", "url": "https://cs.wikipedia.org/wiki?curid=102810", "title": "Pod Mešnicí", "text": "Pod Mešnicí\n\nPod Mešnicí je přírodní památka ev. č. 1978, která se nachází jižně od obce Hojkov v okrese Jihlava. Správa AOPK Havlíčkův Brod.\n\nDůvodem ochrany je fragment krátkostébelných suchomilných společenstev s výskytem kriticky ohrožených druhů.\n"}
{"id": "102813", "url": "https://cs.wikipedia.org/wiki?curid=102813", "title": "Bartın (provincie)", "text": "Bartın (provincie)\n\nBartın je turecká provincie na jižním pobřeží Černého moře. Jejím hlavním městem je Bartın. V roce 2000 měla 184 178  obyvatel. Má rozlohu 2 140 km².\n\nBartınská provincie se dělí na 4 distrikty:\n"}
{"id": "102814", "url": "https://cs.wikipedia.org/wiki?curid=102814", "title": "Pod Liščím kupem", "text": "Pod Liščím kupem\n\nPod Liščím kupem je přírodní památka ev. č. 1203, která se nachází v okrese Prostějov jihozápadně od obce Buková ležící v okolí potoku Zábrana. Území spravuje Krajský úřad Olomouckého kraje.\n\nDůvodem ochrany je ostřicová lada s bohatým porostem prstnatce májového.\n\nNa území přírodní památky roste pcháč potoční, kuklík potoční, starček potoční, suchopýr uzkolistý, kakost bahenní, ostřice prosová, ostřice obecná a prstnatec májový.\n\nSeverní hranici tvoří Hamerský potok, v půlce přírodní památky je u něj vybudována dnes již nefunkční kamenná hráz.\n\nPodloží je tvořeno kulmskými drobami, nad nimi se vyvinuly zbahněné gleje.\n\n"}
{"id": "102817", "url": "https://cs.wikipedia.org/wiki?curid=102817", "title": "Zonguldak (provincie)", "text": "Zonguldak (provincie)\n\nZonguldak je turecká provincie na jižním pobřeží Černého moře. Jejím hlavním městem je Zonguldak. V roce 2000 měla 615 599  obyvatel. Má rozlohu 3 481 km².\n\nZonguldakská provincie se dělí na 6 distriktů:\n"}
{"id": "102820", "url": "https://cs.wikipedia.org/wiki?curid=102820", "title": "Düzce (provincie)", "text": "Düzce (provincie)\n\nDüzce je turecká provincie na jižním pobřeží Černého moře. Jejím hlavním městem je stejnojmenné město Düzce. V roce 2000 měla 314 266  obyvatel. Má rozlohu 1 065 km².\n\nDüzcská provincie se dělí na 6 distriktů:\n"}
{"id": "102821", "url": "https://cs.wikipedia.org/wiki?curid=102821", "title": "Hotlinking", "text": "Hotlinking\n\nHotlinking je způsob zobrazování obrázků (či jiných multimediálních souborů) v rámci webové stránky načítáním z jiného serveru.\n\nZobrazení obrázku v HTML kódu v rámci vlastního serveru používá relativní odkaz:\n\nNaproti tomu hotlinking využívá absolutní odkaz na obrázek stahovaný z jiného serveru:\n\nPoužívání hotlinkingu na cizí servery se nedoporučuje především ze tří důvodů:\n\n\nMajitelé webů se tak brání zbytečnému narůstání přenesených dat ze serveru, která jsou většinou limitována poskytovatelem hostingu.\n"}
{"id": "102823", "url": "https://cs.wikipedia.org/wiki?curid=102823", "title": "Cent", "text": "Cent\n\nCent je:\n"}
{"id": "102825", "url": "https://cs.wikipedia.org/wiki?curid=102825", "title": "Sexta (hudba)", "text": "Sexta (hudba)\n\nSexta (z lat. \"sextus\" – šestý) je hudební interval mezi prvním a šestým tónem diatonické stupnice, v rovnoměrně temperovaném ladění obsahuje buď osm půltónů (\"malá sexta\") nebo devět půltónů (\"velká sexta\"). Obě sexty se od konce středověku považují za konsonantní intervaly.\n\nV čistém ladění má malá sexta hodnotu 8:5 (přibližně 814 centů).\n\nV pythagorejském ladění má hodnotu 128:81, v tomto ladění tedy zní dosti disonantně.\n\nVe středotónovém ladění se místo malé sexty používá zvětšená kvinta, což s sebou přináší problém tzv. vlčích intervalů.\n\nV rovnoměrně temperovaném ladění má hodnotu 2:1 (přesně 800 centů), je tedy o něco užší než v čistém ladění.\n\nV čistém ladění má velká sexta hodnotu 5:3 (přibližně 884 centů).\n\nV pythagorejském ladění má hodnotu 27:16, stejně jako malá sexta tedy v tomto ladění zní dosti disonantně.\n\nVe středotónovém ladění má hodnotu formula_1\n\nV rovnoměrně temperovaném ladění má hodnotu 2:1 (přesně 900 centů), je tedy o něco širší než v čistém ladění.\n"}
{"id": "102827", "url": "https://cs.wikipedia.org/wiki?curid=102827", "title": "Paula Abdulová", "text": "Paula Abdulová\n\nPaula Julie Abdul (*19. června 1962 San Fernando, Kalifornie) je americká zpěvačka, tanečnice, choreografka a porotkyně.\n\nV roce 1980 když působila jako roztleskávačka basketbalového klubu Los Angeles Lakers její taneční talent objevil choreograf a obsadil ji do pár videoklipů. Později začala sama působit jako zpěvačka. Velké úspěchy zaznamenávala koncem 80. a začátkem 90. let. Poté její sláva ustoupila, řešila hlavně svůj osobní život. V roce 2002 se její zašlá sláva opět obnovila a to díky soutěží \"American Idol\" (u nás Česko hledá Superstar), kde začala působit jako jedna z hlavních porotců.\n\nPaula Abdul se narodila v Kalifornii ve městě San Fernando do syrsko-židovské rodiny. Její matka \"Lorraine Rykiss\" je bývalá kanadská koncertní pianistka, která se narodila ve francouzsky mluvící části Kanady Winnipegu.\nJejí otec byl \"Harry Abdul\" syrsko-brazilský sirotek, který vyrůstal u obchodníka se štěrkem v Kalifornii. Když bylo Paule Abdul sedm, její rodiče se rozvedli. Ona a její sestra Wendy žily pak s matkou v San Fernandu Valley.\n\nUž jako malé dítě si budovala kariéru, vystupovala v muzikálu \"Singin´ in the rain\" po boku Gene Kelly nebo Debbie Allen. Od malička poslouchala Arethu Franklin nebo Stevieho Wondera.\n\nS tancem Abdul začala, když jí bylo osm a vědělo se o ní, že je talent od přírody. Navštěvovala \"Van Nuys\" střední školu, kde působila jako roztleskávačka a hrála i ve skupině na flétnu, patřila mezi nejlepší studenty.\n\nV patnácti získala stipendium na pobyt v tanečním letním táboře, kde ji učitelé naučili větší pružnosti a zdravé stravě. Později se dostala Abdul na státní univerzitu v Nothridge, kde začala studovat televizní hlasatelství. Jako studentka prvního ročníku byla přijata k roztleskávačkám \"Los Angeles Lakers\", kde byla vybrána z více než sedmi set adeptek. Po třech týdnech se stala hlavní choreografkou a po půl roce opustila díky roztleskávačkám studia.\n\nVelká energie Pauly Abdul jí vynesly dobré renomé mezi hvězdami, které si jí najímaly pro tvorbu choreografie do jejich videoklipů a na turné. Po roce 1980 začala působit jako hlavní choreografka Janet Jackson, pracovala také pro Prince nebo skupinu Duran Duran.\nPracovala i pro film například pro film \"Americká krása\" nebo \"Jerry Maguire\" a pro pár televizních reklam.\n\nV roce 1989 získala dvě prestižní ocenění za choreografii pro Tracey Ullman. V prosince 2005 vydala Abdulová DVD, ve kterém učí náctileté i malé děti tanečním krokům.\n\nV roce 1987 poslala pár svých demo nahrávek do vydavatelských společností, a ačkoli byl její hlas relativně netrénovaný, její výborný tanec přesvědčil vydavatele k nasazení její písně do hitparád.\nV roce 1988 vydala své debutové album nazvané \"Forever Young Girl\" a její album se dostalo do vedení albového žebříčku po 62 týdnech od vydání, čímž se stalo albem, které dosáhly čísla jedna po nejdelší době od vydání. Žebříček vedlo deset týdnů.\n\nAlbum se posléze stalo platinovým a zaznamenalo celkem pět hitů, které se umístily na čísle jedna v prestižní hitparádě Billboard Hot 100.\nDruhé album vydala Abdul v roce 1991, jmenovalo se \"Spellbound\" a opět se stalo velmi úspěšné, celkem se jej prodalo více než 8 milionů kopií. Na albu byl i song \"The Track U\", který nazpívala společně s Princem.\n\nPo vydání \"Spellbound\", začaly spekulace ohledně její vychrtlosti, které vyvrcholily po vystoupení na \"MTV Music Awards\". Abdul zprávy o své anorexii dementovala tím, že pouze přes televizní obrazovky se mohla zdát moc hubená, čímž se stala na pár měsíců terčem posměšků a komiksů.\n\nVeřejně o svém problému přijímání potravy promluvila až v roce 1995, kdy přiznala, že trpěla těmito problémy, které jsou už snad pryč. V témže roce vydala i své třetí album nazvané \"Head Over Heels\".\nV roce 2000 vydala své vzpomínkové album s největšími hity. Album nemělo mnoho komerčních úspěchů. Na tomto albu se měl objevit i song \"Spinning Around\", který nakonec nepoužila a tak jej natočila pro své album Kylie Minogue.\n\nV roce 2002 se stala Abdulová jedním ze tří porotců v pěvecké soutěži \"American Idol\", kde vystupuje po boku Simona Cowella a Randyho Jacksona, aby hodnotili talenty mladých a neznámých lidí. Abdulová byla zvolena jako nejsympatičtější porotce, je oblíbená pro svou mírnost a soucit a to, že sympatizuje s neúspěšnými zpěváky.\nV roce 2006 podepsala smlouvu na další tři roky působení v \"American Idol\".\n\n\n"}
{"id": "102828", "url": "https://cs.wikipedia.org/wiki?curid=102828", "title": "11. skupina", "text": "11. skupina\n\nMezi prvky 11. skupiny periodické tabulky prvků patří měď (Cu), stříbro (Ag), zlato (Au) a roentgenium (Rg), tyto prvky jsou také známé jako mincovní kovy. Elektronová konfigurace valenční elektronové slupky je ns (n-1)d.\n\nVšechny prvky této skupiny patří mezi přechodné kovy. Jelikož mají nízkou reaktivitu, všechny patří mezi ušlechtilé kovy. Mají vysoké teploty tání, nejsou těkavé, ale jsou kujné a vykazují vysokou tepelnou i elektrickou vodivost. Tyto prvky často tvoří komplexní sloučeniny.\n\n"}
{"id": "102829", "url": "https://cs.wikipedia.org/wiki?curid=102829", "title": "Didymické ladění", "text": "Didymické ladění\n\nDidymické ladění je nejběžnější z čistých hudebních ladění. Mnohdy bývá pojmem čisté ladění označováno právě ladění Didymické.\n\nToto ladění zní absolutně čistě v tónině odvozené od základního tónu, již ve velmi příbuzných tóninách se ale začínají vyskytovat velice disonantní vlčí intervaly, takže čisté ladění je pro složitější hudbu prakticky nepoužitelné. Příkladem může být vlčí kvinta \"d-a\": (5:3) x (8:9) = 40:27, čili asi 1,4815; čistá kvinta je 3:2 = 1,5.\n\nZáklad ladění vytvořil v prvním století hudební teoretik Didymus z Alexandrie, který vyšel z dělení struny v poměru 24:27:30:32. Jeho tetrachord má následující strukturu (jak je u starých řeckých stupnic obvyklé, jsou tóny uváděny v sestupném pořadí):\n\nK oktávě 2:1 a kvintě 3:2, které byly použity již při konstrukci pythagorejského ladění, byly přidány intervaly, v nichž se objevuje číslo 5. Disonantní Pythagorejská velká tercie 81:64 byla nahrazena Didymickou velkou tercií 5:4 a Pythagorejská velká sexta 27:16 Didymickou sextou 5:3. Rozdíl mezi Pythagorejskou a Didymickou tercií nebo Pythagorejskou a Didymickou sextou se nazývá Didymické koma.\n\nPro odvození tónů používá didymické ladění jen kvintu, velkou tercii a oktávu.\n\nTóny d, f a g se odvodí postupnými kvintovými kroky stejným způsobem jako u Pythagorejského ladění: tón f jako kvinta pod základním tónem c, transpozice o oktávu výše: (1:1) x (2:3) x (2:1) = (4:3); g o kvintu výše než c: (1:1) x (3:2) = (3:2); d o kvintu výše než g, transpozice o oktávu níž: (3:2) x (3:2) x (1:2) = (9:8). Tóny e, a a h se odvodí z velkých tercií: e o velkou tercii výše než c: (1:1) x (5:4) = (5:4); a o velkou tercii výše než f: (4:3) x (5:4) = (5:3); h o velkou tercii výše než g: (3:2) x (5:4) = (15:8).\n\nTímto postupem vznikne sedmitónová stupnice složená ze samých čistých intervalů: velká sekunda (9:8), velká tercie (5:4), kvarta (4:3), kvinta (3:2), velká sexta (5:3), velká septima (15:8) a oktáva (2:1). Jednotlivé tóny této stupnice jsou vzdáleny o velký celý tón (9:8), malý celý tón (10:9) nebo diatonický půltón (16:15).\n\nJen pomocí kvint a velkých tercií lze dále vytvořit i dvanáctitónovou chromatickou stupnici složenou ze samých čistých intervalů.\n\nRozdíly mezi jednotlivými tóny mají následující velikosti a názvy:\n\nTakto sestavená chromatická stupnice nemá ale prakticky žádné využití, již bylo řečeno, že při modulacích i do blízkých tónin se objevují velké disonance nepříjemné pro poslech.\n"}
{"id": "102830", "url": "https://cs.wikipedia.org/wiki?curid=102830", "title": "Yozgat (provincie)", "text": "Yozgat (provincie)\n\nYozgat je turecká provincie v centrální části Malé Asie. Jejím hlavním městem je Yozgat. V roce 2000 měla 682 919  obyvatel. Má rozlohu 14 123 km².\n\nYozgatská provincie se dělí na 14 distriktů:\n"}
{"id": "102832", "url": "https://cs.wikipedia.org/wiki?curid=102832", "title": "12. skupina", "text": "12. skupina\n\nMezi prvky 12. skupiny periodické tabulky prvků patří zinek (Zn), kadmium (Cd), rtuť (Hg) a kopernicium (Cn). Elektronová konfigurace valenční elektronové slupky je ns (n-1)d.\n\nI když nejsou známy sloučeniny, v nichž by měly tyto prvky nezaplněné orbitaly d, řadíme je mezi přechodné kovy. Vytvářejí sloučeniny v oxidačním čísle II, u rtuťi se setkáváme i se sloučeninami v oxidačním čísle I. Často vytvářejí komplexní sloučeniny. Ale protože nejsou schopny zpětné interakce typu formula_1, netvoří komplexy typu karbonylů.\n\n"}
{"id": "102833", "url": "https://cs.wikipedia.org/wiki?curid=102833", "title": "Septima (hudba)", "text": "Septima (hudba)\n\nSeptima (z lat. \"septimus\" – sedmý) je hudební interval mezi prvním a sedmým tónem diatonické stupnice, v rovnoměrně temperovaném ladění obsahuje buď deset půltónů (\"malá septima\") nebo jedenáct půltónů (\"velká septima\").\n\nMalá septima se považuje za mírně disonantní interval, více disonantní než tercie nebo sexta, ale méně disonantní než velká septima nebo malá sekunda.\n\nV čistém ladění má malá septima hodnotu 16:9 (přibližně 996 centů), ale může nabývat i jiných hodnot, např. 9:5 nebo 7:4.\n\nV pythagorejském ladění má hodnotu 16:9.\n\nVe středotónovém ladění má hodnotu formula_1\n\nV rovnoměrně temperovaném ladění má hodnotu 2:1 (přesně 1000 centů), je tedy o něco širší než v čistém ladění.\n\nVelká septima se spolu s malou sekundou považuje za nejdisonantnější interval.\n\nV čistém ladění má velká septima hodnotu 15:8 (přibližně 1088 centů).\n\nV pythagorejském ladění má hodnotu 243:128.\n\nVe středotónovém ladění má hodnotu formula_2\n\nV rovnoměrně temperovaném ladění má hodnotu 2:1 (přesně 1100 centů), je tedy o něco širší než v čistém ladění.\n"}
{"id": "102834", "url": "https://cs.wikipedia.org/wiki?curid=102834", "title": "Milštejn", "text": "Milštejn\n\nMilštejn (něm. \"Mühlstein\", v překladu Mlýnský kámen) je zřícenina hradu v Lužických horách ve výšce 562 m n. m., asi 3,5 km severně od města Cvikova v okrese Česká Lípa v Libereckém kraji. Přesná doba založení hradu není známa. Soudě dle ostatních budovaných lokalit byl hrad založen ve druhé polovině 13. století na ochranu zemské stezky vedoucí z Lipé do Žitavy. Prvními známými vlastníky hradu byli Berkové z Dubé, významná větev rodu Ronovců. Zbytky hradu jsou registrovanou kulturní památkou na katastrálním území Trávník, zapsanou v památkovém katalogu pod číslem 14320/5 - 2870.\n\nV druhé polovině 13. století v severní oblasti Čech při Lipské obchodní stezce páni z Vartenberka a Ronovci budovali opevněná sídla (Sloup, Vartenberk, Lemberk, Lipý, Frýdlant a další). Je doloženo archeologickými nálezy, že v té době byl na komunikaci mezi Sloupem a Ojvínem postaven i Milštejn.\n\nPrvní písemná zmínka o hradě Milštejn je z roku 1343 v kronice Jana z Gubenu o loupeživém řádění Míšňanů v okolí Žitavy a Ojvína. V knihách pražského arcibiskupství z let 1362-1379 je jmenován jako majitel panství zahrnující i Milštejn Jindřich Berka z Dubé. Po jeho smrti roku 1404 se hradním pánem stal jeho syn Hynek Dubský, který se jako první z Berků psal Hynek z Milštejna. Když zemřel i on roku 1433, hradním pánem se stal syn Jindřich Berka z Milštejna. Když zemřel roku 1444 i on, panství se ujal jeho stejnojmenný syn, bydlel však v České Lípě. V Milštejně zanechal silnou posádku. Na hradě byla posádka 12-16 zbrojnošů, kteří doprovázeli kupecké vozy na cestě z Žitavy do Prahy a také zde vybírali clo, mýtné. Přesto však byl hrad roku 1456 dobyt Lužickým vojskem, nicméně v 15. století zažil hrad období svého největšího rozkvětu. Byl dokonce nazván v roce 1545 Zámek Milsstaain.\n\nRoku 1502 získal zákupské panství společně s panstvím Milštejn Václav Berka z Dubé. O dva roky později vše prodal svému strýci Petrovi Berkovi z Dubé. Roku 1518 od dětí Petra získal zákupské panství bez Milštejna jejich bratranec Zdislav Berka z Dubé a panství Milštejn dokoupil až roku 1532.\nV roce 1532 se Zdislav Berka z Dubé a Lipé, tehdejší vlastník i panství Milštejna rozhodl odejít do Zákup a z nich pak spravoval i Milštejn a okolí. Záznamy o krádeži v roce 1588 dosvědčují, že ještě koncem 16. století zde bylo vybavení, ovšem v té době již opuštěné sídlo chátralo. Kolem roku 1590 zde zůstal jen jeden strážný a v roce 1634 byl hrad poničen švédským vojskem generála Bannera.\n\nV okolí hradu se těžil pískovec pro výrobu mlýnských kamenů (odtud název hradu) od 13. století, maximálního rozvoje těžba dosáhla v 18. a 19. století, a zasáhla i vlastní hrad a jeho samotné základy a způsobila tak jeho faktický zánik. Postupně byly odbourány hradní věže. Kolem roku 1685, za panství zákupského knížete Julia Františka ze Zákup byla zbořena velká hradní věž, protože podolovaná ohrožovala dělníky v lomu pod ní. Další věž se zřítila roku 1726 a konečně zbytky věží byly odstřeleny roku 1793. Milštejn byl poté jmenován v záznamech jako lom na panství Zákupy. Na konci 19. století si lom pronajali bratři Istraelové z Drážďan. Tehdy zde pracovalo asi 100 dělníků a mlýnské kameny zde vyráběné a opracované v blízké osadě Naděje byly prodávány i do řady dalších zemí Evropy. Těžba byla ukončena kolem roku 1910.\n\nDnes je hrad dominantním skalním útvarem s nepatrnými zbytky původního zdiva. V podhradí je několik zavalených podzemních prostor, vzniklých převážně dolováním pískovce. Pěší turisté se sem nejlépe dostanou po červené turistické značce z vlakové zastávky Svor, cesta je dlouhá 4,5 km. Zhruba 200 metrů od zříceniny je Stříbrná studánka, odkud voda stékala do rybníka, z něhož se zachovala jen hráz.\n\n"}
{"id": "102835", "url": "https://cs.wikipedia.org/wiki?curid=102835", "title": "Pod Kazbalem", "text": "Pod Kazbalem\n\nPod Kazbalem je přírodní památka ev. č. 1971, která se nachází západně od obce Uhelná Příbram v okrese Havlíčkův Brod. Správa AOPK Havlíčkův Brod.\n\nDůvodem ochrany je fragment vlhkých luk v povodí Hostačovky.\n"}
{"id": "102842", "url": "https://cs.wikipedia.org/wiki?curid=102842", "title": "Pod Hukvaldskou oborou", "text": "Pod Hukvaldskou oborou\n\nPod Hukvaldskou oborou je přírodní památka ev. č. 1333, která se nachází v okrese Frýdek-Místek severovýchodně od obce Kozlovice (část Měrkovice). Správa AOPK Ostrava.\n\nDůvodem ochrany je lokalita pérovníku pštrosího.\n\n"}
{"id": "102848", "url": "https://cs.wikipedia.org/wiki?curid=102848", "title": "Pod hájenkou Kyčera", "text": "Pod hájenkou Kyčera\n\nPod Hájenkou Kyčera je přírodní památka ev. č. 1332, která se nachází v okrese Frýdek-Místek severně od obce Mosty u Jablunkova. Správa AOPK Ostrava.\n\nDůvodem ochrany je prameniště a zarůstající rašeliniště s cennou vegetací.\n\nZarůstající rašeliniště a prameniště se nachází na okraji lesního komplexu s výskytem chráněných a ohrožených druhů rostlin a živočichů. Lokalita je součástí mozaiky stanovišť obdobného charakteru v oblasti Moravskoslezských Beskyd, které se podařilo uchránit před zánikem vlivem postupné sukcese. Degradující rašeliniště tvoří přirozená společenstva, do nichž vstupují mezofilní druhy.\n\nPodmáčené jedliny a přirozené smrčiny již vymizely, jejich dřívější přítomnost indikuje žebrovice různolistá (Blechnum spicant) a hořec tolitovitý (Gentiana asclepiadea). Na fragmentech mokřadů a pramenišť svazu Caricion fuscae dominují ostřice, které provázejí všivec ladní (Pedicularis sylvatica), suchopýr úzkolistý (Eriophorum angustifolium), mečík střechovitý (Gladiolus imbricatus), prstnatec listenatý (Dactylorhiza longebracteata) a prstnatec májový (D. majalis). Smilkové louky jsou porostlé jalovcem obecným (Juniperus communis), třezalkou skvrnitou (Hypericum maculatum), mochnou přímou (Potentilla recta) a trojzubcem poléhavým (Sieglingia decumbens). Na vlhčích místech je poměrně bohatě vyvinuto mechové patro, ve kterém byly zaznamenány zejména rašeliník tučný (Sphagnum obesum) a trsenka kopinatá (Jungermania leiantha).\n\nÚzemí bylo dlouhou dobu ponecháno přirozené sukcesi až do roku 1994, kdy byla provedena plošná redukce keřů a v následujících letech byla přírodní památka již pravidelně kosena. Dle opakovaného sledování vedou tato opatření k posílení populací mokřadních druhů.\n"}
{"id": "102852", "url": "https://cs.wikipedia.org/wiki?curid=102852", "title": "Karlheinz Deschner", "text": "Karlheinz Deschner\n\nKarlheinz Deschner (narozen jako Karl Heinrich Leopold Deschner) (23. května 1924 Bamberk − 8. dubna 2014) byl německý spisovatel a kritik náboženství.\n\nKarlheinz Deschner žil mnoho let v městečku Haßfurt am Main v německých Dolních Francích.\n\n\n"}
{"id": "102854", "url": "https://cs.wikipedia.org/wiki?curid=102854", "title": "Pinchas Lapide", "text": "Pinchas Lapide\n\nPinchas Lapide (28. listopadu 1922, Vídeň - 23. října 1997, Frankfurt nad Mohanem) byl židovský diplomat, teolog a religionista. Zabýval se mimo jiné křesťansko-židovskými vztahy a výzkumem Nového zákona. Byl manželem židovské teoložky Ruth Lapide.\n\nMladý Pinchas Lapide byl v roce 1938 odvlečen nacisty do koncentračního tábora, nicméně podařilo se mu z něj utéci a přes Polsko a Československo se dostal nejprve do Spojeného království a poté v roce 1940 do Palestiny. \n\nV letech 1951-1969 působil na různých pozicích v izraelských diplomatických službách, mimo jiné na postu konzula v Miláně (1956-1958). Ve volném čase studoval judaistiku, později se jí a religionistice věnoval zcela. Studoval na Kolínské univerzitě a na Bar-Ilanově univerzitě v Ramat Ganu nedaleko Tel Avivu. Je autorem více než 35 knih přeložených do 12 jazyků. Od poloviny 70. let žil ve Frankfurtu nad Mohanem.\n\n"}
{"id": "102855", "url": "https://cs.wikipedia.org/wiki?curid=102855", "title": "Ramsey Clark", "text": "Ramsey Clark\n\nWilliam Ramsey Clark (* 18. prosince 1927 v Dallasu, Texas, USA) je americký advokát a aktivista mírového hnutí. Od roku 1961 pracoval na ministerstvu spravedlnosti. V letech 1965–1967 (za prezidenta Lyndona B. Johnsona) jako zástupce ministra a 1967–1969 v pozici ministra spravedlnosti. Jako advokát se podílel na obhajobě např. Davida Koreshe, Lyndona LaRouche, Slobodana Miloševiće, Radovana Karadžiće a Saddáma Husajna.\n\nNarodil se v Dallasu v americkém státě Texas do právnické rodiny rodičům Mary Jane Ramseyové, dceři vlivného texaského soudce, a Tomu C. Clarkovi, soudci Nejvyššího soudu.\n\nVojenskou službu si odbyl v letech 1945–1946 u amerického námořnictva (U.S. Marine Corps).\n\nVzdělání získal na texaské univerzitě v Austinu (B.A., 1949) a Chicagu (M.A, J.D, 1950). Od roku 1951 až do vstupu do ministerstva spravedlnosti byl společníkem firmy Clark, Reed and Clark. Mezitím, v roce 1956 začal praktikovat své právnické vzdělání u Nejvyššího soudu.\n\nMinistrem spravedlnosti se stal 10. dubna 1967 a tuto funkci vykonával do konce prezidentského období Lyndona Johnsona – 20. ledna 1969.\n\nPo kariéře na ministerstvu spravedlnosti se stal profesorem práva. Mezi lety 1974 a 1976 kandidoval za demokraty jako senátor státu New York, ale byl poražen.\n\nNa začátku 70. let začal inklinovat k odpůrcům války ve Vietnamu. V roce 1972 navštívil jeho severní teritorium a protestoval proti bombardování Hanoje.\n\nV roce 1991 veřejně obvinil prezidenta George H. W. Bushe, J. Danfortha Quaylea, Jamese Bakera, Richarda \"Dicka\" Cheneyho, Williama Webstera, Colina Powella, Normana Schwarzkopfa a „ostatní, kteří by měli být jmenováni“ ze „zločinů proti míru, válečných zločinů“ a „zločinů proti lidskosti“ za vedení války v Zálivu proti Iráku a následné odsuzující (ekonomické) sankce a v roce 1996 obvinění rozšířil o genocidu a „použití zbraní hromadného ničení“. V jednom ze svých projevů naznačil, že účelem americké bombardování bylo vyřadit schopnost samozásobitelství Iráku a přivodit této zemi hluboké hospodářské problémy, které široce zasáhnou její civilní obyvatelstvo.\n\nV roce 2002, ještě před druhou válkou v Zálivu, založil organizaci VoteToImpeach, která se snažila o impeachment prezidenta George W. Bushe a několik členů jeho administrativy a pro tento účel nasbírala přes milion podpisů.\n\nV roce 2006 vypracoval svůj seznam „hlavních agresí“ vykonaných Spojenými státy americkými, které čítají 17 bodů a časově zapadají od konce II. světové války do současnosti.\n\nI ve svých letech je stále aktivní a zajímá se o současné kauzy (např. odsoudil izraelskou invazi do Palestiny z prosince 2008 a nazval ji genocidou). Za svou činnost obdržel ceny \"Gandhi Peace Award\" a \"Peace Abbey Courage of Conscience Award\".\n\n"}
{"id": "102877", "url": "https://cs.wikipedia.org/wiki?curid=102877", "title": "Přechodné kovy", "text": "Přechodné kovy\n\nJako přechodné kovy (přechodové kovy, tranzitivní kovy, tranzitivní prvky) jsou podle doporučení IUPAC označovány všechny prvky d-bloku periodické tabulky prvků, včetně zinku, kadmia, rtuti a kopernicia, tj. skupin 3-12. IUPAC ve svém platném doporučení připouští, že někdy se do přechodných prvků nezahrnuje skupina 12. Také předběžně navrhované doporučení nového názvosloví anorganické chemie již definuje jako přechodné prvky pouze prvky skupin 3-11 a výslovně již zahrnuje i lanthanoidy a aktinoidy, tedy vnitřně přechodné prvky.\n\nNázev \"přechodné\" či „přechodové“ vyjadřuje postavení těchto prvků v periodické tabulce prvků. V každé z period, ve kterých se vyskytují, vykazují tyto prvky postupné přidávání elektronů do atomových orbitalů d. Přechodné prvky tak představují přechod mezi skupinou „2“ kovů alkalických zemin (vápníkem, stronciem, bariem) a skupinou „13“ (galium, indium, thalium).\n\nLanthanoidy(*) a aktinoidy(**) se označují jako vnitřně přechodné prvky\n\nPřechodné kovy vykazují vysokou pevnost v tahu, hustotu, teplotu tání a varu. Tyto i jiné vlastnosti jsou u přechodových kovů způsobeny schopností jejich \"d\" elektronů delokalizovat se v prostředí kovové mřížky. U kovových látek je kov tím pevnější, čím více elektronů je společných – sdílených mezi atomovými jádry (kovová vazba).\n\n\nV analogii k přechodovým prvkům je používán také výraz vnitřně přechodné prvky, kterým se označují prvky f-bloků periodické tabulky prvků. Jedná o lanthanoidy (prvky s atomovým číslem 57-71) a aktinoidy (prvky s atomovým číslem 89-103).\n\n"}
{"id": "102879", "url": "https://cs.wikipedia.org/wiki?curid=102879", "title": "Fredevald", "text": "Fredevald\n\nFredevald (též \"Pustý zámek\", ) je zřícenina hradu na severu České republiky v Lužických horách asi 3 km východně od České Kamenice. Pozůstatky hradu jsou chráněny jako kulturní památka.\n\nHrad pravděpodobně postavili Michalovicové ve druhé polovině 14. století. Poprvé byl doložen roku 1406, kdy patřil Hynkovi Berkovi z Dubé na Hehensteinu a na hradu měl hejtmana Zikmunda ze Slibovic. Hrad byl vystavěn na mohutném skalním masívu nad údolím říčky Kamenice) na ochranu nedaleké obchodní cesty. Ve 30. letech 15. století z hradu opakovaně napadal lužická města Mikeš Pancíř ze Smojna. Tato aktivita, v níž pokračovali další majitelé hradu (v roce 1428 jej i s panstvím koupil Zikmund z Vartenberka od Jindřicha Berky), nezůstala bez odezvy a vojska lužických měst hrad nakonec opakovaně dobyla a v roce 1440 poničila. Od konce 15. století byl hrad pustý. Jeho funkci nahradil nový Kamenický hrad na Zámeckém vrchu. Louky u Fredevaldu byly uváděny ve výkazech města Kamenice v letech 1570–1574, hrad zmiňován už nebyl.\n\nKoncem 19. století byla k hradu zřízena přístupová stezka a na vrcholu hradu byla upravena v roce 1890 českokamenickým Horským spolkem vyhlídková plošina.\n\nFredevald je součástí přírodní památky Pustý zámek vyhlášené v roce 1963 ONV Česká Lípa.\n\n\n"}
{"id": "102880", "url": "https://cs.wikipedia.org/wiki?curid=102880", "title": "Pustý zámek", "text": "Pustý zámek\n\nPustý zámek je název více objektů:\n\n\n\n"}
{"id": "102882", "url": "https://cs.wikipedia.org/wiki?curid=102882", "title": "Index librorum prohibitorum", "text": "Index librorum prohibitorum\n\nIndex librorum prohibitorum („Seznam zakázaných knih“) byl v letech 1559–1966 oficiální seznam publikací, které katolická církev věřícím zakazovala číst. Jednalo se o spisy, které podle názorů katolického kléru mohly poškodit víru nebo mravy věřících, tedy o publikace domněle amorální a o knihy odporující katolické věrouce a mravouce.\n\nKřesťanská církev již od svého zrodu bojovala proti názorům a knihám, které se neslučovaly s její vírou. „\"Právo a povinnost církve zkoumati a zapovídati knihy víře nebo mravům nebezpečné vyplývá z jejího božského poslání, z podstaty a účelu církve samé. Církev katolická toho práva vždy si byla vědoma a hned od svého počátku prakticky je prováděla. Ve Skutcích apoštolských (19,19) čteme: »Mnozí pak z těch, kteříž byli všetečných věcí (čarodějnictví) hleděli, snesli knihy a spálili je přede všemi.« ... První příklad hned na počátku církve, že knihy špatné ničeny, věřícím zapovídány.\"\"\n\nMocenské údery proti pohanům a heretikům zpočátku nevedla samotná církev, která k tomu neměla ani odpovídající prostředky, ale římský stát, který v tomto ohledu podřizoval svůj rozvětvený aparát jednoznačně církevním zájmům. Církevní sněm v Niceji v roce 325 zavrhl spis alexandrijského kněze Aria a císař Konstantin vydal dekret, v němž hrozil smrtí těm, kdo by Ariovy knihy měli u sebe a nevydali je ke spálení.\n\nPapež Anastasius I. odsoudil roku 401 některé knihy Órigenovy, papež Inocenc I. roku 417 spisy Pelagiovy, papež Lev I. Veliký roku 447 knihy manicheiských. Efezský koncil odsoudil roku 431 spisy Nestoriovy a z podnětu tohoto sněmu zakročila státní moc proti Nestoriovým knihám. V císařském výnosu stálo: „\"Ať se nikdo neodvažuje vlastnit, číst nebo opisovat bezbožné knihy zločinného a svatokrádežného Nestoria proti ctihodné sektě pravověrných a proti rozhodnutí nejsvětějšího shromáždění předáků, konaného v Efesu. Rozhodli jsme, aby se tyto knihy svědomitě a pilně vyhledávaly a veřejně spalovaly\".\"\n\nRoku 496 vydal papež Gelasius I. seznam knih, kde vedle dovolených jsou uvedeny i knihy zapověděné; jde o apokryfy, knihy kacířské a pověrečné. Čím jdeme dále do středověku, tím více se množí zákazy knih. Uvádíme jen některé známější případy: zákaz knih Berengarových roku 1050, díla Abélardova roku 1121, spisů Marsilia z Padovy a Jana z Janduna roku 1327. Kostnický koncil odsoudil spisy Jana Viklefa i Jana Husa a nařídil biskupům, aby je pálili. „\"Vedle těchto a přemnoha jiných zapověděných knih a spisů haeretických zapověděno ve středověku veliké množství knih o různých pověrách, jako magii, nekromantii a podobných jednajících\".\"\n\nVelmi energicky byl církví pronásledován židovský Talmud. Již roku 1242 bylo z podnětu papeže Řehoře IX. a na rozkaz krále Ludvíka IX. Svatého spáleno v Paříži 20 vozů naložených zabavenými exempláři Talmudu. V roce 1244 vydal papež Inocenc IV. bulu „\"Impia Judaeorum perfidia\"\", v níž žádal krále Ludvíka IX., aby Talmud a spisy související (komentáře apod.) kázal shromažďovat a pálit. Také papežové Klement IV., Honorius IV. a Jan XXII. zničení těchto knih opět a opět požadovali. V roce 1593 vydal papež Klement VIII. bulu „\"Cum Hebraeorum malitia\"\", v níž zakázal užívání Talmudu jak křesťanům, tak i židům. Nikdo nesměl tyto knihy vlastnit, číst, kupovat, prodávat nebo tisknout a neposlušnost byla trestána ztrátou jmění a dalšími těžkými tresty, i tělesnými; nalezené exempláře Talmudu měly být spáleny. Ještě na konci 19. století platil zákaz četby Talmudu pro katolíky, a to pod sankcí smrtelného hříchu.\n\nCírkev také omezovala nebo dle potřeby času zapovídala překlady bible do národních jazyků a zakazovala četbu těchto překladů. Odůvodňovala to tím, že Písmo svaté v řeči lidové zneužívali různí sektáři, zejména valdenští a albigenští, k hájení svých bludů.\n\nPo vynálezu knihtisku se knihy začaly velmi rychle šířit, a to i spisy z hlediska církve závadné. Proto buly papežů Alexandra VI. z roku 1501 a Lva X. z roku 1515 zakazovaly tiskařům pod nejtěžšími tresty tisknout knihy bez předchozího svolení církevních představených. V bule Lva X. „\"Inter sollicitudines\"\" ze dne 4. května 1515 je jako trest za nedovolený tisk uvedena konfiskace a spálení celého nákladu příslušné knihy, peněžitá pokuta 100 dukátů a odnětí živnosti knihtiskařské na jeden rok.\n\nVystoupením Lutherovým a za reformace povstala celá záplava knih církvi katolické nepřátelských. Papež Lev X. bulou „\"Exurge Domine\"\" ze dne 15. června 1520 zapověděl číst knihy od Luthera sepsané, a to pod trestem pro kacíře stanoveným.\n\nV této době začínají vznikat seznamy zapovězených knih, a to nejprve jako indexy partikulární, které obsahovaly knihy určitého národa nebo oblasti. Takovéto indexy (katalogy) vydal v Belgii císař Karel V., v Anglii král Jindřich VIII., další vydávaly univerzita lovaňská a univerzita pařížská a též někteří biskupové pro oblast své jurisdikce. Papežský vyslanec kardinál Giovanni della Casa uveřejnil takový seznam v Benátkách roku 1549. Papež Pavel IV. nařídil inkvizitorům, aby zhotovili seznam knih zapověděných pro celou církev. Tento první celocírkevní \"Index\" byl vytištěn roku 1557, ale na veřejnost se dostal až v roce 1559.\n\nZáležitostí \"Indexu\" zabýval se též tridentský koncil, který ustavil komisi prelátů a teologů, kteří \"Index\" Pavla IV. upravili a doplnili a zároveň stanovili i pravidla pro vydávání, četbu a používání knih. Předsedou této komise se stal pražský arcibiskup Antonín Brus z Mohelnice. \"Index\" upravený z rozkazu sněmu tridentského byl vyhlášen papežem Piem IV. bulou „\"Domini Gregis\"\" dne 24. března 1564. V roce 1571 založil papež Pius V. samostatnou kongregaci, která se zabývala censurou tisku. Nazývala se \"Sacra Congregatio indicis librorum prohibitorum\" a její povinností bylo zkoumat a do seznamu zakázaných knih zařazovat knihy víře neb mravům nebezpečné. V roce 1917 tato povinnost přešla na \"Posvátnou kongregaci Svatého oficia\".\n\n\"Index librorum prohibitorum\" byl od roku 1559 vydáván opakovaně; do roku 1966, kdy byl zrušen, vyšlo několik desítek vydání. Jednotlivá vydání se liší hlavně tím, že jsou přidávány další závadné tituly, ale občas byly některé zákazy i zrušeny. V roce 1835 byly např. z \"Indexu\" vypuštěny spisy Galileovy, Koperníkovy a Keplerovy. Větší úpravy byly provedeny v roce 1900, kdy byl vydán \"Index librorum prohibitorum\" papeže Lva XIII.\n\n\"Index librorum prohibitorum\" neobsahoval všechny knihy, jejichž četbu katolická církev zakazovala. Bylo stanoveno, „\"že spisy, které před rokem 1600 buď papežové nebo všeobecné sněmy církevní zavrhli, i nadále zavrženy zůstaly, jak od nich původně byly odsouzeny, byť v novém indexu uvedeny nebyly\".\" Proto v \"Indexu\" nejsou uvedeny spisy četných kacířů, které byly odsouzeny před tímto datem (Viklefa, Husa atd.).\n\nAle \"Index librorum prohobitorum\" neobsahoval ani všechny závadné knihy, které byly vydány po roce 1600. „\"Index není seznamem všech špatných knih v posledních třech stoletích vydaných, ani ne seznamem knih nejnebezpečnějších...\"\" Není v možnostech církve prozkoumat celou moderní literaruru. \"Index librorum prohibitorum\" je „\"seznam jen těch knih, které církevní úřady zkoumaly, za nebezpečné víře nebo mravům uznaly a zvláštním vynesením zapověděly. Možno tedy nazvati index sbírkou těchto jednotlivých církevních dekretů o knihách zapověděných za poslední tři století.\"\"\n\n\"Index\" nebyl jediným církevním zákonem o knihách. Naopak, \"Index\" byl jen doplňující částí všeobecných církevních dekretů o četbě zapověděných knih. Těchto církevních dekretů byla celá řada, ve 20. století představoval závaznou normu \"Kodex kanonického práva\" z roku 1917. Tento kodex zapovídal v kánonech číslo 1385, 1391, 1399 a 1400 několik druhů knih. Všeobecně byla zakázána četba knih, které nějak napadaly nebo zpochybňovaly náboženství, katolická dogmata a dobré mravy, hanobily církevní hierarchii a stav duchovní, zastávaly se manželské rozluky, pojednávaly o věcech obscénních atd. Dále byly obecně zavrženy knihy, v nichž se hájí racionalismus, materialismus, ateismus, pozitivismus, skepticismus, „\"jelikož těmito systémy podrývají se základy náboženství jak přirozeného, tak i katolického.\"\" Proto spisy některých zjevných bezbožníků (Marx, Schopenhauer, Nietzsche atd.) nebyly zařazeny na seznam zakázaných knih; spadaly totiž jednoznačně do kategorie knih, které byly věřícím zapovězeny obecným církevním zákonem. Na \"Index\" církev zařazovala především ty knihy, které by věřící mohli mylně pokládat za dovolené.\n\nV \"Indexu\" nacházíme řadu známých autorů a knih. Figurují tam práce předních myslitelů a filozofů, například Montaignovy \"Eseje\", díla francouzských osvícenců, spisy F. Bacona, Descarta, Spinozy, Hobbese, Locka, Huma, Comta, J. St. Milla, \"Kritika čistého rozumu\" Immanuela Kanta, \"Vývoj tvořivý\" nositele Nobelovy ceny H. Bergsona, dále práce Sartra a jiných filozofů. Z proslulých spisovatelů se na \"Index\" dostaly spisy nositelů Nobelovy ceny Anatola France, Maurice Maeterlincka, André Gida, dále díla Balzaca, Stendhala, Flauberta, Heina, Victora Huga, Zoly, Dumase (otce) i Dumase (syna), d'Annunzia, Daudeta, Alberta Moravii a dalších spisovatelů. Většinu položek v \"Indexu\" ovšem tvoří širší veřejnosti málo známé spisy teologické a náboženské, které jsou nějak závadné z hlediska katolické věrouky. V roce 1934 byl na \"Index\" zařazen také \"Mýtus dvacátého století\" nacistického ideologa Alfreda Rosenberga.\n\nKnihy zapovězené nesměli katolíci číst, přechovávat, překládat, vydávat ani jinak rozšiřovat. Následky nedodržení tohoto zákazu byly odstupňované. Jednalo-li se o knihy kacířů nebo odpadlíků, které propagují herezi, apostázi či schizma, nebo o knihy zapovězené Apoštolskou Stolicí zvláštním listem, propadal viník trestu exkomunikace, tedy vyloučení z církve. U knih, které byly sice zařazeny na \"Index\", ale nesplňovaly podmínky pro trest exkomunikace, se čtenář dopouštěl neposlušnosti, porušoval zákaz daný církevním zákonem. Toto „\"nedbání zákona církevního, ač je-li vědomé, pravidelně bývá těžkým hříchem\"\". Některé nedovolené knihy („libri prohibiti\") byly uchovávány v knihovnách církevních institucí, hlavně klášterů, ve zvláštním uzavřeném oddělení, někdy zvaném „karcer\". Předpisy o tom, kdo smí zavržené knihy číst, se vyvíjely. Nejprve dával svolení jen papež, hlavně pro teology, kteří vyvraceli kacířské bludy, později mohli svolení dát i další církevní představení, např. ke studijním účelům.\n\nCírkev zdůrazňovala, že hlavním účelem zákazu knih je „\"vzdáliti od věřících nebezpečí zkázonosné četby\"\". Zákaz nějaké knihy nepovažovala církev za trest pro jejího autora, ovšem za podmínky, že se podrobí, tedy že knihu již nebude nadále vydávat, propagovat a šířit. Pokud příslušná římská kongregace posuzovala knihu váženého katolíka, bylo někdy připuštěno, aby autor mohl svou knihu obhajovat. Většinou však autoři k jednání přizváni nebyli, protože se prý nejednalo o osoby autorů, ale o odvrácení nebezpečí, jež hrozilo věřícím z jejich knih. Některé knihy byly zakázány s poznámkou „donec corrigantur\", tj. jejich četba byla zakázána, dokud nebudou opraveny; tato poznámka byla např. u spisů Descartových, a to i v posledním vydání \"Indexu\" z roku 1948.\n\nI po roce 1559 byly kromě celocírkevního \"Indexu\" vydávány též místní sezamy zakázaných knih. Například pro české země bylo nutno vydat seznam, který by zahrnoval i závadnou literaturu, která byla psána česky a německy. Jednalo se především o spisy husitů, kališníků, stoupenců jednoty bratrské, luteránů apod. Z indexů, které byly vydány pro české země, nutno vzpomenout alespoň knihu jezuity Antonína Koniáše „\"Clavis haeresim claudens et aperiens. Klíč kacířské bludy k rozeznání otvírající, k vykořenění zamykající. Aneb Registřík některých bludných, pohoršlivých, podezřelých, nebo zapověděných kněh, s předcházejicími oučinlivými prostředky, s kterými pohoršlivé a škodlivé knihy vyskoumati a vykořeníti se mohou.\"\" Tento spis vyšel poprvé v roce 1729 a ve druhém, rozhojněném vydání roku 1749. Jeho sestavení úzce souviselo s rekatolizací v českých zemích, která byla doprovázena ničením velkého množství závadných knih. Koniáš sám vyznal, že vlastní rukou vmetal do ohně 30 000 knih; odhaduje se, že z toho byla asi polovina českých.\n\nIndex Koniášův posloužil jako základ při sestavování indexu pražského arcibiskupa Antonína Příchovského „\"Index librorum prohibitorum et corrigendorum\"\", který vyšel v roce 1770. Kromě obsáhlého úvodu obsahoval v druhé části (319 stran) seznam knih zakázaných nebo opravu potřebujících.\n\nIndex Příchovského vyšel v době, kdy se již začala rozvíjet i cenzura státní. Státní moc dokoce částečně omezila i platnost indexu arcibiskupa Příchovského. Patentem císaře Josefa II. ze dne 20. října 1781 bylo stanoveno, že za zakázané je možno považovat jen ty knihy ze zmíněného indexu, které zakáže též zeměpanská cenzura. Pokud biskupové soudí, že některá kniha je náboženství škodlivá, mají ji dle tohoto patentu oznámit státní cenzuře.\n\nPoslední vydání celocírkevního \"Indexu\" vyšlo v roce 1948. I po tomto datu byl však seznam zakázaných knih doplňován (např. o díla J.-P. Sartra, André Gida, Alberta Moravii, Nikose Kazantzakise, Simony de Beauvoirové) a bylo připravováno další vydání \"Indexu\". Zároveň však sílila kritika \"Indexu zakázaných knih\", a to i ze strany katolických intelektuálů. Na II. vatikánském koncilu (1962–1965) se někteří účastníci otevřeně dožadovali zrušení \"Indexu\".\n\nDne 7. prosince 1965 byla zveřejněna apoštolská exhortace (motu proprio) papeže Pavla VI. „\"Integrae Servandae\"\", kterou byla \"Posvátná kongregace Svatého oficia\" reformována a přejmenována na \"Kongregaci pro nauku víry.\" Bylo zachováno právo kongregace na cenzorování knih. Dále bylo stanoveno, že kongregace bude bedlivě zkoumat podezřelá díla dříve, než je odsoudí. Autorům bylo přiznáno právo na obhajobu. O procesu měl být rovněž zpraven biskup, v jehož diecézi dotyčný autor žil. O \"Indexu\" se dokument nezmiňoval.\n\nDne 14. června 1966 zveřejnil prefekt \"Kongregace pro nauku víry\", kardinál Ottaviani, oznámení o zrušení \"Indexu zakázaných knih\", který tak přestal být platným církevním zákonem. \"Index\" již nebude vydáván ani doplňován. Za čtení spisů v \"Indexu\" uvedených už nehrozí církevní trest.\n\nV roce 1983 byl vydán nový \"Kodex kanonického práva\". Ten v kánonu 823 stanoví: \"„(§ 1) Aby byla zachována neporušenost pravd víry a mravů, mají pastýři církve povinnost a právo dozírat, aby tištěným slovem nebo používáním hromadných sdělovacích prostředků nebyla poškozována víra ani mravy křesťanů; vyžadovat, aby vše, co se týká víry a mravů a má být křesťany vydáváno, bylo podrobeno posouzení pastýři církve; konečně mají povinnost a právo odmítnout spisy, které poškozují pravou víru a dobré mravy. (§ 2) Povinnost a právo podle § 1 náleží biskupům, jak jednotlivě, tak shromážděných na místních sněmech nebo na biskupských konferencích, pokud se to týká věřících svěřených jejich péči, a papeži, pokud se to týká veškerého božího lidu.\"\"\n\nCírkevní orgány, především římská \"Kongregace pro nauku víry\", občas upozorní na určitou knihu, která není v souladu s učením katolické církve. Platný \"Kodex kanonického práva\" z roku 1983 však již neobsahuje zákaz číst závadné knihy a nejsou v něm ani církevní sankce pro ty věřící, kteří by četli nějakou knihu, jež byla církevními orgány odmítnuta. Trvá ovšem morální povinnost nedávat do oběhu nebo číst knihy, které ohrožují víru a morálku. Katolická mravouka učí, že četba závadných knih není bez rizika, neboť může být příležitostí ke hříchu a vést k otupení náboženského a mravního cítění. Vždyť „\"špatné knihy i křesťany velice ctnostné a u víře vzdělané na bezcestí a do záhuby uvedly\"\".\n\n\nDo Indexu byla zařazena i Encyklopedie aneb Racionální slovník věd, umění a řemesel (kolektivní dílo), a to k roku 1758 a dále u jmen hlavních redaktorů: Diderot a d'Alembert.\n\n\n\n"}
{"id": "102886", "url": "https://cs.wikipedia.org/wiki?curid=102886", "title": "Incest", "text": "Incest\n\nIncest (z latinského \"incestus\" – nečistý, hříšný), zastarale krvesmilstvo, je sexuální aktivita mezi blízkými příbuznými. Incest je a byl v naprosté většině současných i historických kultur považován za tabu a zakázán. Naopak u přírodně (prvobytně pospolně) žijících kmenů je incest poměrně častou praktikou, která je však i tu často společensky upravována a regulována. U našich biologických předchůdců šlo - a u většiny primátů jde - o běžný a přirozený jev (zde je však na místě užívat spíše výrazu inbreeding). Přesná definice tohoto termínu je však v různých kulturách různá, protože se liší i definice výrazů „sexuální aktivita“ a „blízký příbuzný“. V některých kulturách se blízký příbuzný definuje jen porodem, v jiných se mezi blízké příbuzné považuje i dítě adoptované nebo získané sňatkem, podle šaríe i osoba kojená stejnou ženou.\n\nK incestu může dojít jak mezi sourozenci, tak mezi rodičem a jeho potomkem. Může se udát mezi osobami různého i stejného pohlaví.\n\nVe většině národů západní civilizace a v jimi kolonizovaných národech je poměr mezi blízkými pokrevními příbuznými zločinem, i když i zde se definice blízkosti mění. V některých zemích (např. některé státy USA) jde o závažný žalovatelný trestný čin, v jiných je to jen přečin a někde je incest zcela legální (např. Francie, Španělsko, Argentina).\n\nPrvní písemně dochovaná zpráva o incestu pochází z Bible, konkrétně z Genesis ze Starého zákona. Kain měl se svojí sestrou a ženou Avanou syna Enocha. ↑ Gn 4, 1–2 (Kral, ČEP)\n\nVědecký termín pro incest mezi zvířaty je inbreeding. Tento výraz v sobě na rozdíl od výrazu „incest“ nezahrnuje kriminální význam.\n\nDůsledkem inbreedingu je zvýšením četnosti homozygotů v populaci. Inbreeding může mít v závislosti na velikosti populace a počtu generací, v nichž k němu dochází, buď dobrý, nebo špatný vliv.\n\nV přírodě mají zvířata odpor nebo naopak se přiklánějí k inbreedingu podle místních podmínek a okolností a podle evolučních trendů. U některých druhů (nejznámějšími jsou šimpanzi bonobo), je pohlavní styk, a to i mezi blízkými příbuznými, velmi častým jevem, prostředkem k usmíření nebo jen pozdravu. \n\nVzorce rodičovského chování spolu s hierarchickou strukturou skupin jedinců mnoha druhů efektivně inbreedingu zabraňují. Potomci samci například opouštějí matku zhruba ve stejné době, kdy dosahují pohlavní dospělosti.\n\nInbreeding se využívá při šlechtění nových plemen a odrůd k upevnění požadovaných znaků v populaci.\n\nTrestní zákoník č. 40/2009 Sb. v ustanovení § 188 hovoří o souloži mezi příbuzným v pokolení přímém (tj. děti, vnuci a vnučky, rodiče a prarodiče) nebo se sourozencem, kterou trestá trestem odnětí svobody až na tři roky.\n\nSamotný pojem incest ovšem náš právní řád neužívá. Podle výše zmíněného ustanovení trestního zákoníku je trestný ten, kdo vykoná soulož s příbuzným v pokolení přímém nebo sourozencem. Z hlediska sourozeneckého vztahu zákon nerozlišuje mezi sourozenci plnorodými a polorodými. Proto soulož vykonaná mezi sourozenci vlastními je hodnocena stejně jako soulož vykonaná mezi sourozenci nevlastními.\n\nUrčitý problém v souvislosti s tímto trestným činem vyvstává v případě soulože uskutečněné například mezi adoptivním otcem a jeho adoptivní dcerou. Vzhledem k tomu, že dané osoby nejsou krevně spřízněny, nehrozí tu případný zdravotní následek u potomstva. Je však otázkou, zda je tato skutečnost dostatečná k ospravedlnění či dokonce umožnění takovéhoto svazku. Pro naplnění skutkové podstaty trestného činu soulože mezi příbuznými je třeba vykonat soulož (nepostačí pouze pohlavní styk), proto je nutné dojít k závěru, že je chráněn pouze genetický kód, nikoliv morální hodnoty, a tedy v případě soulože mezi osvojitelem a osvojencem k naplnění skutkové podstaty trestného činu nedochází.\n\nPokud pojem incestu nebudeme vykládat tím nejužším způsobem, tedy že jde pouze o soulož mezi blízkými příbuznými, ale zahrneme pod tento pojem i další chování jako například sexuální zneužívání, stanou se tak pro případ incestu relevantní i jiná ustanovení trestního zákona. V této souvislosti lze zmínit trestný čin pohlavního zneužívání, trestný čin vydírání, trestný čin znásilnění či trestný čin ohrožování mravnosti.\n\nV USA se zákony liší stát od státu, v několika málo státech nehrozí žádný nebo malý postih, ale ve většině států jsou tresty přísné, v mnoha státech hrozí usvědčeným z incestu doživotí. Ve všech státech, kde je incest trestný, jsou za blízké pokrevní příbuzné považováni příbuzní v pokolení přímém a příbuzní v pokolení pobočném (neboli tzv. nepřímí příbuzní – sourozenci, synovci, neteře, strýcové a tety). Některé státy (např. Wisconsin) považují za incest i pohlavní styk s bratrancem či sestřenicí, a to i z druhého kolene.\n\nV Austrálii byla v roce 2013 objevena komunita, vyvíjející se po 4 generace v incestním vztahu. Nalezené děti jsou mentálně i fyzicky poškozené.\n\nPůvodem incestního tabu se zabývala celá řada psychologů, antropologů a sociologů, kteří na toto téma zveřejnili několik teorií, proč se vztah mezi příbuznými netoleruje. Téměř všechny se shodují v tom, že lidé cítí sexuální averzi k těm, se kterými vyrůstali, případně byli svědky jejich dětství. Pro otce je tak nepřijatelná představa sexu s dcerou, kterou viděl vyrůstat. Z toho plyne důležitá poučka pro kriminální psychologii, a to, že praví pedofilové se proto zpravidla nedopouštějí incestu na vlastních dětech.\n\nFinský antropolog Edvard Westermarck prováděl rozsáhlé studie v izraelském kibucu, kde matky umisťují své děti krátce po narození do komunity ostatních dětí. Tyto děti jsou spolu od útlého dětství a přestože nemají žádný příbuzenský vztah, nikdy k sobě nepocítily sexuální náklonnost.\n\nOpačného názoru byl Sigmund Freud, který tvrdil, že sklon k incestu je univerzální a každý ho má v sobě zakódovaný.\n\n\n"}
{"id": "102887", "url": "https://cs.wikipedia.org/wiki?curid=102887", "title": "Plešivec", "text": "Plešivec\n\nSlovo Plešivec má více významů:\n\n\n\n"}
{"id": "102888", "url": "https://cs.wikipedia.org/wiki?curid=102888", "title": "Plešivec (přírodní památka)", "text": "Plešivec (přírodní památka)\n\nPlešivec je přírodní památka ev. č. 319, která se nachází severně od obce Kamýk na katastrálních územích Hlinná, Kamýk u Litoměřic a Miřejovice v okrese Litoměřice na stejnojmenném vrchu. Spadá pod správu CHKO České středohoří.\n\nDůvodem ochrany je mimojeskynní výskyt ledu v čedičové suti.\n\n"}
{"id": "102889", "url": "https://cs.wikipedia.org/wiki?curid=102889", "title": "Videokazeta", "text": "Videokazeta\n\nVideokazeta je audiovizuální nosič obsahující magnetickou pásku, na kterou lze zaznamenat obraz, zvuk a doplňkové informace (indexy, časový kód).\n\nPodle charakteru signálu, který je na ně zaznamenáván, můžeme videokazety rozdělit na analogové nebo digitální.\n\nProtože existuje řada vzájemně nekompatibilních spotřebních i profesionálních systémů pro záznam obrazu, bylo a je videokazet více druhů než u obdobného nosiče zvuku – audiokazety.\n\nVe spotřební oblasti analogové videokazety ustupují optickým diskům DVD, ve videokamerách jsou analogové videokazety postupně nahrazovány digitálními.\nV profesionální oblasti je přechod od analogových k digitálním systémům a videokazetám ještě patrnější. V budoucnu lze očekávat přechod od videokazet k optickým nebo pevným diskům i ve videokamerách díky okamžitému přístupu k jednotlivým scénám při střihu. Perspektivní novinkou je nahrávání na paměťové karty.\n\n"}
{"id": "102892", "url": "https://cs.wikipedia.org/wiki?curid=102892", "title": "Růžový palouček", "text": "Růžový palouček\n\nRůžový palouček je památné místo, které bylo 1. ledna 1989 prohlášeno kulturní památkou. Nachází se asi 7 km západně od Litomyšle mezi obcemi Morašice a Újezdec, v katastrálním území Újezdec u Litomyšle. Má rozlohu asi 1,85 ha, je porostlý galskými růžemi a obklopený parkem, v němž se nachází měděný památník českých bratří.\n\nJako Červený palouček je zaznamenán v josefínském katastru z roku 1787 s poznámkou o neužitečnosti. K jeho velké známosti přispěl výrazně spisovatel Alois Jirásek ve \"Starých pověstech českých\". Místo jej zaujalo v roce 1876 v době, kdy vyučoval na gymnáziu v Litomyšli. Umístil pověst o rozloučení českých bratří s rodnou krajinou po porážce českého stavovského povstání do \"Starých pověstí českých\". Osobně se pak zúčastnil odhalení památníku.\n\nPověstí se k tomuto místu v různých variantách vztahuje celá řada. Po velké bitvě by se zde např. mělo sejít sedm králů, kteří na rozkvetlém paloučku sjednají věčný mír. Loučící se čeští bratři zde měli zakopat zlatý kalich. Z jejich slz zde také měly vykvést bílé růže. Růže odtud nejde podle dalších pověstí vzít a přesadit jinam. Palouček se též brání všem narušitelům. Několik pověstí se vztahuje i k ruským vojákům procházejícím tudy za napoleonských válek.\n\nRůžový palouček byl ve druhé polovině 19. století místem mnoha shromáždění. V roce 1903 vznikl Spolek pro získání Růžového paloučku veřejnosti. O tři roky se spolku opravdu podařilo místo odkoupit. Kromě starosti o palouček bylo jeho cílem také vztyčení památníku na tomto místě. Sibiřskou měď jako materiál darovali českoslovenští legionáři a památník podle návrhu architekta Aloise Meteláka vyhotovila Řemeslnická škola v Litomyšli. Památník má tvar čtyřhranného sloupu s kalichovitým vyústěním, na kterém je umístěna zlacená zeměkoule o půlmetrovém průměru. Na všech stranách sloupu jsou měděné reliéfy. Jedná se o symbolická vyobrazení vztahující se k českým bratřím. Nachází se zde také jména členů Jednoty bratrské, věnování tvůrců památníku a slova A. Jiráska. Sloup obklopuje ze všech stran mříž, na níž je připomenuto odhalení památníku, které se uskutečnilo 19. června 1921. Slavnostní řeč před asi 70 000 přítomnými návštěvníky pronesl A. Jirásek.\n\nPark v okolí byl osázen v roce 1925 architektem Kulišanem a nachází se v něm např. jinan dvoulaločný. Do roku 1938 se na Růžovém paloučku konala setkání v den připomenutí upálení Jana Husa. Po druhé světové válce byla tato tradice obnovena pouze na dva roky. V roce 1952 byla nuceně zastavena činnost spolku. Ten se obnovil až v roce 1990 jako \"Spolek přátel Růžového paloučku v Újezdci\", který se opět o místo stará a pořádá zde znovu slavnosti.\n\nJiné památné místo, zvané též Růžový palouček, se nachází na státní hranici severně od Žacléře v osadě zvané Černá Voda. Zde je umístěn reliéf Jana Amose Komenského a deska s údajem, že zde dne 4. února 1628 překročil hranici s Polským královstvím. Do své vlasti se již nikdy nevrátil.\n\nRůžový palouček Vysokomýtský zpravodaj 6/2006, s. 2, 31\n"}
{"id": "102894", "url": "https://cs.wikipedia.org/wiki?curid=102894", "title": "Premier League 2005/06", "text": "Premier League 2005/06\n\nV sezóně 2005/06 nejvyšší anglickou ligu vyhrála Chelsea. Sestoupily týmy Birmingham City, West Bromwich Albion a Sunderland.\n\nZ = odehrané zápasy; V = výhry; R = remízy; P = prohry; Bod = počet bodů\nCL = přímý postup do Ligy mistrů, CLQ = postup do kvalifikace o Ligu Mistrů, UC = postup do poháru UEFA, UI = postup do poháru Intertoto, S = sestup\n\n\n"}
{"id": "102895", "url": "https://cs.wikipedia.org/wiki?curid=102895", "title": "Plaviště", "text": "Plaviště\n\nPlaviště je přírodní památka ev. č. 1314, která se nachází v okrese Rakovník, na katastrálním území vesnice Soseň, která je administrativně částí města Jesenice. Jádrem přírodní památky je rybník Plaviště s přilehlou loukou a malou částí lesa. Chráněné území je v péči Krajského úřadu Středočeského kraje.\n\nPředmětem ochrany je mokřadní lokalita se vzácnou květenou. Na březích rybníku a sousední louce roste mimo jiné rašeliník, suchopýr úzkolistý, violka bahenní, rdesno hadí kořen, vachta trojlistá, prstnatec májový, vemeník dvoulistý a zábělník bahenní.\n\nSamotný rybník Plaviště, který se nachází v prameništi Kosobodského potoka, je významnou lokalitou výskytu obojživelníků, např. čolek obecný, blatnice skvrnitá, kuňka obecná, ropucha obecná, skokan skřehotavý a jeho hybridní formy.\n\nZhruba 700 metrů jihovýchodním směrem od rybníka Plaviště se nachází přírodní památka Soseňský lom a Boží kámen, registrovaný jako významný krajinný prvek.\n\n"}
{"id": "102898", "url": "https://cs.wikipedia.org/wiki?curid=102898", "title": "Pláně (přírodní památka)", "text": "Pláně (přírodní památka)\n\nPláně je přírodní památka ev. č. 1447, která se nachází severně od obce Kuřimská Nová Ves v okrese Brno-venkov. Správa AOPK Havlíčkův Brod.\n\nDůvodem ochrany je příkrý skalnatý svah s řídkým smíšeným porostem a bohatou květenou.\n"}
{"id": "102902", "url": "https://cs.wikipedia.org/wiki?curid=102902", "title": "Jan Milíč Lochman", "text": "Jan Milíč Lochman\n\nJan Milíč Lochman (3. dubna 1922 Nové Město nad Metují - 21. ledna 2004 Basilej, Švýcarsko) byl český exilový protestantský teolog a filozof, duchovní Českobratrské církve evangelické a vysokoškolský pedagog.\n\nTeologii studoval na Komenského evangelické bohoslovecké fakultě (KEBF), na univerzitě v St. Andrews a v Basileji, kde později také působil (viz níže).\n\nV letech 1960-1968 působil jako profesor systematické teologie na KEBF v Praze. Přednášel hostovsky i na jiných předních univerzitách v Evropě a v USA.\n\nV letech 1968-1992 přednášel na univerzitě v Basileji; přednášel zde hostovsky a po invazi vojsk Varšavské smlouvy v Basileji zůstal. Od roku 1969 byl profesorem a dvakrát byl zvolen rektorem. Po roce 1989 zajížděl pravidelně do Československa i Česka. Patřil k význačným osobnostem ekumenického hnutí a křesťansko-marxistického dialogu.\n\nRoku 1998 mu byl propůjčen Řád T. G. Masaryka III. třídy.\n\n\n\n"}
{"id": "102903", "url": "https://cs.wikipedia.org/wiki?curid=102903", "title": "On the 6", "text": "On the 6\n\nOn the 6 je debutové album americké zpěvačky Jennifer López, které vydala 1. června 1999. Nejlepší umístění v USA bylo osmé místo. Celkem v TOP 20 strávila jedenáct týdnů. Album obsahuje i mnoho známých singlů včetně debutového \"If You Had My Love\".\n\n"}
{"id": "102904", "url": "https://cs.wikipedia.org/wiki?curid=102904", "title": "Plácky (přírodní památka)", "text": "Plácky (přírodní památka)\n\nPlácky či Placky je přírodní památka ev. č. 313, která se nachází v okrese Břeclav jižně asi 1,2 km od obce Velké Němčice. Správa AOPK Brno. S účinností od 1. září 2017 byla památka znovu vyhlášena Nařízením Jihomoravského kraje č. 2 ze dne 4. května 2017. Důvodem ochrany jsou cenná společenstva subhalofilních a místy až halofilních trávníků s výskytem některých ohrožených druhů slanomilných rostlin jako prorostlík nejtenčí (Bupleurum tenuissimum), merlík slanomilný (Chenopodium chenopodioides), komonice zubatá (Melilotus dentatus) a sítina Gerardova (Juncus gerardii).\n"}
{"id": "102908", "url": "https://cs.wikipedia.org/wiki?curid=102908", "title": "Katastr", "text": "Katastr\n\nTermín katastr znamená rejstřík či seznam a používá se v těchto významech:\n\n\nJsou uváděny dvě varianty původu slova:\n"}
{"id": "102910", "url": "https://cs.wikipedia.org/wiki?curid=102910", "title": "Opposites Attract", "text": "Opposites Attract\n\nOpposites Attract (Opaky se přitahují) je píseň z roku 1990, kterou nazpívala Paula Abdul a pochází z jejího debutového alba \"Forever Your Girl\". Píseň napsal a produkoval Oliver Leiber.\n\nPíseň dosáhla vrcholu i v prestižní americké hitparádě Billboard Hot 100 a to v únoru 1990. Celkem žebříček vedla tři týdny.\nPíseň je nejvíce vzpomínána hlavně pro svůj animovaný videoklip, kde Abdul tančí s kreslenou postavou zpěváka \"MC Skat Kat\". Paula Abdul pro tento videoklip vymyslela choreografii.\n"}
{"id": "102920", "url": "https://cs.wikipedia.org/wiki?curid=102920", "title": "Romas Kalanta", "text": "Romas Kalanta\n\nRomas Kalanta (22. února 1953 – 14. května 1972) je litevský symbol, legenda, národní hrdina. 14. května 1972 se veřejně upálil před divadlem v Kaunasu na protest proti okupaci a začlenění své vlasti do Sovětského svazu a proti potlačování litevského jazyka a kultury sovětskou okupační mocí.\n\nV roce 1963 se jeho rodina z Alytusu přestěhovala do Kaunasu. Otec byl účastníkem 2. světové války s Německem, vstoupil do komunistické strany, pracoval v kaunaské polytechnice.\n\nV roce 1971 by absolvoval 18. střední školu v Kaunasu, ale protože nesložil několik zkoušek, přešel do večerní školy, pracoval v továrně \"Aidas\". Byl sečtělý, psal básně, sportoval, hrál na kytaru, zajímal se o hnutí hippies.\n14. května 1972 v Kaunasu v městském parku nedaleko Hudebního divadla se na protest proti sovětskému režimu polil benzínem a se zvoláním „Svobodu Litvě!“ se podpálil. V jeho zápisníku zbyl zápis: „Za moji smrt může jen státní zřízení.“ (Uveřejněno až po obnovení nezávislosti Litvy; lidé, ačkoliv tato slova tehdy neznali, si smysl Kalantova činu vyložili ve stejném duchu.) Ti, co byli nablízku, se ještě snažili mladíka uhasit, ale přivolaná záchranka jej do nemocnice dovezla již v bezvědomí. Zemřel po 14 hodinách.\n\nUdálosti v Kaunasu vyvolaly u příslušníků Komunistické strany Litvy a KGB zděšení: v SSSR to byl jeden z prvních podobných incidentů. Příslušníci KGB se postarali, aby se pohřeb konal 18. května o dvě hodiny dříve, aby se lidé nestačili shromáždit. Davy lidí, které táhly od Kalantova rodného domu v ulici Panerių, se vyvalily do Aleje Svobody. Podle výkazů KGB tento a následující den do ulic vyšlo přes 3000 demonstrantů. Demonstrace potlačovalo přes 7000 příslušníků milice, policie, vojska. Účastníci protestů byli pochytáni, ostříháni dohola, vyslýcháni, biti, byly jim zabaveny jejich osobní dokumenty, ti aktivnější – uvězněni. Někteří byli odvezeni a propuštěni na nahodilých místech desítky kilometrů daleko.\n\nMasové demonstrace, násilí a zatýkání trvaly ještě 2 dny (do 19. 5.). Bylo zatčeno 402 osob, z nich 33 správně stíháno, 6 trestně stíháno, vězněno. Hlavní organizátoři byli odsouzeni ne jako organizátoři výtržností, ale jako chuligáni a „asociální živly“ – tak byl maskován „boj s hippies“. Demonstrací se zúčastnila i mládež z dalších oblastí země.\n\nAntanas Sniečkus se ve svých výkazech snažil přesvědčit Moskvu, že šlo jen o bezvýznamné chuligánství. Tím spíše, že nebyl odsouzen ani jediný student. R. Kalanta byl oficiálně uznán jako psychiatrický případ. 8 let nemohli jeho rodiče postavit náhrobek. Bylo jim tvrzeno, že nepřítel lidu není hoden úcty. Pomník na hřbitově v Romainiai byl vztyčen teprve v roce 1982.\n\nDosud je zamlčováno, že v tomtéž roce (1972) se na protest upálilo ještě dalších 12 Litevců. Mezi nimi Stonys ve Varėně (29. května), A. Andriuškevičius v Kaunasu (3. června), 40letý Juozapas Baracevičius v Šiauliajích (22. června).\n\n5. července 2000 byl R. Kalanta posmrtně vyznamenán Řádem Vytise I. stupně.\n\nPodobným způsobem protestovali:\n\n"}
{"id": "102925", "url": "https://cs.wikipedia.org/wiki?curid=102925", "title": "Monetarismus", "text": "Monetarismus\n\nMonetarismus je ekonomická teorie zdůrazňující význam peněz včetně jejich samoregulační funkce a odmítající státní zásahy do ekonomiky. Tato teorie tvrdí, že rozdíly v zásobě peněz zásadně ovlivňují národní produkci v krátkodobém časovém úseku a dlouhodobě cenové hladiny. \n\nAutorství názvu monetarismus (odvozeno od latinského moneta – mince) se připisuje americkému ekonomovi Karlu Brunnerovi, který jej poprvé použil v roce 1968.\n\nMonetarismus patří jednoznačně k liberálním směrům, zdůrazňujícím laissez faire (heslo klasického liberalismu vyjadřující požadavek, aby hospodářskému dění byla ponechána volnost a aby zejména stát do něho nezasahoval). Z jistého úhlu pohledu, konkrétněji jde o rakouskou školu, však je monetarismus skutečné liberální filozofii stále velmi vzdálen.\n\nZa nejvýznamnější osobnost monetarismu je považován americký ekonom Milton Friedman.\n\nJako další významné osobnosti zabývající se monetarismem lze označit teoretiky spojené s chicagskou školou, kam mimo Friedmana patří H.G. Johnson a A.J. Schwartzová. Další koncepce monetarismu zpracovali také A.H. Meltzer, K. Brunner a J.Jordan. Společným elementem jejich koncepcí je důraz na úlohu peněz a monetární politiky a kritika Keynese a jeho forem státního intervencionismu. Kriticky se však zaměřují především na rozpočtovou politiku orientovanou na regulaci agregátní poptávky, která souvisí s keynesovskou politikou plné zaměstnanosti. \n\nVedle výše uvedené teorie (označované jako monetarismus I) se v poněkud širším vymezení zařazuje také nová klasická makroekonomie (někdy označovaná jako monetarismus II). Ta vzešla z friedmanovského monetarismu a sdílí s ním velké množství prvků, které však obohacuje o významné nové složky (zejména hypotézu racionálních očekávání).\n\nOproti americkým monetaristům se evropští, zejména pak britští monetaristé, více soustředili na problematiku otevřené ekonomiky, zejména pak měnových kurzů. Monetaristé upřednostňují plovoucí kurzy.\n\nTento směr je nejstarší a nejvlivnější z neokonzervativních teorií. Někdy bývá označován jako monetarismus I nebo friedmanovský monetarismus. Počátky této teorie spadají do poloviny 50. let, nejvíce je rozpracovávána v 60. a 70. letech a v první polovině 80. let má významný vliv na politiku mnoha zemí. Od druhé poloviny 80. let vliv monetarismu slábne, přesto je\ni dnes využívána řada jeho koncepcí.\n\nMonetarismus vychází hlavně z kvantitativní teorie peněz. Podle Friedmana můžeme položit mezi tyto dvě věci rovnítko. Zde je také veden hlavní spor s neokeynesiánci, kteří obhajují fiskalismus. Monetaristé tvrdí, že peníze jsou příčinou změn v ekonomice, zato keynesiánci předpokládají pravý opak. To je, že peníze jsou výsledkem činnosti v ekonomice.\n\nZákladní důraz kladli monetaristé na nabídku peněz, kterou považovali za hlavní faktor růstu a možné nestability. Poptávka po penězích je funkcí několika proměnných a je stabilní. Řízení měnového agregátu je základním předpokladem stability a ekonomického růstu. Růst peněžní zásoby měl být stejný jako vývoj potenciálního produktu. Při tomto řízení měnového agregátu je třeba stanovit stabilní a transparentní dlouhodobá pravidla.\n\nMilton Friedman začal základy své teorie formulovat již v 50. letech a dále jí rozšiřovat především v 60. letech a na počátku 70. let. Jak už bylo výše zmíněno, byla jeho osoba spjata s novou chicagskou školou, která svým hospodářským liberalismem navazuje na starší tradici předválečné chicagské školy, na niž se sám odvolával a s níž jsou spjaty jména jako H. Simons, F.H, Knight a J. Viner. \n\nFriedman proslul i svými jasně vymezenými názory na problémy, se kterými se potýká metodologie v ekonomii. Za metodologické řešení považoval pojetí předmětu a metody ekonomické teorie v pozitivistickém duchu, k čemuž ho inspirovala neopozitivistická filozofie K. Poppera. Cílem teorie je dle Friedmana poskytnutí přehledu obecných tvrzení, jež slouží k definování správných předpovědí. Tyto teoretické definice nelze zavrhovat či akceptovat předem, správnost teorie může potvrdit nebo vyvrátit pouze prokazatelnost empirickými fakty. Je potřeba proto upřednostnit jednak ty nejjednodušší hypotézy a zároveň ty, jež podávají ty nejpřesnější předpovědi. Tento Friedmanův metodologický postoj objasňuje jeho tendenci se věnovat empirickému vývoji, v čemž lze spatřit i vliv A. Marshalla. V souvislosti s tímto patří mezi nejdůležitější díla friedmanovského monetarismu práce Monetární historie USA a Relativní stabilita rychlosti peněžního oběhu a investiční multiplikátor v USA z roku 1963. Jádrem jejich koncepce byla díla, jež Friedman napsal koncem 40. a během 50. let a kde definoval klíčová východiska své vlastní monetaristické teorie.\n\nI přestože Friedmanovo učení bere na vědomí genezi keynesovské teorie a využívá velké množství Keynesových pojmů, keynesovskou ekonomii jako celek hodnotí spíše kriticky a odmítavě. Dle jeho názoru funguje tržní systém převážně vnitřně stabilně a má kapacitu k obnovení své rovnováhy, která je výsledným projevem vlivu tržních sil. Zásahy ze strany státu však mají tendenci tento spontánní (přirozený) balanc narušovat. Potřebnost státních zásahů do ekonomiky a nedocenění role peněz patří k Friedmanovým hlavním námitkám vůči keynesovské ekonomii. \n\nHlavním znakem Friedmanova monetarismu je kauzální souvislost mezi mírou růstu množství peněz v oběhu a mírou růstu nominálního důchodu. Spojitost mezi množstvím peněz v oběhu a nominálním národním důchodem je dle něj výrazně silnější než mezi národním důchodem a investicemi. Dalším jeho zásadním tvrzením je idea existence časových zpoždění mezi změnou množství peněz v oběhu a změnou nominálního národního důchodu. Jinými slovy, nabídka peněz v minulosti determinuje, v jaké situaci se nachází nominální národní důchod v současné době. Tyto změny jako první postihnou reálný národní důchod (většinou za 6-9 měsíců) a až potom se (za dalších 6-9 měsíců) reflektují v cenách. Podle Friedmana je inflace výsledkem nepoměru, kdy nabídka peněz roste rychleji než reálný národní důchod. \n\nFriedman považoval inflaci za čistě peněžní jev a tvrdil, že je potřeba proti ní bojovat. Kritizoval keynesiánce za vyvolávání inflačních tlaků. Na rozdíl od keynesiánců, kteří jako nástroj měnové politiky považovali řízení úrokové míry, preferují monetaristé kontrolu množství peněz v oběhu. Monetaristé chtějí malý stát a poukazují na nebezpečí státních zásahů. Pokud vláda zvyšuje své výdaje a financuje to půjčkami od domácích osob, tak pouze vytlačuje soukromé výdaje. K růstu inflace dochází tehdy, jsou-li vládní výdaje financovány zvyšováním peněžní zásoby.\n\nFriedman také upravil myšlenku Phillipsovy křivky. Tvrdil, že Phillipsova křivka tak, jak ji popsal William Phillips, funguje pouze v krátkém období. V dlouhém období je tato křivka vertikální. Tuto myšlenku obhajuje na příkladu, kdy vláda pomocí fiskálních a monetárních nástrojů stimuluje poptávku s cílem snížit přirozenou míru nezaměstnanosti. Krátkodobě se nezaměstnanost sníží, ale po rozplynutí peněžní iluze, zhruba 6 až 9 měsíců, se vrací nezaměstnanost do normálního stavu. Peněžní iluze znamená, že lidé mají pocit, že jim vzrostl reálný důchod a proto nabízí více práce, což se v dlouhém období ukáže jako omyl, protože lidem narostl pouze nominální, nikoliv reálný, důchod. Na druhé straně inflační očekávání si lidé zabudovali do svých požadavků a vzniká takzvaný jev setrvačné inflace. Z toho plyne závěr, že v dlouhém období není možné volit mezi velikostí nezaměstnanosti a inflace. Zvýšením inflace nelze snížit nezaměstnanost.\n\n\n"}
{"id": "102926", "url": "https://cs.wikipedia.org/wiki?curid=102926", "title": "Internát", "text": "Internát\n\nInternát (v České republice v řeči úředních dokumentů častěji označovaný jako domov mládeže) je ubytovací zařízení pro žáky středních a někdy i vysokých škol. U běžných škol často funguje pouze v průběhu výuky (mimo prázdniny a často i mimo víkendy), u mezinárodně proslulých škol však jsou internáty často otevřeny po celý rok.\n\nU některých škol funguje internát pouze jako ubytovací zařízení, které má umožnit studium žákům ze vzdáleného bydliště, u tzv. internátních škol je pak nedílnou součástí školy a má důležitý podíl na výchově a formování osobností žáků, u kterých se bydlení v internátu předpokládá či striktně vyžaduje. Na každém patře jsou vychovatelky, které dohlíží na studenty a zodpovídají za jejich bezpečnost. Chlapci jsou většinou na jiném patře než dívky a navštěvování na pokojích je zakázáno. Příkladem internátní školy v České republice jsou např. Arcibiskupské gymnázium v Kroměříži či Open Gate - Boarding School nebo nově otevřené gymnázium Carlsbad International School v Karlových Varech.\n\nŘada internátů (Domovů mládeže) není přiřazena pouze konkrétní škole, ale poskytuje ubytování žákům středních škol a studentům vyšších odborných škol různého typu. V 90. letech se objevil unikátní projekt koncepce domova mládeže penzionového typu, který byl v experimentálním provozu ověřen a později implementován v Křesťanském domově mládeže u sv. Ludmily v Praze.\n\nPoznámka: slovensky znamená \"internát\" (hovorově \"intrák\") i vysokoškolskou kolej.\n\n\n"}
{"id": "102928", "url": "https://cs.wikipedia.org/wiki?curid=102928", "title": "32. summit G8", "text": "32. summit G8\n\n32. Summit skupiny států G8 (Spojené království, Spojené státy americké, Kanada, Francie, Itálie, Německo, Japonsko a Rusko) se konal v ruském Petrohradě ve dnech 15. — 17. července 2006. Oficiální zahájení proběhlo v neděli 16. července. Hlavními body byly energetika, vzdělání a infekční onemocnění. Dějištěm summitu byl Konstantinův palác, který se nachází ve Strelne, což je přibližně 15 km od Petrohradu. Státy G8 jednaly také s delegáty ze zemí Indie, Číny, Jihoafrické republiky, Mexika, Brazílie a dalších. Tyto státy by měly být podle slov Jacquese Chiraca zapojit i do následujících rozhovorů G8.\n\n\"„Nemůžeme mluvit o energetické bezpečnosti, pokud nebylo dosaženo žádného pokroku pokud jde o klimatické změny. Lidstvo tančí na okraji jícnu vulkánu,“\" — Jacques Chirac, prezident Francie\n\n\"„Navrhuji zemím, které mají ve světě stále větší váhu, aby se k velké osmičce připojily. Nemůžeme jednat o velkých světových problémech v úzkém kruhu“\" — Jacques Chirac, prezident Francie\n\n\"„Nesmíme dovolit extremistům, aby utopili Blízký východ v chaosu a aby vyvolali rozšíření konfliktu.“\" — Vladimir Putin, prezident Ruska\n\n\n\nTento problém se stal hlavním bodem summitu. Státy skupiny G8 vydaly prohlášení v němž apelují na zastavení vojenských operací Izraele v Libanonu a projevily podporu Libanonské vládě. Na konci summitu vyzval k ukončení nepokojů také ruský prezident Vladimir Putin. Italský premiér Romano Prodi navrhl jako řešení vyslat 10 000 mezinárodních vojáků, kteří by zajistily prostor konfliktu. Jako možnost uvedl také účast vojáků Izraele a Libanonu.\n\nHlavní problémem v této oblasti je jaderná energie a její obohacování. I když tento způsob získávání energie vytváří mnohem méně skleníkových plynů a jiných zplodin, což mnoho ekologických aktivistů vítá, stále jsou problémy s bezpečným uskladněním vyhořelého paliva a také s obohacovaním paliva nového, které by se mohlo stát zdrojem k výrobě jaderných zbraní. K řešení tohoto problému byla na summitu vytvořena koncepce mezinárodní centra ležícího v Rusku, které by produkovalo obohacené palivo pro jaderné elektrárny. Nad tím vším by měla mít dohled Mezinárodní agentura pro atomovou energii (MAAE). Lídři států G8 tento návrh podpořili schválením „prohlášení o globální energetické bezpečnosti“.\n\nStáty se nedokázaly shodnout na jednoznačné politice boje proti infekčním nemocem a AIDS. Každá země navrhla určité řešení problému bez většího výsledku. Selhání ve slíbené pomoci rozvojovým států nejen v tomto bodě programu si vysloužilo kritiku např. zpěváka skupiny U2, Bona, který organizoval akci Live 8, právě na podporu chudých států Afriky.\n\nStáty vydaly prohlášení, kde uvádí potřebu snižovat emise skleníkových plynů, zlepšení životního prostředí a snížení životního prostředí. Toto prohlášení ale naráží na neochotu USA přistoupit na Kjótský protokol. K naplňování Kjótského protokolu zvlášť vyzval francouzský prezident Jacques Chirac, kvůli důležitosti ochrany naší planety.\n\nBěhem týdne před summitem zaznamenala policie přibližně asi 200 aktivistů za lidská práva a politických aktivistů. Je očekáváno asi 1000 demonstrantů proti globalizaci, kteří budou protestovat během summitu.\n\nV Petrohradě byly očekávány problémy spojené s dopravou a zásobováním. Kvůli zákazu nošení zbraní v centru města odmítlo řada bank doplňovat peníze ve svých bankomatech. 20 milionů rublů bylo vyčleněno na zajištění pěkného počasí, o které se postará jedenáct letadel, které budou rozhánět mraky. V souvislosti s tím vyzvala gubernátorka Valentina Matvijenková občany města, aby chodili decentně oblečeni, protože o počasí nemusí mít obavy.\n\n"}
{"id": "102933", "url": "https://cs.wikipedia.org/wiki?curid=102933", "title": "Čisté ladění", "text": "Čisté ladění\n\nČistá (nebo přirozená) ladění jsou hudební ladění, která používají jen intervaly, vyjádřitelné jako poměry celých čísel. Jelikož frekvence v řadě přirozených alikvotních tónů tvoří aritmetickou posloupnost, objevují se všechny tyto intervaly také mezi různými členy alikvotní řady. Čistá ladění lze proto odvodit i z řady alikvotních tónů.\n\nNejstarším čistým laděním je ladění pythagorejské, používající jako základ interval oktávy 2:1 a kvinty 3:2. \nTermínem čisté ladění bývá často označováno didymické ladění, odvozené z intervalů oktáva 2:1 a kvinta 3:2 a velká tercie 5:4. \n"}
{"id": "102934", "url": "https://cs.wikipedia.org/wiki?curid=102934", "title": "Píšťala", "text": "Píšťala\n\nSlovo píšťala má více významů:\n\n\n"}
{"id": "102935", "url": "https://cs.wikipedia.org/wiki?curid=102935", "title": "Píšťala (přírodní památka)", "text": "Píšťala (přírodní památka)\n\nPíšťala je přírodní památka ev. č. 1091, která se nachází v okrese Jeseník jihozápadně od obce Černá Voda. Správa AOPK Olomouc.\n\nDůvodem ochrany jsou vrcholové granodioritové skály se skalními mísami.\n\n"}
{"id": "102937", "url": "https://cs.wikipedia.org/wiki?curid=102937", "title": "Troja (zámek)", "text": "Troja (zámek)\n\nZámek Troja (Trojský zámek) je barokní stavba v pražské městské části Troja v bezprostřední blízkosti Pražské zoologické zahrady (západním směrem). Nachází se na pravém břehu řeky Vltavy, v jeho areálu se nalézá také několik hospodářských stavení, včetně konírny. K zámku patřila i vinice a kaplička svaté Kláry (severním směrem), která je dnes součástí Botanické zahrady. Objekt zámku je obklopen rozsáhlou zámeckou zahradou s mnoha okrasnými i ovocnými stromy a malým přírodním bludištěm, již zdobí fontány, terakotové vázy, štukové prospekty a oranžérie s bustami imperátorů. Zámek (v majetku hl. m. Prahy) je včetně zahrady otevřen pro veřejnost. Galerie hlavního města Prahy zde každoročně od dubna do října pořádá sezónní výstavy. V zámeckém interiéru můžeme spatřit unikátní freskovou výzdobu sálů.\n\nZámek nechal postavit v letech 1679–1685 hrabě Václav Vojtěch ze Šternberka jako své letní sídlo a pobýval zde se svou chotí Klárou a dcerou. Autory projektu byli Giovanni Domenico Orsi a později Jean-Baptiste Mathey, stavitelem byl Silvestro Carlone (viz také sekce Architektura a výzdoba).\n\nV roce 1685 byla založena přilehlá zahrada a roku 1697 byla postavena terasa a hospodářské budovy v okolí zámku. Od Šternberků v roce 1763 zakoupila zámek pro Ústav šlechtičen Marie Terezie a sama tu také několikrát pobývala. Roku 1776 koupil zámek Jan Václav Alsterle z Astfeldu a Vydří, roku 1832 byl odkázán klášterům alžbětinek a milosrdných bratří. Roku 1842 zámek koupil Alfred kníže Windischgrätz, který tu založil vinice. Jeho potomci pak zámek prodali roku 1873 rodině Židlických.\nPoslední soukromý majitel, velkostatkář Alois Svoboda, 7. října 1922 věnoval rozsáhlé pozemky a nemovitosti v Praze-Troji včetně zámku u příležitosti 70. narozenin T. G. Masaryka, k památce vzniku Československa a uctění 250. výročí úmrtí J. A. Komenského československému státu, a to s podmínkou, že zde budovu vybudována osvětová a sociálně-humanitní zařízení ve prospěch mládeže původem i rasou československé v Komenského duchu. Počítalo se především s vybudováním rozsáhlého pavilónového komplexu škol a internátních zařízení všech stupňů, dětských domovů atd. Ministerská rada poté na přelomu let 1923 a 1924 ustanovila Kuratorium trojských nemovitostí, které mělo rozhodovat o přidělení pozemků. Část těchto pozemků byla využita k vybudování pražské zoologické a botanické zahrady, ačkoliv proti předání pozemků zoologické zahradě se ostře stavěl například Stanislav Růžička. V prosinci 1926 začalo Ministerstvo školství a národní osvěty jednat o využití pozemků s pražskou městskou radou, ministerstvem sociální péče a ministerstvem veřejného zdravotnictví a tělesné výchovy, ale žádná z oslovených institucí na nabídku nereflektovala. Projekty výchovné osady od Stanislava Růžičky a Eduarda Štorcha byly zamítnuty.\n\nV letech 1977–1989 prošel zámek rozsáhlou rekonstrukcí. Při povodni v roce 2002 byl zaplaven sklep a přilehlá zahrada, během velké povodně v roce 2013 byla opět poničena dolní část zahrady.\n\nV roce 2008 se objevily zprávy, že již několik let (podle mluvčí PBZ již 10 let) se uvažuje o sloučení Pražské zoologické zahrady a přilehlé Botanické zahrady hlavního města Prahy. Rada hlavního města Prahy měla návrh projednat 22. září 2009. V budoucnu měl sloučenému subjektu přibýt do správy i Trojský zámek. Nyní je možné do všech 3 sousedících objektů zakoupit společnou vstupenku, tzv. Trojskou kartu.\n\nPři vypracování projektu se burgundský architekt Jean Baptiste Mathey nechal inspirovat typem římské příměstské vily, s nímž se seznámil za svého italského pobytu. Původní koncepci změnil na pravidelnou dispozici s ústředním sálem, zabírajícím dvě poschodí, jako dominantou celé hmoty stavby. Ze sálu vede do dvou stran chodba s přilehlými salonky. Z hlavního sálu v úrovni prvního patra ústí monumentální vnější dvojramenné schodiště vyzdobené plastikami Georga a Paula Heermannových z Drážďan (po 1685). Sochařská výzdoba schodiště zpodobňuje boj titánů s antickými bohy a alegorie denních i ročních období a světadílů. Antické výjevy patrně ovlivnily i název „Troja“, který se pak rozšířil na celou oblast, původně zvanou \"Zadní Ovenec\".\n\nAutory malířské výzdoby zámku byli Carpoforo Tencalla, Francesco Marchetti a jeho syn Giovanni. Výzdobu hlavního sálu vytvořili vlámští malíři Abraham a Isaac Godynové v letech 1688-92. Námětem nástropních a nástěnných fresek v hlavním sále je vítězství nad Turky u Vídně a oslava rodu Habsburků. Tři místnosti v severovýchodním traktu prvního patra zámku, tzv. čínské komnaty, jsou vyzdobeny nástěnnými malbami s orientálními motivy. Malby jsou dílem neznámého umělce a pocházejí patrně ze druhé poloviny 18. století.\n\nK zámku přiléhá zahrada v původním barokním stylu s kašnami a zdmi zdobenými terakotovými vázami. Před hlavním průčelím s reprezentativním schodištěm je obdélná zahrada s terasou a dvojicí oranžérií. Východní lichoběžníková část zahrady je komponovaná okolo centrálního labyrintu. K zámku patřila i vinice s kaplí svaté Kláry a část zahrady, která byla později určena na vybudování botanické zahrady.\n\n\n"}
{"id": "102940", "url": "https://cs.wikipedia.org/wiki?curid=102940", "title": "Národní raketová obrana", "text": "Národní raketová obrana\n\nNárodní raketová obrana ( , někdy též Protiraketový deštník) je obecný termín pro označení vojenských strategií a s tím spojených technologických a jiných systémů sloužících k obraně celé země před mezikontinentálními balistickými raketami, ať už prostřednictvím jiných střel nebo laseru. \n\nTermín Národní raketová obrana má několik významů:\n\nKromě Národní raketové obrany existuje ještě tzv. projekt SDI – Strategická obranná iniciativa, která má podobný účel ale od Národní raketové obrany se liší v tom, že by měla být připravena na mnohem mohutnější raketový útok stran technicky vyspělejšího nepřítele.\n\n"}
{"id": "102948", "url": "https://cs.wikipedia.org/wiki?curid=102948", "title": "Janet Jackson", "text": "Janet Jackson\n\nJanet Damita Jo Jackson, přechýleně Janet Jacksonová (* 16. května 1966 Gary, Indiana) je americká zpěvačka, skladatelka, producentka, tanečnice a herečka.\n\nJe nejmladším dítětem slavné Jacksonovy rodiny. Je sestrou popového krále Michaela Jacksona. Rozhodla se pro svou sólovou kariéru, jelikož byla vždy ve stínu svých sourozenců, a prosadila se mezi nejúspěšnější popové zpěvačky v historii.\n\nJanet je nejmladší z devíti dětí, narodila se v Gary v Indianě rodičům Josephovi a Katherine Jacksonovým. Otec Joseph byl svědkem Jehovovým a pracoval jako operátor jeřábu v ocelárně. Její matka Katherine byla katolička a pracovala jako účetní. Před Janetiným narozením se otec rozhodl pracovat v hudebním průmyslu.\n\nKdyž byla batole, její bratři Jackie, Tito, Jermaine, Marlon a Michael začali vystupovat po nočních podnicích jako kapela nazvaná The Jackson 5. V roce 1969 už vydali své první album a dostali se i na první místo v prestižní americké hitparádě Billboard Hot 100. Po tomto úspěchu se celá rodina přestěhovala do honosnějšího domu v Kalifornii.\n\nJanet neměla v dětství zájem pracovat pro zábavný průmysl, věnovala se hlavně koním a jejím snem bylo stát se profesionální jezdkyní. Nicméně po pár letech začala sláva Jackson 5 upadat, a tak se otec Joseph pro záchranu kapely rozhodl před světla reflektorů postavit zbytek svých dětí včetně Janet.\n\nV dubnu 1974 si Janet odbyla své debutové vystoupení na jevišti v Las Vegas, kde vystoupili téměř všichni členové Jacksonovy rodiny. Janet se rychle stala velmi oblíbenou hlavně tím, že uměla napodobovat hvězdy jako byly Cher nebo Marie Osmond.\n\nAčkoli vystupovala v televizi od svých devíti let, nikdy neaspirovala na post zpěvačky. Nicméně souhlasila s pomocí rodině při vystoupeních. Její první píseň byla duet s bratrem Randym, vyšla v roce 1978 a jmenovala se \"Love Songs for Kids\". Dále ji vyšly další „rodinné“ nahrávky se sestrou La Toyou a bratrem Michaelem.\n\nV roce 1981 se se svými dvěma staršími sestrami La Toyou a Rebbie rozhodly pro nahrávaní vlastní společné desky, ale neshody mezi oběma staršími sestrami vedly k nezdaru tohoto plánu.\nJejí otec nechtěl Janet dovolit nahrávání vlastní sólové desky, protože nebyla tak hlasově talentovaná jako Michael nebo Rebbie. Nicméně když jí bylo šestnáct (1982), vydala svou debutovou desku nazvanou jednoduše \"Janet Jackson\".\n\nAlbum bylo úspěšné a v TOP 50 prodejnosti desek americké hitparády strávilo čtyřicet pět týdnů. Z alba vyšly tři singly nazvané \"Young Love\", \"Say You Do\" a \"Come Give Your Love to Me\". Celkem se alba prodalo více než 250 tisíc kusů.\nV roce 1984 vydala své druhé album nazvané \"Dream Street\". Album je hodně odlišné od prvního, vychází ze stylu funky. Albu se v žebříčcích moc nevedlo, svůj vrchol mělo na čísle devadesát. Kritici začali spekulovat, zda je Janet Jackson schopna stát se úspěšnou zpěvačkou.\n\nV tom samém čase se zamilovala a utekla s Jamesem DeBargem. Jejich manželství ale bylo anulováno v březnu 1985, protože DeBarge začal brát drogy.\n\nPo skromných úspěších prvních dvou alb se rozhodla hudební povolání znovu oživit, když jí bylo devatenáct. Nahrávání třetího alba tentokrát svolil i otec Joseph.\n\nAlbum \"Control\" vydala v roce 1986 a stalo se ihned obrovským hitem. Velmi úspěšnou písni byla \"When I Think Of You\". Choreografii k videoklipu této písně vytvořila Paula Abdul. Koncem roku 1986 se album \"Control\" dostalo do vedení prodejnosti desek. Do konce roku se jej stihlo prodat více než 5 milionů kopií. Album bylo oceněno nominací na cenu Grammy. V témže roce se rozhodla Janet pro svou nezávislost a přestala využívat manažerské služby svého otce.\nV roce 1989 začala Janet nahrávat své čtvrté album nazvané \"Janet Jackson's Rhythm Nation 1814\" (číslo 1814 má symbolizovat vznik americké hymny). Vyšlo v září téhož roku a hned v týdnu vydání se umístilo na čele v prodejnosti desek v USA. Alba se prodalo více než 6 milionů kopií. V roce 1990 za něj dostala svou první cenu Grammy.\n\nVe snaze změnit pohled lidi na sebe se Janet rozhodla natočit sexy video k písni \"Love Will Never Do (Without You)\", kterým dala najevo veřejnosti svou proměnu z dívčí zpěvačky v dospělou ženu. V roce 1991 se tajně vdala za dlouholetého přítele Reného Elizonda ml. Jejich manželství bylo tajemstvím téměř deset let.\n\nPřed vydáním alba \"Janet Jackson's Rhythm Nation 1814\" se rozhodla opustit svou nahrávací společnost A&M Records a odešla k Virgin Records. Tento přechod byl velkou mediální událostí, jelikož její smlouva byla podepsána na 40 milionů dolarů. Album vydané u nové společnosti se rozhodla nazvat jednoduše \"janet.\", tím také chtěla dát najevo, aby jí neustále média nespojovala s kariérou Jacksonovy rodiny.\n\nV červenci 1993 měla svůj debut Janet i před televizní kamerou, kde pro jeden film natočila svou nejúspěšnější baladu \"Again\". Za ni také obdržela nominaci na Zlatý glóbus za nejlepší filmovou píseň. Album \"janet.\" opět debutovalo v prodejnosti desek na čísle jedna, což platilo kromě USA i v sedmnácti dalších zemích, a tak se stalo nejprodávanější deskou roku 1994.\n\nV září 1993 se Janet objevila téměř nahá na titulní stránce časopisu \"Rolling Stone\". Tato titulní strana se stala jednou z nejslavnějších fotografií a byla zvolena v roce 2000 nejslavnější titulní stranou všech dob. Na fotografii je Janet nahá do pasu a prsa jí zakrývají mužské ruce. Později Janet řekla, že jsou to ruce jejího manžela. \n\nPo mnoha letech se Janet rozhodla pro spolupráci se svým bratrem Michaelem, v roce 1995 natočili společnou píseň nazvanou \"Scream\".\n\nV říjnu 1995 vydala album svých největších hitů nazvané \"Design Decade 1986/1996\".\n\nV roce 1996 znovu podepsala smlouvu s Virgin Records, tentokrát na 80 milionů dolarů a tím se stala nejvíce vydělávající ženou-interpretkou všech dob. V témže roce se pustila do nahrávání dalšího alba. Na hudební scénu se vrátila s novou image s tetováním a s piercingem.\n\nFanoušci byli zaraženi obsahem písní na novém albu \"The Velvet Rope\". Zpěvaččiny texty se týkaly depresí, domácího zneužívání a nízké sebedůvěry. Žena, o které si všichni mysleli, že má všechno najednou, procházela těžkým životním obdobím. Média se začala zabývat jejím vztahem s Elizondem. Vztah se postupně rozpadal. Do roku 1999 tajili své manželství, po rozvodu zpěvačka přiznala, že čím více bylo slávy, tím si byli vzdálenější a na jejich vztah to mělo negativní účinek.\n\nV roce 2000 se vrátila k filmu, zahrála si v pokračování snímku \"\" po boku Eddieho Murphyho. Krátce nato vydala své sedmé studiové album, kde byl i veleúspěšný singl \"All For You\". Za toto album obdržela další cenu Grammy. V roce 2002 začal její vztah s hip hopovým producentem Jermainem Duprim.\n\nBěhem poločasu finále Super Bowlu, které se odehrálo 1. února 2004, Justin Timberlake před více než 100 milionem lidí strhl Janet kus oděvu a tím odhalil její ňadro s piercingem ve tvaru slunce. Některé televizní stanice ihned přerušily vysílání z důvodu pohoršování mládeže, celý incident byl velmi medializován a vyšetřován. Zpočátku Janet Jackson tvrdila, že šlo o selhání šatů, ale později přiznala, že šlo o předem naplánovanou věc. Následkem tohoto skandálu se musela Janet veřejně omluvit v přímém přenosu předávání cen Grammy. Při této omluvě se přítel Janet Jackson Jermaine Dupri vzdal členství v akademii Grammy. Televizní společnost CBS, která zápas i vystoupení vysílala, dostala v roce 2004 od Federální komise pro spoje (FCC) pokutu 550 000 dolarů, ale odvolací soud 21. července 2008 udělenou pokutu zrušil.\n\nV témže roce vydala Janet své osmé album nazvané \"Damita Jo\". V prvním týdnu prodeje se alba prodalo více než 400 tisíc kopií, což Janet zaručilo okamžité vedení prodejnosti desek v USA. Zpěvačka řekla, že toto album je všechno, co se honí v její hlavě. Třebaže album \"Damita Jo\" bylo považováno za zklamání oproti minulým albům, prodalo se jej na 3 miliony kopií a Jackson za něj získala opět ocenění Grammy.\n\nJanet natočila své deváté album, které vyšlo 26. září 2006. Sama zpěvačka přiznala, že to je malá rekapitulace stylů za dvacet let její kariéry. Album dostalo název \"20 Years Y.O.\"\n\n\"Discipline\" je desáté album (třinácté celkově) Janet Jackson, které od 22. února 2008 začalo publikovat hudební vydavatelství Island Records. \n\nKoncem srpna roku 2015 Janet rozjede světové turné s názvem \"Unbreakable\" ke svému stejnojmennému jedenáctému studiovému albu v rámci kterého odehraje 66 koncertů v USA. \n"}
{"id": "102949", "url": "https://cs.wikipedia.org/wiki?curid=102949", "title": "Faidra", "text": "Faidra\n\nFaidra (řecky \"Φαίδρα\") je v řecké mytologii dcera krétského krále Mínóa a jeho manželky Pásifaé. Měla čtyři bratry (Deukalión, Glaukos, Androgeós a Katreus) a starší sestru Ariadnu.\n\nSyn athénského krále Aigea Théseus zabil Mínotaura za pomoci její sestry Ariadny. Tu ale opustil a po řadě dobrodružství se stal athénským králem. Poté, co mu zemřela manželka Antiopa, oženil se podruhé – s Faidrou. Měli všechny předpoklady pro šťastné manželství.\n\nFaidra se však zamilovala do Théseova syna z prvního manželství – Hippolyta. Příběh má několik verzí. Jedna říká, že se lásce bránila a vzala si život, aby zachránila svou i manželovu čest. Podle jiné verze ona sama Hippolyta sváděla, byla však odmítnuta a z uražené ješitnosti ho obvinila, že byla svedena. Théseus požádal boha Poseidóna, aby Hippolyta zahubil. Poseidón poslal netvora, který splašil koně a ti Hippolyta usmýkali k smrti. Když vyšla pravda najevo, spáchala Faidra sebevraždu.\n\nGenerace umělců se přely o to, zda Faidra byla svůdkyně, nebo nevinná oběť. Její příběh zpracovali:\n\n\n\n\n"}
{"id": "102950", "url": "https://cs.wikipedia.org/wiki?curid=102950", "title": "Jean Racine", "text": "Jean Racine\n\nJean Baptiste Racine (, La Ferté-Milon, 22. prosince 1639 – Paříž, 21. dubna 1699) byl francouzský básník a dramatik období klasicismu, jeden z „velké trojky“ francouzských dramatiků \"Velkého století\" (spolu s Molièrem a Corneillem). Psal především tragédie, i když v jeho repertoáru je i jedna komedie. Náměty čerpal především z antiky. Snažil se vybírat takové, které by promlouvaly k problémům 17. století. Dne 12. ledna 1673 se stal, na přání Ludvíka XIV., členem Francouzské akademie.\n\nRacinův otec byl úředník, jeho děd zastával úřad výběrčího solní daně a jeho praděd – též výběrčí a správce solných skladů – získal šlechtický titul; i básník užíval erb se stříbrnou labutí v blankytně modrém poli. Rodina přísných venkovských mravů projevovala velkou úctu k jansenistům.\n\nVe třech letech se stal úplným sirotkem (matka zemřela roku 1641 a otec roku 1643). Starala se o něj babička a tety. Od deseti let studoval v Port-Royalu, kde se mu dostalo solidního základního vzdělání. Roku 1653 odchází krátce na kolej do Beauvais. Do Port-Royalu se vrátil s rodinou už roku 1655. Celkově se mu dostalo kvalitního vzdělání od pedagogů ovlivněných jansenismem a jako jeden z mála mezi vrstevníky se učil starořečtinu, italštinu a španělštinu. Bohužel, jansenisté považovali umění vyjadřující fikci, a divadlo především, za škodlivé pro duši. Své vzdělání dokončil na Harcourtské koleji v Paříži. V 18 letech objevuje mondénní svět díky svému bratranci Nicolasi Vitartovi, u kterého se zabydlí a tvoří své první básně.\n\nKu příležitosti svatby Ludvíka XIV. v létě roku 1660 předkládá akademikovi Jeanu Chapelainovi dlouhou báseň věnovanou královně \"La Nymphe de la Seine\". Ta je brzy vytištěna na autorovy náklady. Téhož roku píše také svou první divadelní hru \"Amasie\", o které se ví jen to, že byla ředitelem divadla odmítnuta. Na jaře 1661 se pouští do nového pokusu, tentokrát na téma Ovidia a \"druhé Julie\" - vnučky císaře Augusta. Hru ale nedokončí, protože ho postihne horečka řádící na severu Francie. Rekonvalescence Racina probíhá v Uzès, kde bydlí jeden z jeho strýců a který mu zde zajistí hmotné zajištění. Pouští se znovu do psaní veršů, ale trpí tím, že se vzdálil svým přátelům a vrací se do Paříže. Píše ódu na krále, za což dostává odměnu z královské pokladny.\n\nPřipravuje svou první tragédii \"Thébaïde\", kterou uvede na scénu Molièrova společnost v Palais-Royal roku 1664 po zákazu \"Tartuffa\". Větší úspěch sklidí ale hra \"Alexandr Veliký.\" Definitivní dobrou reputaci mu přinesla hra \"Andromacha \"(1667). Následují jeho jediná komedie Plaideurs (1668), tragédie \"Britannicus\" (1669), \"Berenika\" (1670), \"Bajazid\" (zač. 1672), \"Mithridates\" (konec 1672), \"Ifigenie\" (1674) a konečně \"Faidra\" (1677). Všechny hry představí společnost Hôtel de Bourgogne. Materiálně je tedy velmi dobře zajištěn a nouzí rozhodně netrpí. Odklání se od dramatické tvorby a vrhá se na novou činnost - stává se historiografem krále po přímluvě Madame de Montespan, která je královou milenkou.\n\nAby vstoupil do králova okruhu důstojně, opouští milenku a hledá si s pomocí Nicolase Vitarta vhodnou ženu. Roku 1677 se oženil s Kateřinou Romanetovou, dcerou královského pokladníka z Amiens. Měli spolu sedm dětí (Jean-Baptiste, Marie Kateřina, Nanette, Babet, Fanchon, Madelon a Louis) a korespondence potvrzuje, že z prvotního sňatku z rozumu se zrodila skutečná láska. Racine se nechal slyšet, že pro divadlo už nic nenapíše a bude zcela ve službách krále, což po dalších 15 let dodrží. Doprovází Ludvíka XIV. na válečné výpravy, pořizuje poznámky a rediguje je po diskuzích s Boileaem. Z těchto poznámek se zrodí \"Idylle sur la Paix\" (1685), kterou zhudebnil Jean-Baptiste Lully. Roku 1689 napsal na objednávku biblickou tragédii o třech aktech \"Ester\". Po úspěchu navázal další tragédií \"Atalia\". \n\nRacine umírá v ulici des Marais-Saint-Germain v Paříži 21. dubna 1699 ve věku 59 let na následky abscesu nebo tumoru na játrech. Ludvík XIV. vyhoví jeho přání a nechá jej pohřbít v Port-Royal, po jehož zničení v roce 1710 byly jeho ostatky umístěny v kostele Saint-Étienne-du-Mont.\n\n\n\n\n\n"}
{"id": "102952", "url": "https://cs.wikipedia.org/wiki?curid=102952", "title": "Escapade", "text": "Escapade\n\nEscapade (Nerozvážný čin) je třetím singlem Janet Jackson z jejího alba Rhythm Nation 1814.\n\nPíseň napsala Jackson společně s \"Jimmy Jamem\" a \"Terrym Lewisem\". Píseň se stala známou hlavně díky nápaditému videoklipu, který režíroval Peter Smillie a udělal z natáčecího místa karneval. Janet Jackson, tanečníci i hosté se baví no tomto nerozvážném činu ze dne na den.\n"}
{"id": "102954", "url": "https://cs.wikipedia.org/wiki?curid=102954", "title": "Vnitřně přechodné kovy", "text": "Vnitřně přechodné kovy\n\nVnitřně přechodné kovy jsou kovové prvky bloku f periodické tabulky, tedy prvky s protonovým číslem 57-71 a 89-103. \n\nTyto prvky se dělí na dvě skupiny - lanthanoidy a aktinoidy.\n\nJsou velmi reaktivní, reagují s vodou za vzniku vodíku. Mají vyšší hustotu, teplotu tání a varu než kovy alkalických zemin. Přidávají se do kamínků v zapalovačích, protože na vzduchu snadno hoří. Získávají se elektrolyticky z tavenin chloridů.\n\nVětšinou tvoří iontové soli, v nichž tvoří trojmocné kationty M. Cer tvoří sérii silných oxidačních činidel v nichž má oxidační číslo +4, např. CeO. Lehčí aktinoidy (protaktinium až americium) mohou dosáhnout oxidačních stavů +2 až +6.\n\n"}
{"id": "102962", "url": "https://cs.wikipedia.org/wiki?curid=102962", "title": "Mariska Hargitay", "text": "Mariska Hargitay\n\nMariska Magdolna Hargitay (* 23. ledna 1964) je americká herečka, která se nejvíce proslavila svou rolí detektiva Olivie Bensonové v seriálu \"Zákon a pořádek: Útvar pro zvláštní oběti\" (Law & Order: Special Victims Unit).\n\nMariska je dcera legendární blonďaté sexbomby Jayne Mansfieldové a Mickeyho Hargitaye, narodila se jako nejmladší jejich tří dětí. 29. června 1967 měla její matka Jayne autonehodu, kde spolu se svým milencem tragicky zahynula. Mariska seděla se svými dvěma bratry na zadním sedadle; naštěstí však vyvázla téměř bez zranění a tuto tragickou událost už jí dnes připomíná jen klikatá jizva na zadní straně hlavy.\n\nV dubnu roku 2004 oznámila zasnoubení s hercem Peterem Hermannem. Vzali se 28. srpna 2004 v kostele v Kalifornii. V listopadu 2005 pár oznámil veřejnosti, že očekává narození prvního dítěte. Syn August Miklos Friedrich Hermann se narodil 28. června 2006.\n\nMarika mluví plynně anglicky, francouzsky, italsky a také rodným jazykem svého otce, maďarštinou.\n\nSvou kariéru Mariska začala v seriálu \"Falcon Crest\" v roce 1987. O pár let později si střihla roli policistky v seriálu \"Tequila a Bonetti\". Objevila se také v pár dílech seriálu \"Pohotovost\" (ER), kde ztvárnila roli recepční, která se zamiluje do primáře oddělení pohotovosti. V roce 2005 propůjčila svůj hlas videohře True Crime NYC. Největší úspěch jí však přinesla již zmiňovaná role v \"Zákonu a pořádku\".\n\nV letech 2004, 2005 a 2006 byla nominována na cenu EMMY za „Nejlepší hlavní ženskou hereckou roli“ v drama seriálu. V roce 2005 získala Marish Zlatý Glóbus za „Nejlepší herečku v drama seriálu“. Její otec a manžel byli samozřejmě u toho; Mariska cenu věnovala své matce. Ve stejném roce byla také časopisem People zvolena mezi 50 nejkrásnějších lidí světa.\n\n"}
{"id": "103094", "url": "https://cs.wikipedia.org/wiki?curid=103094", "title": "Johann Dick", "text": "Johann Dick\n\nJohann Dick (23. března 1927 – 18. září 1986, československo-západoněmecká hranice, nedaleko obce Mähring, Bavorsko) byl západoněmecký občan zastřelený československými pohraničníky. \n\nJohann Dick, žijící v Bavorsku, byl bývalý německý voják, který se v důchodu zabýval tím, že obcházel bavorské hranice. Tato záliba se mu stala osudnou. 18. září 1986 na něj 200 metrů hluboko na území Bavorska zahájili palbu českoslovenští pohraničníci. Podle všeobecně přijímané verze se pohraničníci domnívali, že je jedním ze dvou Poláků, kteří se ten den pokusili překročit československo-bavorské hranice. Pohraničníci ho smrtelně zraněného odvlekli na československé území, kde zemřel. \n\nUdálost přerostla v mezinárodní incident. Československá strana nejdříve tvrdila, že přešel hranice, československé úřady navíc ve snaze ztížit vyšetřování nevydaly zpět celé tělo. Chyběl mimo jiné žaludek, jehož průstřel byl pravděpodobně hlavní příčinou smrti. V souvislosti s tím bylo vysloveno podezření, že se tak československá strana snažila zahladit důkazy o tom, že nebyl řádně ošetřen a že tedy českoslovenští pohraničníci nejenže stříleli, ale později, když už věděli o svém omylu, neposkytli zraněnému adekvátní pomoc (zbylé pozůstatky byly vydány na nátlak bavorských úřadů s několikadenním zpožděním). Ukázalo se také, že Dickova mrtvola (pokud ještě nežil) byla okradena o peníze a nějaké další drobnosti.\n\nPostupem času se ukázalo, že zapírání viny bylo marné. Pohraničníci po sobě zanechali v Bavorsku mnoho stop, bavorská policie objevila na místě vraždy některé drobné části jejich vybavení, zásobník pistole a také nábojnice a střely ze samopalů v okolních stromech. Československo nakonec svoji vinu přiznalo, vyplatilo vdově odškodné ve výši 100 000 marek a německé straně se omluvilo. Viníci však byli potrestáni mírnými tresty: nejvyšším bylo 14 dní vězení (za neopatrné překročení státní hranice). V roce 2001 stanuli pohraničníci před soudem znovu. Byli ale nakonec osvobozeni, neboť žádnému z nich nebylo prokázáno, že smrtící výstřely vypálil právě on.\n\n\n"}
{"id": "103199", "url": "https://cs.wikipedia.org/wiki?curid=103199", "title": "Geometrický plán", "text": "Geometrický plán\n\nGeometrický plán (GP) je klasický technický nástroj a neoddělitelná součást všech právních listin, podle nichž má být proveden zápis do katastru nemovitostí, je-li třeba předmět zápisu nově zobrazit do katastrální mapy. Např. při rozdělení stávajícího pozemku, při dokončení budovy, která je předmětem zápisu v katastru nemovitostí atp. Geometrický plán (dříve se uváděly rozdílné názvy) se používá v české praxi nepřetržitě od 80. let 19. století. Podle § 2 písm. j) zákona č. 256/2013 Sb., o katastru nemovitostí (katastrální zákon), jde o technický podklad pro vyhotovování listin, na základě kterých má dojít ke změnám v souboru geodetických informací a v souboru popisných informací.\n\nGeometrický plán musí být vždy vyhotoven na základě výsledků zeměměřických činností. Geometrický plán bez měření je jako pojem nesmyslný, a pokud se v praxi vyskytne, je hrubým porušením mnoha ustanovení katastrálních předpisů. Katastrální mapa vzniká originálním mapováním, avšak již druhý den po svém vzniku „stárne“, a proto se musí udržovat v souladu se skutečným a právním stavem. Údržba se v historii často uskutečňovala reambulací, scelením, pozemkovými úpravami. Univerzálním nástrojem, umožňujícím komunikaci mezi právníky, zeměměřiči, projektanty, atd. včetně laické veřejnosti se stal geometrický plán.\n\nOpačným postupem než doplnění katastrálních map je vytyčení hranic pozemků.\n\nPodle § 79 vyhlášky č. 357/2013 Sb., o katastru nemovitostí (katastrální vyhláška), se geometrické plány vyhotovují pro:\n\n\n"}
{"id": "103202", "url": "https://cs.wikipedia.org/wiki?curid=103202", "title": "Lední hokej na Zimních olympijských hrách 1924", "text": "Lední hokej na Zimních olympijských hrách 1924\n\nHokejový turnaj v rámci Zimních olympijských her 1924 se konal od 28. ledna do 3. února na Olympijském stadioně v Chamonix-Mont-Blanc ve Francii zároveň také jako druhé mistrovství světa v ledním hokeji. Turnaje se zúčastnilo osm mužstev, která byla rozdělena do dvou skupin. Z obou postupovaly první dva celky do finálové skupiny. Olympijské vítězství a mistrovský titul si připsali hráči Toronto Granites, kteří zde vystupovali jako Kanadská hokejová reprezentace. Poprvé se hrálo 3x20 minut.\nV době konání turnaje ještě nikdo nevěděl, že jde o první zimní olympijské hry, protože byl pouze součástí \"Týdne zimních sportů\". Jeho význam ovšem nikdo nezpochybňoval, protože po čtyřech letech znovu do Evropy přijela obě zámořská mužstva. Kanaďané a Američané byli nasazeni do odlišných skupin a dokonale je ovládli. Nedostali žádný gól a soupeře poráželi dvoucifernými rozdíly.\n\nČeskoslovenské národní hokejové mužstvo nepřicestovalo v nejsilnější sestavě z důvodu rozštěpení domácího hokejového svazu. Na úvod utrpělo nejtěžší porážku ve své historii, když dostalo od Kanady dvojnásobný počet gólů ve srovnání s turnajem před čtyřmi roky. Českoslovenští hráči byli již dosti staří a proti v rychlosti kombinujícím Kanaďanům nenašli protihru. Zápas nedohrál Šroubek a k dalším dvěma přicestoval dodatečně Palouš. Mužstvo však nezvládlo ani klíčový zápas se Švédy a závěrečná výhra nad Švýcary už postup do finálové skupiny zachránit nemohla. Československý tým poprvé odjel z mezinárodního mistrovského turnaje, aniž by skončil v konečném pořadí mezi prvními třemi celky.\n\nVe druhé skupině se nezdařil postup domácím Francouzům a s USA do finálové skupiny pronikli tedy Britové. Britští hokejisté vybojovali v závěrečném zápase se Švédy bronzové medaile po nejtěsnějším výsledku turnaje. V té době již bylo rozhodnuto o zlatu pro Kanaďany, kteří se dokázali vypořádat i s velmi tvrdou hrou Američanů. Žádný zápas turnaje neskončil remízou.\n\n Švédsko – Švýcarsko 9:0 (3:0, 3:0, 3:0)\n28. ledna 1924 (10:30) – Chamonix (Stade Olympique) \nBranky Švédska: 3x Gustaf Johansson, 3x Birger Holmqvist, 2x Nils Molander, Erik Burman\nBranky Švýcarska: nikdo\nRozhodčí: William Hewitt (CAN) \n\nŠvédsko: Olsson – G. Johansson, Holmqvist – Burman, Molander, Arwe – Allinger, Karlberg.\n\nŠvýcarsko: Savoie (2. Filliol) – Verdeil, Mottier – Unger, Jaccard, von Siebenthal – Müller, Auckenthaler.\n\n28. ledna 1924 (15:00) – Chamonix (Stade Olympique) \nBranky Kanady: 12x Harry Watson, 4x Hooley Smith, 3x Albert McCaffery, 3x William Ramsay, 3x Dunc Munro, 3x Harold McMunn, 2x Cyril Slater\nBranky Československa: nikdo\nRozhodčí: Herbert Drury (USA)\n\nČSR: Stránský – V. Loos, Vindyš – Šroubek, Jirkovský, Maleček – Miloslav Fleischmann Jan Fleischmann.\nKanada: Cameron – Munro, Ramsay – McCaffery, Smith, Watson – Slater, McMunn. \n29. ledna 1924 (15:00) – Chamonix (Stade Olympique) \nBranky Kanady: 6x Harry Watson, 5x William Ramsay, 4x Hooley Smith, 3x Dunc Munro, 3x Albert McCaffery, Cyril Slater\nBranky Švédska: nikdo\nRozhodčí: Frank Synott (USA) \n\nKanada: Collett – Munro, Ramsay – McCaffery, Smith, Watson – Slater, McMunn.\n\nŠvédsko: Olsson (21. – 30. Josefsson) – G. Johansson, Holmqvist – Burman, Molander, Arwe – H. Johansson, Allinger, Karlberg.\n30. ledna 1924 (9:30) – Chamonix (Stade Olympique) \nBranky Kanady: 12x Harry Watson, 7x Hooley Smith, 6x Albert McCaffery, 5x Dunc Munro, Harold McMunn, Cyril Slater, William Ramsay\nBranky Švýcarska: nikdo\nRozhodčí: Josef Šroubek (TCH)\n\nKanada: Cameron – Munro, Ramsay – McCaffery, Smith, Watson – Slater, McMunn.\n\nŠvýcarsko: Savoie – Verdeil, Mottier – Müller, von Siebenthal, Jaccard – Auckenthaler, Leuzinger.\n\n31. ledna 1924 (14:30) – Chamonix (Stade Olympique) \nBranky Československa: 2x Josef Maleček, Valentin Loos \nBranky Švédska: 4x Erik Burman, 3x Nils Molander, Wilhelm Arwe, Gustaf Johansson\nRozhodčí: Paul Loicq (BEL)\n\nČSR: Stránský – Vindyš, V. Loos – Šroubek, Maleček, Jirkovský – Palouš, Krásl.\n\nŠvédsko: Olsson – G. Johansson, Holmqvist – Burman, Molander, Arwe – H. Johansson, Allinger, Karlberg.\n\n1. února 1924 (9:30) – Chamonix (Stade Olympique) \nBranky Československa: 4x Josef Maleček, 3x Josef Šroubek, 3x Valentin Loos, Jaroslav Jirkovský \nBranky Švýcarska: André Verdeil, Donald Unger\nRozhodčí: George Clarkson (GBR)\n\nČSR: Stránský – V. Loos, Vindyš – Šroubek, Maleček, Jirkovský – Palouš, M. Fleischmann.\n\nŠvýcarsko: Savoie – Verdeil, Mottier – Unger, Jaccard, von Siebenthal – Müller.\n\n USA – Belgie 19:0 (8:0, 5:0, 6:0) \n\n28. ledna 1924 (13:30) – Chamonix (Stade Olympique) \nBranky USA: 6x Herbert Drury, 5x Willard Rice, 3x Francis Synott, 3x Justin McCarthy, 2x Clarance Abel \nBranky Belgie: nikdo\nRozhodčí: Dunc Munro (CAN)\n\nUSA: LaCroix (25. Langley) – Small, Abel – Rice, Drury, McCarthy – Synott, Lyons\n\nBelgie: Verschueren – Philippe Van Volckxom, Gaston Van Volxem, van den Driessche – Louette, Poplimont, Rudolph – de Ridder\n29. ledna 1924 (10:30) – Chamonix (Stade Olympique) \nBranky Velké Británie: 4x Ross Cuthbert, 4x Eric Carruthers, 3x Edward Pitblado, 2x Hamilton Jukes, 2x Colin Carruthers \nBranky Francie: Léonhard Quaglia, Albert Hassler\nRozhodčí: Beattie Ramsay (CAN)\n\nVelká Británie: Carr-Harris – Holmes, Pitblado – Cuthbert, Eric Carruthers, Colin Carruthers – Sexton.\n\nFrancie: Del Valle – Charpentier, Charlet, Chaudron – Quaglia, Hassler, de Rauch – Raoul Couvert.\n\n30. ledna 1924 (10:45) – Chamonix (Stade Olympique)\nBranky Velké Británie: 6x Colin Carruthers, 5x Eric Carruthers, 3x Ross Cuthbert, 3x Blaine Sexton, George Holmes, Edward Pitblado \nBranky Belgie: Gaston Van Volxem, Henri Louette, André Poplimont\nRozhodčí: Alfred de Rauch (FRA)\n\nVelká Británie: Carr-Harris – Holmes, Pitblado – Cuthbert, Eric Carruthers, Colin Carruthers – Sexton.\n\nBelgie: van den Broeck – Philippe Van Volckxom, Gaston Van Volxem, van den Driessche – Louette, Poplimont, de Ridder – Franck.\n\n30. ledna 1924 (14:30) – Chamonix (Stade Olympique) \nBranky USA: 6x Herbert Drury, 6x Clarance Abel, 5x Irving W. Small, 3x Willard Rice, Albert McCaffery, Francis Synott\nBranky Francie: nikdo\nRozhodčí: Beattie Ramsay (CAN)\n\nUSA: LaCroix – Small, Abel – Rice, Drury, McCarthy – Synott.\n\nFrancie: Lavaivre (21. Del Valle) – Chaudron, Charlet, C. Payot – Quaglia, Hassler, de Rauch – Monnard.\n31. ledna 1924 (9:30) – Chamonix (Stade Olympique) \nBranky USA: 4x Herbert Drury, 2x Irving W. Small, 2x Willard Rice, Clarance Abel, Justin McCarthy, Francis Synott \nBranky Velké Británie: nikdo\nRozhodčí: Robert Lacroix (FRA)\n\nUSA: LaCroix – Small, Abel – Rice, Drury, McCarthy – Synott, Lyons,\n\nVelká Británie: Carr-Harris – Holmes, Pitblado, Clarkson – Sexton, Eric Carruthers, Colin Carruthers.\n31. ledna 1924 (10:45) – Chamonix (Stade Olympique) \nBranky Francie: 4x Alfred de Rauch, 2x Léonhard Quaglia, Albert Hassler \nBranky Belgie: 2x Henri Louette, Gaston Van Volxem, Ferdinand Rudolph, André Poplimont\nRozhodčí: Alphonse Lacroix (FRA)\n\nFrancie: Lavaivre – Chaudron, Charpentier, Charlet – Quaglia, Hassler, de Rauch – F. Payot.\n\nBelgie: Verschueren – Philippe Van Volckxom, Gaston Van Volxem – Louette, Poplimont, de Ridder – Rudolph, Franck.\n\n Kanada – Velká Británie 19:2 (6:2, 6:0, 7:0)\n1. února 1924 (13:30) – Chamonix (Stade Olympique) \nBranky Kanady: 5x Albert McCaffery, 4x Hooley Smith, 4x Dunc Munro, 3x Harry Watson, 2x Harold McMunn, Cyril Slater \nBranky Velké Británie: 2x Colin Carruthers \nRozhodčí: Alfred de Rauch (FRA)\n\nKanada: Cameron – Munro, Ramsay – McCaffery, Smith, Watson – Slater, McMunn.\n\nVelká Británie: Carr-Harris – Holmes, Pitblado, Jukes, Cuthbert – Sexton, Eric Carruthers, Colin Carruthers – Clarkson.\n\n1. února 1924 (14:45) – Chamonix (Stade Olympique) \nBranky USA: 6x Herbert Drury, 5x Clarance Abel, 3x Justin McCarthy, 3x Willard Rice, Francis Synott, Irving W. Small\nBranky Švédska: nikdo\nRozhodčí: Paul Loicq (BEL)\n\nUSA: LaCroix – Small, Abel – Rice, Drury, McCarthy – Synott.\n\nŠvédsko: Olsson – G. Johansson, Holmqvist – Burman, Molander, Arwe – Allinger, H. Johansson, Karlberg.\n2. února 1924 (14:30) – Chamonix (Stade Olympique) \nBranky Velké Británie: 3x Eric Carruthers, Ross Cuthbert \nBranky Švédska: 2x Nils Molander, Birger Holmqvist\nRozhodčí: Alfred de Rauch (FRA)\n\nVelká Británie: Anderson – Holmes, Pitblado, Jukes – Cuthbert, Eric Carruthers, Colin Carruthers – Sexton, Clarkson.\n\nŠvédsko: Olsson – G. Johansson, Holmqvist – Burman, Molander, Arwe – Allinger, H. Johansson.\n\n3. února 1924 (14:30) – Chamonix (Stade Olympique) \nBranky Kanady: 3x Harry Watson, Hooley Smith, Albert McCaffery, Dunc Munro \nBranky USA: Herbert Drury \nRozhodčí: Paul Loicq (BEL)\nKanada: Cameron – Munro, Ramsay – McCaffery, Smith, Watson – Slater, McMunn.\n\nUSA: LaCroix – Small, Abel – Rice, Drury, McCarthy – Synott.\n\n Kanada (Toronto Granites)\nBrankáři: Jack Cameron, Ernie Collett.\nObránci: Dunc Munro, William Ramsay.\nÚtočníci: Harry Watson, Albert McCaffery, Hooley Smith, Harold McMunn, Cyril Slater.\nTrenér: Frank Rankin.\n\n USA\nBrankáři: Alphonse LaCroix, John Langley.\nObránci: Clarance Abel, Irving W. Small.\nÚtočníci: Herbert Drury, Willard Rice, Justin McCarthy, Francis Synott, John Lyons, George Geran - nenastoupil.\nTrenér: William Haddock.\n\n Velká Británie \nBrankáři: William Anderson, Lorne Carr-Harris.\nObránci: Blaine Sexton, Edward Pitblado,Hamilton Jukes.\nÚtočníci: Colin Carruthers, Eric Carruthers, George Holmes, George Clarkson, Ross Cuthbert.\nTrenér: George Elliot Clarkson.\n\n4. Švédsko\nBrankáři: Carl Josefsson, Einar Olsson.\nObránci: Birger Holmqvist, Gustaf Johansson.\nÚtočníci:Ruben Allinger, Wilhelm Arwe, Erik Burman, Helge Johansson, Ernst Karlberg, Nils Molander.\n\n5. Československo\nBrankáři: Jaroslav Stránský, Jaroslav Řezáč - nenastoupil.\nObránci: Otakar Vindyš, Valentin Loos, Jaroslav Pušbauer - nenastoupil.\nÚtočníci: Jaroslav Jirkovský, Josef Šroubek, Josef Maleček, Miloslav Fleischmann, Jan Palouš, Jan Fleischmann, Jan Krásl, Ludvík Hofta - nenastoupil.\nVedoucí mužstva: Jaroslav Řezáč.\n\n5. Francie \nBrankáři: Maurice Del Valle, Charles Lavaivre.\nObránci: Pierre Charpentier, André Charlet, Jacques Chaudron, Calixte Payot.\nÚtočníci: Raoul Couvert, Albert Hassler, Jean-Joseph Monnard, Philippe Payot, Alfred de Rauch, Léonhard Quaglia (nenastoupili - Henri Couttet, E. Bouillin, L. Brasseur, F. de Wilde, Hubert Levy-Grunwald, Gerard Simond).\n\n6. Švýcarsko \nBrankář: René Savoie, Emil Filliol.\nObránci: Ernest Mottier, André Verdeil.\nÚtočníci: Bruno Leuzinger, Marius Jaccard, Walter von Siebenthal, Donald Unger,Fred Auckenthaler, Emile Jacquet, Peter Müller, (nenastoupili - Louis Dufour, Max Holzboer).\n\n6. Belgie\nBrankáři: Victor Verschueren, Paul van den Broeck.\nObránci: Gaston Van Volxem, Philippe Van Volckxom, Charles van den Driessche.\nÚtočníci: Henri Louette, Ferdinand Rudolph, André Poplimont, Francois Franck, Louis de Ridder (nenastoupili - J. Boset, L. Clement, F. de Craecker, L. de Crane, E. Kreitz, H. van Hinderdael).\n\n\n"}
{"id": "103208", "url": "https://cs.wikipedia.org/wiki?curid=103208", "title": "Benešovice (rozcestník)", "text": "Benešovice (rozcestník)\n\nNázev Benešovice má více sídel:\n\n"}
{"id": "103210", "url": "https://cs.wikipedia.org/wiki?curid=103210", "title": "Beroun (rozcestník)", "text": "Beroun (rozcestník)\n\nNázev Beroun má více sídel:\n\nSlovo Beroun se objevuje také v názvech obcí:\n\n… nebo částí města Beroun v okrese Beroun:\n\n\n"}
{"id": "103224", "url": "https://cs.wikipedia.org/wiki?curid=103224", "title": "Dolní Loučky", "text": "Dolní Loučky\n\nDolní Loučky jsou obec v okrese Brno-venkov v Jihomoravském kraji. Rozkládají se na Křižanovské vrchovině, přibližně 5 kilometrů severozápadně od Tišnova. Součástí obce Dolní Loučky je také vesnice Střemchoví. Žije zde obyvatel.\n\nDolní Loučky se nacházejí na okraji Křižanovské vrchoviny, u hranice s Hornosvrateckou vrchovinou. Obec leží v údolí, s nadmořskou výškou okolo 280 m, obstoupeném třemi kopci, které dosahují výšky přes 400 metrů. Největším z nich je Pasník, jenž je s 543 m n. m. nejvyšším vrchem nejen v katastru obce Dolní Loučky, ale i v přilehlém okolí. Dalšími ze jmenovaných kopců jsou Hradisko (412 m n. m.) a Mírová s nadmořskou výškou 468 metrů.\n\nObcí protékají dva vodní toky, Libochůvka a Bobrůvka, jejichž soutokem v obci vzniká říčka Loučka, jež se vlévá u Předklášteří do Svratky.\n\nDo 31. prosince 2004 patřily Dolní Loučky do okresu Žďár nad Sázavou v kraji Vysočina, avšak po protestech místních obyvatel došlo ke změně krajských hranic, neboť spádovým střediskem a obcí s rozšířenou působností je blízké město Tišnov.\nOkolí Dolních Louček se líbilo architektovi Bohuslavu Fuchsovi, který zde vytvořil několik staveb.\n\nV roce 2015 byla v obci obnovena tradice masopustního průvodu. Tradici obnovil Kulturní spolek Dolní Loučky ve spolupráci s farářem zdejší farnosti P. Pavlem Křivým, který předtím působil v Podivíně na Břeclavsku.\n\n\n\n"}
{"id": "103225", "url": "https://cs.wikipedia.org/wiki?curid=103225", "title": "Katedrála svatého Mikuláše", "text": "Katedrála svatého Mikuláše\n\nKatedrála svatého Mikuláše je hlavní kostel českobudějovické diecéze nesoucí jméno po svatém Mikuláši. Nachází se v centru Českých Budějovic, kousek od severovýchodního rohu náměstí Přemysla Otakara II. Vedle ní stojí Černá věž, která zároveň plní úlohu zvonice katedrály. Před katedrálou se dále nachází socha biskupa Jana Valeriána Jirsíka.\n\nZákladní kámen farního kostela pro královské město České Budějovice byl položen okolo roku 1265, krátce po založení města. Někdy okolo roku 1297 byl pak posvěcen hlavní oltář a kostel předán k užívání, byť ještě zřejmě nebyl dokončen (k dokončení stavby hlavní budovy nejspíše došlo až někdy kolem poloviny 14. století). K roku 1370 se připomíná hřbitovní kaple sv. Jakuba, která byla později nahrazena kaplí Smrtelných úzkostí Páně. Raně gotická bazilika byla poškozena požárem a opravena v letech 1513–1518 (datování dosvědčuje dendrochronologie dřevěných trámů krovu). Kostel byl několikráte výrazně přestavován. V 16. století získal novou zvonici v podobě Černé věže, po požáru renesanční klenby – placky. V roce 1785 byl upraven interiér, když byl chrám povýšen na biskupskou katedrálu.\n\nVedle kostela se nacházel městský hřbitov, který sloužil od středověku (od založení města) až po rok 1784, kdy byl dekretem Josefa II. zrušen. V letech 2001 až 2005 na jeho místě probíhal intenzívní archeologický výzkum vedený Jihočeským muzeem, který pokračoval v interiéru kostela v letech 2010 až 2012. Odkryl kapli, hrobky a hroby. V ohradní zdi hřbitova bývala barokní zastavení křížové cesty, která byla po zrušení hřbitova nahrazena kaplemi křížové cesty na jižní zdi děkanství.\n\nV průčelí jsou v nikách tři raně barokní pískovcové sochy patronů, svatého Mikuláše z Myry mezi sv. Václavem a sv. Auraciánem, dílo sochaře T. Zeisla.\n\n\nPočátek historie katedrálních varhan není přesně známý. K nejstarším dostupným údajům patří informace, podle které varhanář Joachim Rudner vypracoval odborný posudek na již existující (patrně dosluhující) varhanní stroj. Z let 1495-1497 pocházejí zmínky o kšaftovaných penězích na nové varhany. Ty postavil roku 1498 (podle některých zdrojů již 1495) Michael Khall. Šlo o významného varhanáře,k jehož dílu patřily i varhany pro Sankt Wolfgang u Obersee (1497), varhany pro budějovický klášterní kostel Obětování Panny Marie (1502) nebo varhany v katedrále sv. Bartoloměje v Plzni z roku 1514. Je zajímavostí, že tyto varhany byly objednány a realizovány jen dvacet let před kompletní přestavbou kostela (zahájena 1518 stržením původní klenby). Roku 1515 je zmíněna také existence malých (chórových) varhan.\n\nDalší vývoj byl ovlivněn velkým požárem Českých Budějovic 24. července 1641. Do interiéru pronikl oheň přes kalkovnu (prostor s varhanními měchy) a prakticky kompletně jej zničil. Městský písař zaznamenal: \"„[…] hlavní oltář, jako i jiný nákladný všecky, dvoje znamenité varhany, regal, positiv, jiná instrumenta musická, jak graduání, tak figurální a cokolivec od ozdoby kostela, vzláště od dříví bylo, na prach a popel skázu vzalo […]“\" Po přestavbě kostela (varhanní kruchta byla dozděna jako poslední, neboť se během stavby 18. května 1645 zřítila) vznikla potřeba nových varhan. Nejpozději v listopadu 1641 začali radní hledat varhanáře. Smlouvu uzavřeli s Jakubem Schedlichem z Jáchymova, jehož syn Ondřej roku 1645 zahájil stavbu varhan. Z důvodu jeho předčasného úmrtí musel nástroj dokončit jeho švagr, Mathias Tretscher. Stalo se tak roku 1646, město jej však splácelo ještě roku 1649. Nástroj s jedním manuálem, pedálem a 14 rejstříky vyšel na 1380 zlatých. Do této doby působilo v Českých Budějovicích více organistů (v období renesance nebylo mezi varhanáři a varhaníky rozlišováno, činnost často zahrnovala obě profese), například Thomas (~1551), Filip Organista (~1554), Joachym Rudner (~1520 až <1600) nebo vimperský varhanář Jiří Pirger. Z jejich díla se do současnosti nic nedochovalo.\n\nNa počátku 18. století byl předchozí nástroj považován za nedostačující. Městská rada proto roku 1727 uzavřela smlouvu s varhanářem Jiřím Vojtěchem Dvorským. Společně s tovaryšem Martinem Janečkem v letech 1727–1728 vystavěl velký barokní nástroj o dvou manuálech, pedálu a 24 rejstřících. Varhany byly rozdělené do dvou skříní, jedna z nich integrovala hrací stůl připojený k postamentu. Specifický koncept měl zajistit, aby oknem ve štítu do hlavní lodi dopadalo co nejvíce světla. Z toho důvodu byly obě skříně ještě natočené (prospekty byly nasměrované jakoby do středu hlavní lodi). Toto řešení nebylo obvyklé, využívali ho pouze u větších nástrojů právě Dvorský s Janečkem. Jako zcela mimořádné je chápáno výtvarné zpracování – symetrické baldachýnové prospekty o jediném píšťalovém poli. Inspirace mohla pocházet z Itálie. Varhany hodnotili tehdejší znalci s ohledem na konzervativní jihočeské poměry jako impozantní, a to jak velikostí, tak rozsahem. Rozsah pedálu (21 tónů) začínal krátkou velkou oktávou a dosahoval do c1 (patrně tradice přejatá od Christeindela, autora varhan v klášterním kostele Obětování Panny Marie), manuály začínaly lomenou oktávou. Dále se Dvorského varhany rozvíjely pouze evolučně, roku 1834 došlo k renovaci nástroje s úpravou dispozice pozitivu, pro nějž byla zbudována nová skříň klasicistního konceptu umístěná na zábradlí kůru. Níže uvedené dispozice nástroje pocházejí z roku 1912, kdy varhany opravil Emanuel Štěpán Petr.\n\nPo roce 1930 byly barokní varhany popisované jako \"„nedotčeny vymoženostmi moderní techniky“\" a \"„předstiženy řadou moderních varhan venkovských kostelů“\". Tehdejší regenschori Ludvík Schmidt se inspiroval varhanami pasovského dómu a navrhl dispozice, které v roce 1934 realizovala firma Rieger v Krnově. Pro rozměrnější pozdně romantické varhany s 35 rejstříky vznikly nové větší skříně (ovšem se zachováním barokních prospektů od Dvorského a Janečka). Původně diagonální otočení skříní z důvodu omezeného prostoru vzalo za své a prospekty byly natočeny klasicky – rovnoběžně se zábradlím kůru. Slavnostní posvěcení proběhlo 9. září 1934. Z této doby pocházejí i níže uvedené dispozice:\nRiegerovy varhany jsou s dílčími úpravami využívány do současnosti. Krom velkých varhan se objevují zmínky i o menších nástrojích (samostatné pozitivy a chórové varhany). Pozitiv je zmiňován v roce 1641 v souvislosti s výčtem škod způsobených velkým požárem. Ve 20. století byly chórové varhany umístěné na severní a jižní straně presbytáře, kde navazovaly na stally.\n\nO provoz v katedrále se stará katedrální kapitula u svatého Mikuláše. Od května 2011 byla katedrála po dobu dvou let z důvodu celkové opravy uzavřena. Po dobu oprav se místo katedrály používal klášterní kostel Obětování Panny Marie, jako katedrála v zastoupení. Obnova zahrnovala nejen restaurování vnitřního vybavení, ale i nové podlahy a stupně z bílého a červeného mramoru, obklady stěn chóru s novými chórovými lavicemi, ambon i lavice pro věřící.\n\nOpravená katedrála byla slavnostně otevřena 1. června 2013, byl vysvěcen obětní stůl, do kterého byly vloženy ostatky Jana Nepomuka Neumanna, dále byl posvěcen ambon a katedra. Ihned po vysvěcení zde sloužil mši svatou českobudějovický biskup Jiří Paďour. Katedrála je přes den přístupna veřejnosti a mše je v ní sloužena denně v 7.00, 8.00 a 17.00 hod., v neděli pak ještě v 10.30 hod.\n\n\n\n"}
{"id": "103226", "url": "https://cs.wikipedia.org/wiki?curid=103226", "title": "Blok s", "text": "Blok s\n\nBlok s periodické tabulky prvků se skládá ze dvou skupin: alkalické kovy a kovy alkalických zemin včetně vodíku, helia, beryllia a hořčíku.\n\nTyto prvky mají elektrony s nejvyšší energií (tzv. valenční elektrony) umístěny v orbitalech \"s\". S výjimkou helia tyto elektrony velmi ochotně předávají za vzniku kationtů. Helium patří mezi vzácné plyny, neznáme od něj téměř žádné sloučeniny.\n\nOstatní prvky bloku s jsou velmi reaktivní, jedná se o silná redukční činidla. Reagují prudce s vodou (kromě hořčíku a beryllia) za vzniku vodíku a příslušného hydroxidu. Proto musí být uchovávány pod vrstvou inertního uhlovodíku nebo pod argonem. Dříve se běžně uchovávaly v petroleji.\n\n"}
{"id": "103230", "url": "https://cs.wikipedia.org/wiki?curid=103230", "title": "Josef Maleček", "text": "Josef Maleček\n\nJosef Maleček (18. června 1903 Praha – 26. září 1982 Bayport, New York, USA) byl československý hokejový útočník, který získal několik titulů mistra Evropy a zároveň byl čtyřikrát nejlepším střelcem tohoto turnaje. Byl historicky prvním nejlepším střelcem nejvyšší československé ligové soutěže. Pro své střelecké kvality (jenom na klubové úrovni vstřelil více než 1 000 branek) patřil ve své době mezi nejlepší hokejisty Evropy. Je členem Síně slávy českého hokeje a Síně slávy IIHF.\n\nMaleček byl všestranný sportovec (reprezentoval Československo v tenisovém Davis Cupu, hrál fotbal a závodil v atletice). Lední hokej hrál od roku 1920 za Spartu Praha. Jeho talent se brzy projevil natolik, že ve své době v neobvykle nízkém věku debutoval v československé reprezentaci. Hned při prvním startu navíc získal s týmem titul mistra Evropy, i když to byl jeden ze tří mezinárodních mistrovských turnajů, na němž nebyl nejlepším československým střelcem. V roce 1924 odcestoval v době vrcholících sporů rozštěpeného hokejového svazu na olympijský hokejový turnaj jako voják prezenční služby až po rozkazu přímo z ministerstva obrany. Do začátku druhé světové války tak vynechal pouze jediný mezinárodní mistrovský turnaj z těch, kterých se československá reprezentace zúčastnila. V roce 1932 mu nedovolilo odcestovat zranění.\n\nV té době byl již pět let členem úspěšné hráčské generace v klubu LTC Praha. V roce 1931 dostal nabídku od NY Rangers k přechodu do NHL, kterou však neopětoval. Vedle tohoto a mnoha dalších uznání vysokých kvalit byl na druhé straně někdy kritizován z domova i zahraničí, že na klubové úrovni podává obvykle lepší výkony, než když hraje za reprezentaci. Jeho reprezentační bilance ovšem čítá vynikajících 114 gólů vstřelených ve 107 zápasech. S LTC Praha vyhrál dále Spenglerův pohár a po ustanovení československé ligové soutěže také šest titulů mistra ligy. Dvakrát se stal nejlepším střelcem ligy, když dokázal vstřelit v průměru více než dva góly v jediném zápase.\n\nV roce 1943 Maleček přešel do klubu ŠK Bratislava, kde se postupně přesunul spíše na místo obránce. Po únorovém převratu 1948 emigroval do Švýcarska a měl snahu vytvořit exilovou reprezentaci. Do roku 1952 hrál i trénoval zároveň v HC Davos, dále působil v Curychu, Krefeldu a Hannoveru. V roce 1955 se stal redaktorem Rádia Svobodná Evropa. V roce 1963 byl také jmenován čestným předsedou Svazu československých sportovců v zahraničí. Zemřel na zástavu srdce po smrti své druhé manželky.\n\n\n\nV roce 1935 hrál v reklamním filmu s Vlastou Burianem: \"\"Tři muži na silnici (slečnu nepočítaje)\"\"\n\n"}
{"id": "103231", "url": "https://cs.wikipedia.org/wiki?curid=103231", "title": "Wesleyan University v Ohio", "text": "Wesleyan University v Ohio\n\nOhio Wesleyan University je soukromá univerzita ve městě Delaware v americkém státě Ohio. Byla založena v roce 1842 a je třetí nejstarší institucí pro vyšší vzdělávání v tomto americkém státě. Ohio Wesleyan University je členem Ohio Five League.\n\nUniverzita má 160 zaměstnanců a 1950 studentů. Její kampus zabírá plochu 1,1 km².\n\nJejím prvním mecenášem byl Adam Poe.\n\n"}
{"id": "103233", "url": "https://cs.wikipedia.org/wiki?curid=103233", "title": "Cheirón", "text": "Cheirón\n\nCheirón (latinsky Chiron) byl jedním z Kentaurů, kteří žili v řecké Thessalii.\n\nByl nejstarší z Kentaurů, syn Dia nebo jeho otce Krona. Byl ušlechtilý a moudrý, znalý lékařství, hudby, věštění, i proto se stal učitelem slavných řeckých hrdinů. Vedl je k pěstování tělesné zdatnosti, učil je jízdě na koni a lukostřelbě, zápasit, běhat o závod, házet oštěpem.\n\nCheirón naučil lékařskému umění Apollónova syna Asklépia. Aisón, vládce Iólku, mu svěřil v tajnosti svého syna Iásona na vychování. Když bylo Iásónovi dvacet let, poslal ho zpět, protože už ho naučil všemu, co umí. Cheirón přišel také zamávat Iásonově odplouvající lodi Argó na cestu za zlatým rounem.\n\nNa vychování u Cheiróna byl také Aktaión, syn Autonoé, dcery krále Kadma. Aktaión měl velkou zálibu v lovu a při jednom z nich nešťastně vstoupil do jeskyně, v níž Artemis a její družina odpočívala a spatřil bohyni nahou. Artemis ho za trest proměnila v jelena, kterého v okamžiku dohnala a zahubila psí smečka. Lovci a psi hledali po lese svého pána, ale až moudrý Cheirón pochopil, co se stalo. Z kovu vytvořil Aktaiónovu věrně zpodobněnou sochu.\n\nV Cheirónově jeskyni se konala slavná svatba, při níž si bohyně Thetis brala za manžela smrtelného muže, krále Pélea. Bohové přinesli vzácné dary a také Cheirón novomanžele obdaroval: zhotovil z jasanového dřeva těžké, nezlomné, nezdolné kopí, které bude jednou kosit celé řady nepřátel. Péleus přislíbil slavné kopí svému budoucímu synovi.\n\nTím synem byl Achilleus, jehož vychovatelem se stal Cheirón poté, kdy Pélea a jeho syna opustila bohyně Thetis. Cheirón Achillea učil lovu, odvaze, vzdělával jej v hudbě a zpěvu, ale také jej učil skromnosti, pokoře, učil ho poznávat léčivé byliny, připravovat léky a hojit rány. Cheirón také vyprovodil a oplakal Achilleův odjezd do trojské války, z níž podle vůle bohů se Achilleus nikdy neměl vrátit.\n\nCheirón byl také učitelem hrdiny Hérakla, který se v horách u pastýřů setkal s krásnými ženami Rozkoš a Ctnost. Cheiróna navštívil hrdina Héraklés na svých dobrodružných cestách. Cheirón si prohlížel jeho v jedu namočené šípy a jeden ho nešťastně poranil na noze. Podle jiné verze jej nešťastně poranil sám Héraklés, který svého činu litoval a snažil se ránu vyléčit. Rána se však nedala zhojit, Cheirón se proto zřekl své nesmrtelnosti. V podsvětí požádal boha Háda, aby jej vyměnil za Títána Prométhea, který byl poté rádcem Dia na Olympu.\n\nCheirónova podoba se objevuje na mnoha antických sochách a obrazech, bývá na nich zobrazen jako moudrý, rozvážný stařec. Nejznámější je nástěnná malba z Herkulanea asi začátkem našeho letopočtu \"Cheirón učí Achillea hrát na lyru\" (nyní v Národním muzeu v Neapoli).\n\nCheirónův příběh zpracoval ve svém románu \"Kentaur\" spisovatel John Updike jako paralelu k příběhu z americké současnosti.\n\n"}
{"id": "103237", "url": "https://cs.wikipedia.org/wiki?curid=103237", "title": "Autismus", "text": "Autismus\n\nAutismus nebo taky autizmus (z řec. αυτός \"autos\", sám) je tzv. vývojová duševní porucha, projevující se abnormální sociální interakcí, stálými opakujícími se vzorci chování a narušenými komunikačními schopnostmi. Objevuje se před třetím rokem věku. Patří mezi poruchy autistického spektra (PAS).\n\nPříčiny autismu jsou neznámé, většinou se má za to, že za poruchami autistického spektra patrně stojí kombinace genetických předpokladů a dalších faktorů. \n\nVelké problémy vyvolala záměrně lživá studie, která naznačovala souvislost autizmu a očkování; její autor byl ve střetu zájmů a byl po odhalení podvodu zbaven lékařské licence.\n\nZávažnost postižení má širokou škálu a bere se jako neléčitelné, takže provází člověka celý život, avšak některé terapeutické postupy mohou projevy autismu zásadně kompenzovat do té míry, že autista je schopen studovat i pracovat, většinou však s různými formami úlev. U dospělých jedinců bývají často úspěšné speciální kompenzační psychologické techniky.\n\nPři hledání rizikových faktorů pro rozvoj autismu komplikuje situaci fakt, že v minulosti byl autismus často poddiagnostikován a postižení byli spíše kriminalizováni. Jakákoliv retrospektivní analýza tak zachytí korelaci výskytu autismu s jakýmkoliv faktorem, který jeví rostoucí tendenci, např. proočkovaností, příjmem biopotravin nebo třeba počtem pirátů operujících u pobřeží Afriky, tedy jde o faktory, které nemají s autismem velmi pravděpodobně žádný biologický vztah ve smyslu kauzálního nebo rizikového faktoru. S hledáním příčin autismu je spojen i jeden z velkých podvodů, kdy A. Wakefield publikoval v prestižním časopise The Lancet studii, která prokazovala zvýšený výskyt poruch autistického spektra po očkování MMR. Tato studie byla později odhalena jako podvod, kterým si Wakefield \"vyrobil\" důkazy pro probíhající soudní spor. Po odhalení podvodu byla studie stažena a Wakefield byl zbaven oprávnění vykonávat lékařskou praxi.\n\nSouvislost mezi očkováním a propuknutím autismu pak v současné době zcela vyvracejí rozsáhlé studie, například studie Jain, Marshall, Buikema, Newschaffer provedená na více jak 95tisících respondentů, která nenalezla žádnou souvislost mezi vakcinou MMR a autismem.\n\nDiagnostické metody se stále rozvíjejí, nicméně s ohledem na to, že poruchy autistického spektra se určují pomocí psychotestů diferenciální diagnostikou (v podstatě vylučovací metodou), škála příznaků je velmi rozsáhlá a neexistuje jednoznačný (vždy platný) klinický obraz, stává se, že se názory odborníků na pacienta liší – pro správnou psychometrii autismu je nutná solidní praxe. Pro diagnostiku dospělých se navíc používají zcela odlišné testové sady. Dříve (do devadesátých let) běžně docházelo k záměně za lehkou mozkovou dysfunkci, schizofrenii a různé další formy poruchy osobnosti.\n\nŘada probíhajících výzkumů naznačuje nové možnosti především rané diagnostiky autismu (funkční magnetická rezonance, analýza motoriky, analýza hlasu, EEG markery, hladiny metaloproteinů), zatím žádná z těchto metod však neprokázala obecnou platnost, byť výsledky některých postupů jsou nadějné. Vyvíjejí a upřesňují se i definice jednotlivých forem autismu, významnou změnu přinesla nová verze amerického diagnostického manuálu psychických chorob DSM-5, tato změna je nicméně často diskutovaná a někdy vnímaná kontroverzně.\n\nObjevují se však případy odškodnění a to zejména v USA. Jedním z takových případů je i případ 10letého Ryana Mojabiho z Kalifornie. Vláda připustila, že vakcína MMR způsobila mozkovou encefalopatii nebo mozkovou dysfunkci Ryana a to během pěti až patnácti dnů od očkování MMR.\n\nTermín \"autismus\" vymyslel a poprvé použil švýcarský psychiatr Paul Eugen Bleuler v roce 1911, podle řeckého slova pro „sám, já“, aby popsal obtíže schizofreniků při komunikaci s druhými lidmi.\n\nZa publikaci, která stála u zrodu diskursu o autismu v moderní vědě, se považuje práce Leo Kannera Autistické poruchy afektivního kontaktu. Tato práce je kazuistikou 11 autistických dětí a zaměřuje se na líčení autistické patologie. Výrazně méně citovaná je jeho následná studie životních osudů těchto dětí, která ukazuje, že při toleranci zdánlivě patologického chování došlo ke zdravému rozvoji osobnosti, zatímco intervence spojená s ústavní péčí vedla k setrvalému nebo zhoršujícímu se stavu a snížené kvalitě života i délce dožití. Lze se domnívat, že vyznění druhé studie nebylo v souladu se zájmy iniciativ, které V USA prosadily hrazení behaviorálních terapií ze zdravotního pojištění.\n\nVe stejné době prováděl ve Vídni podobná pozorování Hans Asperger, po němž je pojmenován Aspergerův syndrom. Kannera a Aspergera spojuje osoba Georga Frankla, který se soustředil na diagnostiku. Jeho práce zůstala během druhé světové války neznámá a jeho články byly znovu objeveny až teprve v polovině devadesátých let. Soudobé porozumění autismu, které obsahuje i projevy, popsané Aspergerem, je důsledkem výzkumné práce Lorny Wing.\n\nSchopnosti a chování různých autistických jedinců se navzájem velmi liší a různí lékaři často mohou dospět k různým diagnózám. Smyslové vnímání autistů je oproti ostatním lidem odlišné a na určité podněty proto mohou reagovat jinak. Ve stupni postižení smyslového vnímání jsou velké rozdíly.\n\nZdravé děti jsou od časného věku společenské bytosti – navazují oční kontakt, otáčejí se ke zdroji zvuků, uchopují prst a usmívají se. Už ke konci prvního roku života jsou u dětí pozorovatelné všechny základní emoce, což souvisí se zráním nervového systému. Naproti tomu většina autistických dětí dává přednost předmětům před obličeji a má obrovské potíže při učení se běžné každodenní mezilidské interakci. Už během prvních měsíců života často vypadají, že jsou lhostejní k druhým lidem, protože se vyhýbají očnímu kontaktu a nekomunikují tak často jako ostatní děti.\n\nAutistické děti se často zdají dávat přednost samotě před společností a mohou reagovat pasivně na objímání a mazlení. Později zřídka hledají útěchu od druhých a neodpovídají normálním způsobem na projevy hněvu či náklonnosti ze strany rodičů. Výzkumy ukázaly, že ačkoliv autistické děti mají své rodiče rády, projevy této náklonnosti mohou být neobvyklé a je obtížné je interpretovat. Rodiče, kteří se těší na radosti mazlení a hraní, jsou často zmateni i zdrceni tímto neočekávaným chováním.\n\nPodle Simona Baron-Cohena autistické děti se také často zdají postrádat empatii a schopnost vidět věci z perspektivy druhých. Zdravé děti nad pět let mají schopnost vhledu do pocitů, záměrů druhých podle nonverbálních gest, výrazu tváře, apod.\n\nSociální odcizení jedinců s autismem a Aspergerovým syndromem může být natolik intenzivní, že mnoho z nich udává, že mají imaginární přátele, nebo si vytváří imaginární světy a scénáře. Navazování a udržování přátelství ve skutečném životě je pro ně často velice obtížné, objevují se tak příznaky sociální fobie.\n\nI když ne všichni, většina autistů nedokáže zcela regulovat své jednání. To může mít podobu slovních výbuchů, které jsou neadekvátní situaci, nebo také sebezraňujícího chování. Autisté typicky preferují neměnné rutiny a stálá prostředí a mohou reagovat negativně na jejich změny. Nejsou neobvyklé projevy agresivity, sebestimulační chování ani přílišné stáhnutí se do sebe v obtížných situacích.\n\nVelmi časté jsou příznaky shodné se symptomy u dysfunkce smyslové integrace, např. nadměrná nebo naopak nedostatečná citlivost na doteky, zvuky či pohyby, tělesná neobratnost, sklon k snadnému rozptýlení, impulzivní tělesné nebo verbální jednání, abnormálně vysoký nebo naopak nízký stupeň aktivity, obtíže při učení se novým aktivitám, potíže při přechodu z jedné situace do druhé, sociální a emocionální problémy, opožděný vývoj řeči či motorických schopností.\n\nJedním častým příkladem jsou obtíže se sluchem, kdy autistický člověk může mít potíže slyšet a rozumět ostatním v hlučném prostředí, například ve větším davu na oslavách. Pokud s někým mluvíme v hlučnějším prostředí, vnímáme řeč směřovanou k nám jako hlasitější (díky neverbální komunikaci), ačkoliv tomu tak není. Tento jev je známý jako fenomén koktejlové party a u autistů je zjevně narušen. Kolem druhého roku věku lze také u autistických dětí vypozorovat, že se častěji dívají na ústa svých maminek namísto do jejích očí. To lze vysvětlit vyšší mírou vyhledávání spojitosti mezi pohybem úst a řečí.\n\nKromě toho někteří autisté (nejčastěji s diagnózou Aspergerův syndrom) vnímají za určitých okolností vjemy prostřednictvím tzv. synestezie - vjem přijatý jedním smyslem je interpretován i jako vjem jiného smyslu, např. hudbu vnímá nejen jako zvuk, ale i vizuálně v tvarech nebo barvách. Samotnými autisty je tato vlastnost často ceněna, zejména v umělecké sféře.\n\nDo tří let věku zdravé děti ovládnou řeč. Už okolo prvního roku batole říká první slova, otáčí se při zaslechnutí svého jména, ukazuje, když chce hračku, a jasně odmítá, když něco nechce. U autistů je řečový vývoj odlišný. Někteří zůstanou němí po celý život, s různým stupněm gramotnosti. Komunikace jinou formou, např. obrázky, posunky nebo písmem pro ně může být mnohem přirozenější. Některé autistické děti v prvním měsících normálně žvatlají, ale brzo poté přestanou. U jiných může být vývoj řeči opožděn, někdy až do období dospívání. Nicméně neschopnost mluvit neznamená nedostatečnou inteligenci. Při vhodných podmínkách mohou někteří mluvit celé hodiny.\n\nTi, co mluví, někdy používají řeč neobvyklými způsoby a zachovávají rysy časnějších vývojových stádií. Někteří komunikují pouze jednotlivými slovy, jiní opakují naučenou frázi znovu a znovu. Někteří opakují vše, co slyší, což je známé jako tzv. echolálie.\n\nNěkteré děti mohou mít vývoj řeči jen slabě opožděn, nebo dokonce i předčasný a mohou mít neobvykle velký výrazový slovník, nicméně mají velké potíže udržet běžnou konverzaci. Často vedou monolog na své oblíbené téma a nedávají ostatním možnost komentovat. Když hovoří s jinými autisty, často vedou střídavé monology. Tak jako normální lidé mají potíže s chápáním autistické nonverbální komunikace, intonace a výrazů, stejně i autisté obtížně rozumí normálním lidem. Autistické chápání jazyka bývá velmi doslovné, normální lidé většinou hledají skrytý význam v tom, co autisté říkají, a očekávají od nich naopak pochopení těchto skrytých významů ve své řeči.\n\nAutistická gesta, mimika a pohyby mohou být snadno pochopeny jiným autistou, ale jen obtížně jinými lidmi. Intonace hlasu je u autistů typicky velmi subtilní a normálnímu člověku připadá značně monotónní až strojová. Některé autistické děti s dobrými řečovými schopnostmi nekomunikují na své věkové úrovni, ale mluví jako malí dospělí.\n\nZ těchto důvodů je pro normálního člověka obtížné pochopit, co se vlastně autistické děti snaží říct, a ty proto mohou hlasitě dávat najevo svou frustraci, nebo si samy vezmou, co chtějí. Tyto komunikační bariéry jsou pro ně velmi stresující a mohou přispět k sociální úzkosti, depresím nebo k sebepoškozujícímu jednání.\n\nI když autisté vypadají fyzicky normálně a mají dobrou svalovou kontrolu, mohou se odlišovat neobvyklými repetitivními (stále se opakujícími) pohyby, označovanými jako sebestimulace. Ty mohou být na první pohled nápadné nebo subtilnější. Někteří autisté dlouhou dobu opakovaně pohybují rukama nebo prsty na nohou, jiní náhle ztuhnou v pohybu. Jako děti mohou trávit hodiny seřazováním autíček a vláčků určitým způsobem, místo aby je používaly k normální hře. Pokud někdo náhodou pohne s těmito hračkami, autistické dítě se může velice rozčílit. Autistické děti často potřebují a vyžadují absolutní stálost svého prostředí. Malá změna v rutině pro ně může být velmi rušivá. Autisté často mají trvalé intenzivní nutkavé záliby. Například mohou být posedlé hledáním všeho o počítačích, majácích nebo jízdních řádech. Často projevují velký zájem o jazyková, matematická a vědecká témata. Repetitivní chování se může vztahovat i na řeč, součástí denní rutiny může být opakování jednoho slova nebo fráze.\n\nHistorické statistiky vypovídaly, že mezi autisty je až 75 % pacientů s různým stupněm mentální retardace. Tato hodnota dnes již neplatí zejména proto, že v posledních letech je nově diagnostikováno mnoho případů Aspergerova syndromu (i mezi dospělými) a tito pacienti mají inteligenci normální nebo vysokou, někdy až v pásmu geniality. Tato vysoká inteligence však ani dospělým autistům nemusí zajistit plnohodnotný život, protože mnoho z nich vzhledem k potížím zejména v sociální komunikaci selhává v běžných každodenních situacích. Přesto se řada z nich úspěšně začlení do společnosti tam, kde jejich nedostatky nejsou nápadné a kde naopak mohou využít své přednosti (smysl pro detail, vytrvalost, loajalita, jednostranná hluboká specializace ...).\n\nS autismem se může pojit široká škála komorbidit, které jsou často mylně zaměňovány za projevy autismu. Autismus sám o sobě nemá žádné zjevné vnější projevy nebo znaky. Mezi typické znaky autismu je však často řazeno již zmíněné sebestimulační chování, nejčastěji označované jako stimming. Toto chování má regulační charakter a může nabývat velmi nenápadných forem, jako je zaměstnávání rukou točením propisky nebo spinneru, až po velice výrazné projevy, mezi které patří i agrese nebo auto-agrese (sebepoškozování).\n\nAmerická psychiatrie rozděluje autistické poruchy na Aspergerův syndrom a (Kannerův) autismus, přičemž u druhého je přítomno opoždění nebo abnormality alespoň v jedné z následujících tří oblastí, se vznikem před třetím rokem věku dítěte: sociální interakce, řeč používaná v sociální komunikaci, symbolická či imaginativní hra (takzvaná triáda). U Aspergerova syndromu tato klinicky zjevná opoždění přítomná nejsou. Poslední verze diagnostického manuálu DSM-5, platná od června 2013, zásadním způsobem mění definici poruch autistického spektra a de facto popírá existenci Aspergerova syndromu.\n\nMezinárodní klasifikace nemocí ve verzi MKN-10 kóduje autistické poruchy takto:\n\nJiní odborníci nevidí žádnou jasnou hranici mezi Aspergerovým syndromem, autismem a tzv. poruchou smyslové integrace a nabízí pohled na autismus jako na spojité spektrum. Známá autistická osobnosti Donna Williams (také jako Polly Samuels) popularizovala koncept autismu jako \"ovocného salátu\" - všichni mají ovocný salát, ale složení je pro každého jiné. Teorii, že autismus je jen jeden, zastávají zástupci autistické komunity.\n\nAutismus je relativně vzácné onemocnění, které se vyskytuje v četnosti 4 až 5 případů na 10 000. V případě použití méně přísných diagnostických vodítek a zařazení všech pacientů autistického spektra je ale jeho výskyt v populaci pravděpodobně podstatně vyšší (odhaduje se 1 případ na několik stovek školních dětí). Dětský autismus má udávanou četnost výskytu asi 0,5 % a je čtyřikrát častější u chlapců než u dívek. Onemocnění je u dívek asociováno s těžším stupněm postižení.\n\nU Aspergerova syndromu existují jen hrubé odhady, přičemž horní hranice výskytu by mohla být až 1,5 % populace. Postižení narození před rokem 1980 v převážné většině nebyli diagnostikováni. Poměr chlapci:dívky kolísá mezi 4:1 a 8:1. To může být způsobeno odlišnou socializací dívek a jejich větším důrazem na komunikaci, a proto mohou mít postižené dívky méně vyjádřené příznaky a lze je hůře odhalit.\n\nPočet hlášených případů z nejasných důvodů narůstá. Na jedné straně se spekuluje o možné úloze škodlivých látek z prostředí, na druhé straně za tímto nárůstem může být větší povědomí lékařů o tomto onemocnění a větší pozornost, kterou rodiče svým dětem v dnešní době věnují. Srovnávací metastudie nicméně ukazují, že ani součet těchto vlivů nevysvětluje pandemický nárůst z posledních let - studie, kterou zveřejnila počátkem roku 2013 americká zdravotnická organizace CDC, konstatuje, že poměr autistických dětí ke zdravým je 1:50. V Evropě se obvykle uvádí poměr mezi 1:106 (Velká Británie 2009) a 1:150 (Francie 2010), avšak srovnání hodnot výskytu je nemožné, protože státy mají různé metodiky výpočtů, zahrnují do nich různé typy diagnóz a mají různě nastavené věkové hranice.\n\nDnes je již považována za překonanou teorie zastávaná až do 60. let, podle níž autismus vzniká vinou emocionálního chladu matky a nedostatkem lásky při výchově.\n\nU autistických jednovaječných dvojčat je velmi vysoká pravděpodobnost (60-95 % u monozygotních dvojčat, 0-9 % u dizygotních) vzniku poruchy i u druhého dvojčete. To naznačuje možnou dysfunkci několika různých genů, které se zřejmě účastní vývoje mozku. Vztahy jsou ale složitější. U rodin s jedním autistickým dítětem může být pravděpodobnost narození dalšího až 1:20.\nUkazuje se také, že poruchy autistického spektra může způsobovat narušený mikrobiom střev, který se také přenáší na potomky.\n\nU některých autistů lze prokázat určitá poškození mozkové tkáně, hlavně funkční poruchy levé poloviny mozku a abnormální změny v mozkovém kmeni. Výsledky jsou však zatím nejednoznačné a nelze s určitostí říct, jestli jsou příčinou autismu, jeho následkem nebo pouze doprovodným jevem.U dětí po operaci nádorů zadní jámy lební dochází k naprosto překvapivým negativním změnám chování ve smyslu autismu. Někdy tyto změny odeznívají během několika dní, někdy týdnů či měsíců výjimečně jsou trvalé. Příčinou je nejpravdpodobněji otřesení nebo poškození síťovité-retikulární-formace, která propojuje všechny podkorové struktury mozku. Na živém mozku je nelokalizovatelná, objevuje se při naložení mrtvého mozku do formaldehydu a lze ji pak vypreparovat. Její funkce není jednoznačně verifikována, nerespektuje totiž mozkové dráhy. Mohlo by se jednat o jakousi rezervu podkorových struktur. Neuroanatomové tuto formaci označují za \"duši\" člověka a praktické zkušenosti toto podporují. K útlaku nebo poškození retikulární formace nemusí dojít jen operačním výkonem nebo poraněním . Může ji způsobit například i útlak velkého nádoru nejčastěji zadní jámy, aktivní cysta vzniklá například i z poúrazového krvácení. Dojde li k poškození retikulární formace u dospělého člověka,například poúrazově nebo degenerativně, nedochází k tak intenzivním změnám a inteligentní jedinec své citové změny může zakrývat. Často se ale uchyluje k závislostem na různých škodlivinách.\n\nMagnetická rezonance ukázala, že u autistů chybí nervová propojení mezi různými mozkovými centry. Proto se uvažuje o vzniku autismu vinou jejich nedostatečné koordinace.\n\nBritský odborník Simon Baron-Cohen se domnívá, že autisté mají extrémně mužský typ mozku, což je způsobeno vysokou hladinou testosteronu v těle matky během těhotenství. Mužský typ mozku se vyznačuje nedostatečným propojením pravé a levé hemisféry, což vede k menší míře emoční citlivosti.\n\nPodle této hypotézy se autisté mohou sice velmi silně koncentrovat na jeden podnět, ale mnohem hůře na víc věcí najednou, což je nezbytné pro pochopení rychle se měnících sociálních situací. Tato teorie byla poprvé uveřejněna v britském časopise Autism v květnu 2005.\n\nPříčinou mohou být i antibiotika a s tím spojená střevní mikroflóra.\n\n\n"}
{"id": "103238", "url": "https://cs.wikipedia.org/wiki?curid=103238", "title": "Normostrana", "text": "Normostrana\n\nNormostrana (zkráceně NS) je standardizovaná strana textu o určitém počtu znaků (včetně mezer) a řádků. V českém prostředí je to rozsah textu v délce 1 800 znaků (symbolů a mezer), což odpovídá třiceti řádkům o šedesáti znacích nebo přibližně 250 slovům běžného textu. Jinde se kodifikace rozsahu normostrany může lišit s ohledem na tradiční úzus nebo v závislosti na právním zakotvení normostrany v místní legislativě. Například v Německu a některých dalších zemích má normostrana rozsah 1 500 znaků včetně mezer. Další odlišnosti lze vysledovat i v jiných zemích Evropy.\n\nNormostrana se tradičně užívá například v oblasti překladatelství či publicistiky: překladatel si účtuje cenu podle počtu normostran překladu, novinář dostane zadání na článek o určitém počtu normostran, student musí odevzdat odbornou práci o délce stanovené počtem normostran, autorský honorář se stanovuje v korunách za normostranu atp.\n\nPřed nástupem počítačů se počet normostran počítal odhadem, podle počtu řádků na stránce a podle průměrného počtu znaků psacího stroje na řádce (neúplné stránky se přepočítávaly podle počtu řádek, tabulky, obrázky a jiné prvky v textu se počítaly podle plochy, kterou na stránce zaujímaly). Tento způsob počítání vyhovuje při použití neproporcionálního písma (např. Courier). Běžně používaná písma na počítači jsou však proporcionální (písmeno \"m\" je podstatně širší než písmeno \"l\" či \"i\"), a proto počítání znaků popsaným způsobem se nedá použít.\n\nU elektronicky zpracovávaných textů lze ovšem počet normostran získat mnohem jednodušeji zobrazením počtu znaků celého textu včetně mezer a jejich vydělením číslem 1 800 (v českém prostředí). Například v aplikaci Microsoft Word je to položka \"Počet znaků (včetně mezer)\" v menu \"Nástroje\" (totéž platí pro aplikace OpenOffice.org Writer a LibreOffice Writer), ve verzích MS Word 2007 a 2010 jde o položku \"Počet slov\" v kartě \"Revize\", v programu Pages z kancelářského balíku Apple iWork je tato informace dostupná v \"Inspektoru\" v sekci \"Dokument\" v podsekci \"Informace\" a v systému LaTeX pro sazbu textů tuto funkci vykonává balíček \"stdpage\". Aby do rozsahu textu nebyly započítávané vícenásobné mezery (zdvojené, použité místo tabulace atd.), počet znaků včetně mezer se běžně v agenturní či redakční praxi určuje jako (počet znaků bez mezer + počet slov) – díky tomuto postupu se každé oddělení slova započítá jako mezera bez ohledu na typografické prohřešky či \"švindlování\" autora.\n\nDo vypočteného počtu znaků však programy nemusí zahrnovat speciální vložené objekty jako matematické rovnice, textová pole či obrázky. Proto je zpravidla u textů technického či matematického charakteru rozsah udávaný počítačem výrazně podhodnocen a pro zjištění skutečného rozsahu textu je nutné volit jiný postup (viz autorský arch).\n\nPočet normostran nemusí odpovídat (a obvykle neodpovídá) počtu stran vytištěného textu, který je určen mnoha dalšími parametry: formátem knihy, velikostí (stupněm) použitého písma, řádkováním, členěním na odstavce. Počet normostran obvykle bývá výrazně větší než počet skutečně potištěných stránek.\n\nRozsah normostrany je v českém prostředí definován například v § 24 odst. 2 vyhlášky č. 37/1967 Sb., k provedení zákona o znalcích a tlumočnících, kde se však tato jednotka množství textu označuje slovem „stránka“ a vztahuje se pouze na překlad pořízený úředním tlumočníkem.\n\nPři účtování překladatelské a redakční práce se vedle rozsahu normostrany někdy vedou také spory o to, zda se má práce počítat podle počtu normostran původního textu, nebo podle rozsahu upraveného textu. V této záležitosti však existuje několik protichůdných možností, podle kterých je možné postupovat.\n"}
{"id": "103239", "url": "https://cs.wikipedia.org/wiki?curid=103239", "title": "Skotský náhorní skot", "text": "Skotský náhorní skot\n\nSkotský náhorní skot neboli highland cattle je velmi tvrdé a odolné plemeno skotu. Již z jeho názvu je patrné, že pochází ze Skotska, původní oblast chovu zahrnuje západní a střední Skotsko a Hebridy. Archeologické nálezy prokázaly jeho existenci již v 6. století.\n\nHighland je původním plemenem skotu. I v moderní době je udržováno v nezměněné podobě a nedošlo ani ke křížení s jinými plemeny, takže je v současnosti významnou genovou rezervou. Ve Velké Británii byl chovatelský svaz náhorního skotu založen už v roce 1884 a v následujícím roce byla první zvířata zapsána v plemenné knize. V současnosti jsou největší populace skotského náhorního skotu chovány ve Spojených státech a Kanadě, v Austrálii a v Evropě je toto plemeno nejvíce chované v Německu, dále v Rakousku, Francii a ve Švýcarsku. Skotský náhorní skot byl dovezen též do České republiky, a to po roce 1991.\n\nSkotský náhorní skot má tělo malého tělesného rámce. Kohoutková výška by se měla pohybovat mezi 115-120 cm u krav, u býků 125-130 cm. Dospělé krávy dosahují hmotnosti mezi 420-520 kg, býci mívají 650-750 kg. Porážkové váhy 350-400 kg dosahují zvířata ve dvou letech. Základní zbarvení je hnědočervené, mohou se však vyskytovat i různé barevné rázy od plavé až po černou. Celé tělo je pokryto dlouhou, hustou srstí. Hlava je relativně malá, široká s dlouhými rohy, krk má být krátký a silný, končetiny krátké, pevné se širokými paznehty. Plec, zadní kýta a hřbet musí být dobře osvalené, pánev je široká a méně osvalená.\n\nSkotský náhorní skot je plemeno s masnou užitkovostí. Nevyznačují velkou růstovou schopností - průměrný denní přírůstek se běžně pohybuje je okolo jednoho kilogramu (v zimním období vlivem sníženého metabolismu 0,2-0,4 kg), proto nejsou vhodní do intenzivního výkrmu. Toto plemeno je charakteristické zejména kvalitou masa s nízkým obsahem tuku a cholesterolu. Maso je jemné, šťavnaté, podobné divočině a je žádané hlavně na steaky. Skotský náhorní skot je pozdní plemeno (první otelení krávy je až kolem 4. roku), ale také dlouhověké (mohou se dožívat až 18 let). Samice se vyznačují snadnými porody a dobrou mateřskou péčí, proto se skotský náhorní skot používá ke křížení s masnými a kombinovanými plemeny, zejména s herefordským a českým strakatým skotem.\n\nSkotský náhorní skot je velmi nenáročné plemeno. Hodí se zejména do horských a podhorských oblastí, kde se chová celoročně na pastvě. Pokud je pastva přiměřeně zatížena, nemusí se zvířata ani dokrmovat. Je ovšem nutné zajistit neustálý přístup k vodě. Vzhledem k jejich dlouhé srsti je potřeba highlandům zejména v letních měsících umožnit schovat se do stínu. K rozmnožování se používá nejčastěji kvalitní býk k přirozené plemenitbě.\n\n\n"}
{"id": "103240", "url": "https://cs.wikipedia.org/wiki?curid=103240", "title": "Chmatákov Online", "text": "Chmatákov Online\n\nChmatákov online je první česká MMORPG hra, od Petra \"Gizma\" Roudenského.\n\nChmatákov spatřil světlo světa v roce 2004 a původně byl vyvíjen jako grafický chat s postavičkami. To je důvodem, proč jsou ve hře místo postav „smajlíci“. V prvních verzích dokonce vyjadřovali emoce.\n\nPostupem času do Chmatákova přibývaly nové možnosti a funkce, přidaly se peníze a první dovednosti, což definitivně proměnilo Chmatákov v MMORPG.\n\nZačátkem roku 2005 přišla velká změna, kterou bylo předělání veškeré grafiky do 2D pohledu shora dolů. Na přelomu roku 2005 a 2006 přešel Chmatákov zpět na izometrický pohled.\n\nNa Vánoce 2006 byla vydána novější verze s vylepšeným herním jádrem, které umožňuje například střídání dne a noci, možnost světel apod.\n\nV současnosti (2010) je hra stále provozována a běží ve verzi 1.5. Začaly také práce na pokračování. Pokračováním byl projekt Chmatákov 2, který svůj test měl ale od testu se o něm dále neslyšelo. Tato verze obsahovala nové grafické zpracování některých předmětů a zvířat (tzn. Chobotů).\n\nChmatákov se skládal i z neoficiálních serverů, jedním z nejúspěšnějších je ChmatJabko nebo CHportál. Bohužel hra od svých nejlepších let zažila úpadek, který byl způsoben ne tak častým upravováním hry jako tomu bylo dříve. Chmatákov měl svá lepší i horší léta, v dnešní době se na oficiální serveru dá vidět přes 40 stálých hráčů.\n\nNedá se říct, že hra by v nejbližší době měla končit, fanoušci ji stále drží a nenechají tuto hru jen tak upadnout.\n\nNový obyvatel začíná vždy s rybářským prutem, který slouží k lovu ryb. Ty se dají prodat a za utržené peníze si hráč může kupovat další věci, některé potřebné k dalším výdělečným činnostem (např. sekera na sekání dřeva). Kromě toho však existuje spousta předmětů sloužících třeba k boji, alchymii nebo jen na okrasu. Předměty se dají kupovat ve městech nebo je můžete najít položené na zemi.\nPři dělání některých činností se vám zvyšuje stejnojmenná dovednost. Čím je větší, tím lepší máte z činnosti výdělek a provozujete ji rychleji.\n\n"}
{"id": "103247", "url": "https://cs.wikipedia.org/wiki?curid=103247", "title": "Seznam nejvyšších budov v Česku", "text": "Seznam nejvyšších budov v Česku\n\nTento seznam řadí budovy (výškové budovy) v České republice podle jejich výšky. Způsobů měření výšky budov je několik, může se měřit stavební výška budovy (včetně věží či jiných architektonických detailů), celková výška, která zahrnuje i případné antény či podobná zařízení na vrcholu budovy, a existují i další způsoby. Tento seznam budovy řadí podle výšky dle prvního způsobu měření. Seznam neobsahuje kotvené stožáry, komíny, těžební nebo zdvihací konstrukce atd., ty jsou uvedeny v seznamu nejvyšších staveb. Více jak 80 % uvedených budov bylo postaveno mezi lety 1960 a 1990, tedy za dob socialismu.\n\n\"Poznámka: Seznam budov není úplný. Uvedené pořadí je správné jen v kontextu tabulky. Často není jasné, kterou ze sledovaných výšek zdroj uvádí.\"\n…a mnoho nižších budov.\n\nTento seznam zahrnuje budovy, které jsou ve fázi návrhu či záměru.\nTento seznam zahrnuje stavby, které byly navrženy, ale od záměru poté bylo upuštěno.\n\n\n"}
{"id": "103266", "url": "https://cs.wikipedia.org/wiki?curid=103266", "title": "Selské baroko", "text": "Selské baroko\n\nSelské baroko je stavební sloh lidové architektury, který se uplatnil převážně v jižních Čechách během 19. století. I když vychází z klasicistní a barokní architektury, jedná se o naprosto svébytný sloh. Objevuje se v době, kdy skutečné baroko bylo už minulostí. Nejstarší památky selského baroka pocházejí z 20. let 19. století, vrchol byl asi v 60. letech. \n\nSelské baroko jednotlivé barokní a klasicistní, ale dokonce i neorománské prvky používá (podobně jako jakékoli jiné lidové umění) ve zcela specifických, z hlediska čistoty původního slohu vlastně chybných kombinacích, které jsou však nesmírně malebné. Od svého vzoru si totiž vypůjčuje v podstatě pouze ornamentální prvky, ale například naprosto ignoruje tektonické principy klasické barokní architektury. Barokní sloh je totiž řemeslně náročný, vysoce profesionální. Například voluta (ozdobný prvek) je vlastně Archimedova spirála a k jejímu narýsování je třeba znalost středoškolské matematiky. O to více je pak nutno obdivovat lidové zedníky, že to dokázali pouhým odpozorováním vkusně napodobit.\n\nSelské baroko – nebo také lidové baroko. Někteří lidé se mylně domnívají, že se vždy jedná o neumělé (amatérské) výtvory lidových tvůrců. Selské baroko není jen architektura, ale je to životní styl lidí tehdejší doby na venkově. Konkrétní příklad ze vsi Klentnice: Je zde socha sv. Floriána s německým textem (překlad): „Věnoval (sv. Floriánu) Josef Janka, syn Františka, na paměť záchrany svého života 15. 4. 1853“. Odborník, který si sochu prohlédl, prohlásil: „Je to mistrovská práce akademicky vzdělaného sochaře, profesionála.“ Přesto tato socha patří do selského baroka. \n\nPočátek selského baroka se klade do vlády Josefa II. (1780-1790). V roce 1784 dekretem zakázal poutě a procesí, však jeho nástupce Leopold II. zase odvolal. Jenže poutě bývaly krásné, okázalé, a venkovský lid se na ně celý rok těšíval jako na největší událost roku. Císař je zrušil a nic jiného za ně nenabídnul. Venkovský lid si je tedy nadále ponechal a žil si dál po svém, bez ohledu na vládní program, který nepřijal. Selský barok není jenom architektura, ale je to životní styl a duchovní život tehdejších lidí na venkově. V této době selského baroka dochází k největší výstavbě křížů, soch, božích muk a kapliček v krajině. Stavěli je zbožní sedláci a řemeslníci na vlastní náklady na svých pozemcích po svolení vrchnosti a biskupské konzistoře. Stavěli je proto, že je potřebovali, a také používali ke svému náboženskému životu. Byly totiž samozřejmou součástí jejich světa, nám dnes tak vzdáleného. \n\nPamátky selského baroka se vyskytují převážně v oblasti Soběslavských a Zbudovských Blat, ale i na Písecku, Vodňansku, a Třeboňsku. Nalezneme jej však na celém území našeho státu a také v sousedních státech. Ve Španělsku, Francii a v Itálii selské baroko neznají – jen u nás ještě více než půl století sloh dozníval.\n\nPoznámka: Selské nebo lidové baroko není v naší zemi dosud uceleně vědecky zpracováno. Proto článek přináší jen jednotlivé poznatky a působí neuspořádaným dojmem.\n\n\n\n\n\n"}
{"id": "103267", "url": "https://cs.wikipedia.org/wiki?curid=103267", "title": "Bódhisattva", "text": "Bódhisattva\n\nBódhisattva (v páli bódhisatta; v tibetštině བྱང་སེམས་ཅན།; čínsky: 菩萨 nebo 菩薩, pinjin: \"púsà\"; japonsky: 菩薩 \"bosacu\"; korejsky: 보살 \"bosal\" ; vietnamsky: \"Bồ Tát\") je buddhistický termín, který je různě interpretován, a obecně lze říci, že označuje toho, kdo dosáhl stavu předcházejícího stavu buddhy a dále usiluje o probuzení. Gautama Buddha původně tento termín používal, když hovořil o době před svým probuzením, říkal: \"„Když jsem byl bódhisattvou…“\" V příběhu z minulých životů Gautamay Buddhy byl bódhisattvou člověk, který se setkal s učením nějakého buddhy (v tomto článku je používán termín buddha ve smyslu samajaksambuddha – viz typologie buddhů) a byl ve svém životě schopen dosáhnout arhatství (tj. probuzení žáka), ale než by se stal arhatem, rozhodne se bódhisattva osvobození odložit ve prospěch ještě většího dobra. Bódhisattva ví, že přijde čas, kdy ze světa zmizí učení buddhů, kdy svět bude připraven o cestu k osvobození. Slibuje proto, že bude následovat dlouhou cestu bódhisattvy až k realizaci buddhovství, aby mohl odkrýt dávno zapomenutou stezku k nirváně a ukázat ji světu. V raných školách buddhismu se sice vědělo, že Gautama Buddha učinil kdysi takové rozhodnutí a prošel dlouhou cestou bódhisattvy, ale všeobecně nebyl ideál bódhisattvy následován. Nabyl na významu teprve až se vznikem pozdějších směrů buddhismu, jako je mahájána a vadžrajána (která ideál bódhisattvy od mahájány převzala).\n\nV páli je slovo \"bódhisatta\" odvozeno od \"bódhi\" = \"osvícení\" a \"satta\" = \"oddán čemu\" nebo \"upřený na\". V sanskrtu by měl překlad tohoto slova znít \"bódhišákta\", avšak je používáno \"bódhisattva\", což doslova znamená \"osvícení-bytost\", nebo volněji přeloženo \"bytost snažící se stát buddhou\". Často se tento termín používá k označení kohokoli, kdo usiluje o osvícení, ale v nejužším slova smyslu a v původním významu se jedná o bytost usilující o realizaci \"samjaksambódhi\" – osvícení vševědoucího učitele, který rozšíří Dharmu (tj. Buddhovo učení) v době, kdy je ve světě zapomenuta.\n\nAvšak tento termín je rozdílně chápán v théravádě (a ostatních raných školách) a mahájáně (a tedy i vadžrajáně). V prvé řadě se oba směry liší ve výčtu páramit (dokonalostí), které musí bódhisattva kultivovat, aby se mohl stát buddhou, který mimo osvícení dosáhl i vševědoucnosti a je schopen dovést nespočet cítících bytostí k osvícení v době, když učení (Dharma) bylo zapomenuto. Podle théravády existuje 10 párámit, kdežto dle mahájánových súter je jich většinou 6 nebo 4. Další rozdíl tkví v jakémsi zjednodušení cesty bódhisattvy. Dle mahájány není cesta k realizaci buddhovství tak dlouhá a namáhavá jako tomu je podle théravády. Hovoří se někdy o tom, že mahájána přiblížila nedosažitelný ideál bódhisattvy obyčejným lidem. Podle mahájánových súter by měl složit slib bódhisattvy každý a nikoli jen pár výjimečných jedinců. Dokonce podle mahájánové Lotosové sútry existuje pouze jediná cesta bódhisattvy a chtě nechtě na ní musí každý dřív nebo později vstoupit, chce-li dosáhnout osvícení. Podle mahájány bódhisattva realizuje osvícení (tj. poznání prázdnoty) již před dosažením buddhovství, kdežto podle raných škol je bódhisattva až na některé výjimečné schopnosti do dosažení buddhoství nevědomá bytost stejně jako jakýkoli jiný neosvícený člověk. Dokonce existují rozdíly i v cílech, k nimž bódhisattva směřuje. Dle théravády cesta bódhisattvy končí vždy realizaci buddhovství v lidském světě, buddha zůstává člověk, který získal hluboké poznání a je proto schopen učit ostatní. Tímto jediným zrozením se buddhovo učitelské poslání vyčerpá, umírá (vstupuje do parinirvány) a již se více nezrodí. Kdežto podle mahájány vede cesta bódhisattvy k realizaci tzv. transcendentního nebo kosmického buddhovství či táthagátovství (Gautama Buddha sám sebe označoval jako táthagátu). Bódhisattva tak realizuje osvícení v některém z nadzemských světů, stává se zde buddhou (táthagátou), přičemž si ponechává nadzemské (transcendentní) tělo, pomocí něhož se může ve vhodný čas projektovat do lidské existence a šířit zde dharmu. Dokonce silou nashromážděných zásluh může takový transcendentní buddha vytvořit tzv. čisté země – jakési nebeské světy, v nichž se každý může za určitých okolností znovuzrodit a pracovat na svém osvícení. Nejpopulárnější se stala čistá země \"Sukhávatí\" buddhy Amitábhy.\n\nV textech théravády a dalších raných škol není zaznamenáno, že by Gautama Buddha instruoval své žáky k nastoupení cesty bódhisattvy, ale vždy učil své následovníky tak, aby pokud možno dosáhli osvícení již ve svém současném životě (tato duchovní cesta byla později označována za ideál arhata). I přesto lze najít v textech raných škol příběhy o minulých životech Gautamy Buddhy, v nichž sám sebe označoval z bódhisattvu a v nichž byla popisována jeho namáhavá cesta směřující k realizaci buddhovství. Z těchto příběhů bylo zřejmé, že každý buddha musel projít dlouhou a namáhavou cestu bódhisattvy. Sám současný Gautama Buddha tvrdil, že není prvním a ani posledním buddhou. Z toho je možné logicky usuzovat, že existovalo a musí i v současné době existovat mnoho bódhisattvů, kteří směřují k realizaci buddhovství. Dokonce je nutné, aby se i v budoucnosti stávali další jedinci bódhisattvy, čímž bude zaručeno znovuoživování Dharmy v dobách, kdy bude zapomenuta. Tyto závěry se pravděpodobně staly podkladem pro vznik ideálu bódhisattvy v rámci mahájánového směru buddhismu.\n\nPrávě kolem 1. století našeho letopočtu se začínají objevovat texty vznikajícího mahájánového buddhismu, podle nichž je usilování o co nejrychlejší osvícení označováno za sobecké a z tohoto důvodu jsou tzv. rané školy pejorativně označovány za hínajánu – malý vůz. Buddha v těchto textech mahájány instruuje své žáky, aby nastoupili cestu bódhisattvy, aby tak později mohli pomoci dosáhnout osvícení nespočtu cítících bytostí. Mahájánové sútry vznikaly postupně a nesystematicky, proto se pojetí ideálu bódhisattvy liší i mezi jednotlivými mahájánovými texty.\n\nJak již bylo zmíněno, na rozdíl od mahájány není dle théravády tak snadné stát se bódhisattou (v sanskrtu bódhisattvou). Na základě příběhu o Sumédhovi (tak se jmenoval Gótama Buddha ve svém minulém životě, ve kterém složil slib bódhisatty) byly vypracovány základní předpoklady pro to, aby člověk mohl nastoupit cestu bódhisatty a realizovat buddhovství v daleké budoucnosti. Adept skládající slib bódhisatty musí splnit tyto podmínky:\n\nZ výše uvedeného je zřejmé, že například v současné době není z hlediska théravády možné stát se „skutečným bódhisattvou“, jelikož i kdyby se podařilo vyhovět všem uvedeným předpokladům, není možné splnit čtvrtou podmínku – posledním žijícím sammá-sambuddhou byl Siddharttha Gótama a příští buddha se objeví až v daleké budoucnosti (buddha Metteja, v sanskrtu Maitréja). V komentářích k pálijskému kánonu je však uváděno, že vzhledem k náročnosti nastoupení cesty bódhisatty je dokonce nutné dlouho dobu se připravovat na samotné složení slibu před žijícím buddhou, tedy na to aby se člověk mohl stát „skutečným bódhisattvou“, nebo bychom mohli spíše říci „potvrzeným bódhisattvou“. Z příběhu o Sumédhovi vyplývá, že tento „potvrzený bódhisattva“ se v daleké budoucnosti neodvratně stane buddhou, kdežto „nepotvrzený bódhisattva“ může ještě kdykoli „sejít z cesty“ a stát se arhatem (buddhou-žákem) – sice osvícenou bytostí, ale bez dokonalých učitelských schopností buddhy.\n\nUčiní-li tedy adept slib před buddhou, ten mu potvrdí, zdali se buddhou skutečně stane (v příběhu o Sumédhovi to byl buddha Dípankára), sdělí mu dobu, po kterou mu bude jeho cesta trvat, podrobnosti života, ve kterém dosáhne svého cíle – jeho jméno, v jaké rodině se narodí, kdo budou jeho největší žáci, pod jakým stromem dosáhne osvícení. Avšak buddha bódhisattovi nesděluje, že je nutné během nespočtu životů kultivovat 10 páramí (dokonalostí), na to pomocí svých nadpřirozených schopností musí přijít „novopečený“ bódhisattva sám.\n\nNejhrozivěji však zní časový úsek, po který trvá cesta bódhisattvy od složení slibu po realizaci buddhovství. Nejkratší možnou dobu může cesta trvat 4 \"asankhejja\" a 100 tisíc kapp (kappa – věk , eón nebo světový cyklus, doba trvání existence vesmíru od jeho vzniku do jeho zániku) a nejdéle pak 16 \"asankhejja\" a 100 tisíc kapp. Přičemž pálijský termín \"asankhejja\" je číslovka nemající ekvivalent v češtině. Přibližný překlad je \"nespočet\", uvádí se, že pravděpodobně se jedná o číslo se 140 nulami, tzn. 10 na stočtyřicátou.\n\nPodle faktoru, který u bódhisatty převládá se rozlišují tři typy: 1. Paňňádhika bódhisatta, 2. Saddhádhika bódhisatta, a 3. Vírijádhika bódhisatta.\n\n\nJe třeba poznamenat, že toto členění — \"paňňádhika\", \"saddhádhika\" a \"víríjadhika\" – se týká jen bódhisattů. Po realizaci buddhovství rozdíly mizí, ve všech těchto aspektech jsou poté buddhové stejně vyrovnaní. Nelze tedy hovořit např. o buddhovi, u něhož je dominantní moudrost.\n\nDle théravády bódhisattové do realizace buddhovství zůstávají nevědomými bytostmi ovládanými zákonitostmi karmy stejně jako ostatní neosvícené bytosti. Přesto podle komentářů k pálijskému kánonu jim nashromážděná energie umožňuje vyhnout se některým nevhodným zrozením. V komentářích jsou vypočteny zrození, ve kterých se bódhisatta nikdy nezrodí. Často se jedná o bytí, v nichž je ztíženo nebo zcela znemožněno kultivování parámí (např. zrození v nebeských světech bez tvaru). V některých případech je však zřejmé[???], že se ve výčtu odráží dobové představy o nízkosti některých existencí (např. zrození jako barbar).\n\nPodle komentáře ke Khaggavisana suttě ze Suttanipáty se bódhisatta, který již byl potvrzen buddhou, nemůže zrodit v následujících osmnácti existencích (tzv. 18 \"abhabbatthán\"):\n\nV mahájáně je situace mnohem složitější. Mahájánová literatura netvoří jeden systematický celek, jednotlivé sútry vznikaly postupně a na sobě nezávisle, proto také pojetí bódhisattvy se mezi nimi liší. Obecně lze říci, že se shodují v hodnocení cesty bódhisattvy jako duchovní cesty vyšší úrovně nežli cesta pratjékabuddhy nebo arhata, kterou označují za hínajánu (malý vůz). Některé sútry nezatracují zcela cestu malého vozu a uznávají, že vede k realizaci nirvány. Jiné však tvrdí, že jedinou pravou cestou je cesta bódhisattvy a pratjékabuddhové i arhati se budou muset též jednoho dne vydat na dráhu bódhisattvy, jestliže chtějí realizovat „skutečnou“ nirvánu. Typickým příkladem tohoto přístupu je Lotosová sútra (Sadharmapundaríka-sútra).\n\nJednotlivé mahájánové sútry se vzájemně liší i ve výčtu páramit (dokonalostí), které musí bódhisattva na své cestě kultivovat, aby mohl dosáhnout realizace buddhovství. Uvádí se 6 páramit, 4 nebo i 10 stejně jako v théravádové tradici. Mezi jednotlivými páramitámi nabyla v mahájáně na vyznamu \"moudrost\" (pradžňá), která bódhisattvovi umožní vykonávat jeho spásné poslání – osvobodit nespočet cítících bytostí ze samsáry a \"soucit\" (karuná) – vlastnost, která bódhisattvu pohání v jeho spasitelském úkolu.\n\nV mahájáně byly také rozpracovány jednotlivé stupně duchovního pokroku bódhisattvy. Tyto stupně nebo úrovně jsou nazývány \"bhúmi\" (země). Cesta bódhisattvy začíná probuzením tzv. bódhičitty – tj. zaměření mysli na osvícení. Bódhičitta musí být neustále udržována. Dále obdobně jako dle théravády pronáší adept slib bódhisattvy, který však není nutné přednést před žijícím buddhou. Bódhisattva se pak vydává na cestu při níž prochází jednotlivými stupni (úrovněmi).\n\nI počet stupňů se podle jednotlivých mahájánových súter liší. Pravděpodobně existovalo nejprve jen šest stupňů, později však texty \"Bódhisattva-bhúmi\" a Lankávatára sútra přidávají sedmý stupeň. V textu \"Dašabhúmika sútra\" se již objevuje deset úrovní, přesto je dosti zřejmé, že deset stupňů vzniklo tak, že k předcházejícím sedmi byly přidány tři, aby se počet „zaokrouhlil“ na deset. Dle tohoto textu v sedmém stupni dosahuje bódhisattva individuálního osvobození, které je rovno osvícení arhata, ale nedá se tímto úspěchem zlákat a pokračuje dál na své cestě až k realizaci buddhovství. Každá úroveň má svůj název, který ji charakterizuje. Pro jednotlivé stupně pokroku je typické, že v nich bódhisattva vždy kultivuje jednu páramitu, i když to samozřejmě neznamená, že by ostatní naprosto zanedbával. Bódhisattva získává nutné zkušenosti a vlastnosti, po dosažení náležitého stupně pokroku postupuje na další úroveň. Deseti-stupňový výčet jednotlivých úrovní je následující:\n\n\nPrávě realizací transcendentního táthagátovství se mahájána zcela liší od théravádového pojetí. V mahájáně se bódhisattva stává buddhou v jiné nadzemské úrovni (proto transcendentní nebo kosmický táthagáta), poté se v příhodný okamžik zrodí jako člověk, avšak jeho cesta k osvícení, jak je popsána v příběhu Gautamy Buddhy, je pouhým „pedagogickým divadlem“, které je speciální učitelskou metodou. Bódhisattva sice jako člověk realizuje osvícení, ale děje se tak pouze „naoko“, protože osvícení dosáhl již dávno předtím jako transcendentní táthagáta. Théravádová tradice s tímto nesouhlasí, bódhisattva je dle ní až do okamžiku osvícení nevědomou bytosti, osvícení nedosahuje v některém z nadpozemských světů, ale vždy jako člověk ve svém posledním zrození. Dle théravády poté co buddha završí své učitelské poslání, umírá (vstupuje do parinirvány) a tím jeho úkol končí, svět musí čekat dlouhé období na příchod dalšího buddhy. Pravděpodobně někteří stoupenci Buddhova učení nemohli pochopit, že by soucitný Buddha jednou provždy opustil tento svět a zanechal ho bez pomoci. Zřejmě takové úvahy stály o zrodu mahájánové představy o transcendentních táthagátech, kteří neustálé bdí nad světem a v příhodných okamžicích se v něm objevují, aby šířili dharmu.\n\n\n"}
{"id": "103268", "url": "https://cs.wikipedia.org/wiki?curid=103268", "title": "Międzyrzec Podlaski", "text": "Międzyrzec Podlaski\n\nMiędzyrzec Podlaski [mjendzyžec podlaski] (latinsky \"Meserici\", český překlad \"Podleské Meziříčí\") je polské město v Lublinském vojvodství, v okrese Biała Podlaska (\"powiat bialski\"). Nachází se na řece Krzna. Město bylo založeno v roce 1174. Počet obyvatel v roce 2008 byl 17 104 .\n\n"}
{"id": "103271", "url": "https://cs.wikipedia.org/wiki?curid=103271", "title": "Jiří Unger", "text": "Jiří Unger\n\nJiří Unger (* 28. září 1974 v Liberci) je reprezentant českého evangelikálního hnutí a religionistiky. Ve své odborné činnosti se zabývá zejména vztahem globalizace a náboženství.\n\nV 90. letech 20. století pracoval ve Studentské křesťanské misii. Od roku 2003 působí jako tajemník České evangelikální aliance. Je členem Církve bratrské.\n\nV roce 2007 byl zvolen předsedou Evropské evangelikální aliance; jeho funkční období je čtyřleté.\n\n\n"}
{"id": "103273", "url": "https://cs.wikipedia.org/wiki?curid=103273", "title": "Athos", "text": "Athos\n\nAthos (v pravoslaví většinou „Svatá Hora“ – z řeckého Agion Óros) je jeden ze tří poloostrovů na severořeckém Chalkidiki. Nachází se zde mnišský stát, tvořený dvaceti mužskými kláštery (v pravoslaví se říká monastýry). Legendy praví, že horu Athos navštívila Panna Marie, prohlásila ji za svatou a zakázala na ni vstoupit ženám i živočichům samičího pohlaví (je to jediný poloostrov v Řecku, kam nemají ženy přístup).\nTato tradice se udržuje více než 1000 let. Zákaz, který v roce 1045 posvětil byzantský císař Konstantinos Monomachos, je i dnes v mnišském státu úzkostlivě dodržován. Tuto tradici porušily v roce 2008 čtyři mladé ženy z Moldávie, které byly ještě s jedním mužem vysazeny na poloostrově a ponechány svému osudu převaděči, kteří je měli přes Turecko na člunech dopravit do Řecka. Trest za porušení odvěkého zákazu vstupu na horu je dvouleté vězení, avšak vzhledem k dané situaci a omluvě uprchlic jim byl trest odpuštěn.\n\nAthos je nejvýchodnější ze tří poloostrůvků – jakoby prstů, které vybíhají do Egejského moře z poloostrova Chalkidiki. Athoský poloostrov má 50 km na délku, jeho šířka se pohybuje mezi 8 a 12 km a jeho plocha je 350 km². Na jihu poloostrova se od moře zdvihá hora Athos do výše 2033 m (údaje o výšce hory se různí, na různých mapách jsou k vidění nejméně tři různé údaje. Zde je uvedeno číslo nejčastěji publikované v pravoslavných průvodcích).\n\nNa Athosu se nachází pravoslavná „mnišská republika“.\nNa Athos nemají podle dávné tradice (sahající až k začátkům mnišství na tomto místě) přístup ženy. Jméno Athos je prastaré, v řecké mytologii šlo o jednoho z Gigantů. Zabil jej bůh Poseidón tím, že jej zavalil velkou horou, která získala Gigantovo jméno.\n\nTrvale na Athosu přebývají jenom pravoslavní mniši (a několik osob správního personálu). V současnosti zde žije asi 2000 mnichů (přesné číslo bude větší, ale není přesně známo).\n\nPoliticky spadá pod svrchovanost řeckého státu. Z hlediska církevní jurisdikce spadá Svatá Hora přímo pod konstantinopolského patriarchu.\n\nPro pravoslavné křesťany má Athos jedinečný význam jako jedno z duchovních center pravoslaví. Na Svaté Hoře je přes tisíciletí nepřetržitě pěstována pravoslavná duchovní tradice. Zvláště je Athos spojen s tzv. hésychasmem, což je teologické pojmenování nejhlubší mystické duchovní modlitební praxe. Je zde pěstována i specifická podoba pravoslavné východní liturgické praxe (tzv. svatohorský typikon). Svatá Hora je pro pravoslavné křesťany místem, kde mohou zažít hlubokou duchovnost, kde se každodenně prý dějí zázraky (kvůli nimž sem přicházejí mnozí poutníci s prosbou o uzdravení, otěhotnění manželky, nápravy dítěte atd.), kde jsou divotvorné ikony a nesčíslné množství ostatků svatých a hlavně – žijící svatí – \"duchonosní starci\".\n\nZ hlediska nepravoslavných návštěvníků je Athos místem podivuhodné starobylé byzantské architektury, kde se dochovalo veliké množství archeologických památek na dávnou Byzanc, památek z oblasti výtvarného umění (ikony), ostatkáře, kalichy apod. i z oblasti písemnictví (v knihovnách jsou střeženy vzácné rukopisy, iluminace apod.). To vše je soustředěno na poměrně malé ploše.\n\nPrávem je možné považovat Svatou Horu za duchovně-kulturní klenot světa, neboť ve starobylých monastýrech a poustevnách jsou přechovávány památky nevyčíslitelné hodnoty. Jedná se o práce ikonopisců, řezbářů, kaligrafů a dalších umělců práce s kovem, látkami apod.\n\nOba typy návštěvníků se mohou při návštěvě Athosu dotknout dávné žijící Byzance – její duchovní i umělecké sféry. A oba typy při návštěvě Athosu jistě ocení jeho výjimečně krásnou přírodu.\n\nPodle církevního podání se Bohorodička po Nanebevstoupení Páně, poté co chtěla navštívit sv. Lazara, který byl biskupem na ostrově Kypru, plavila lodí po moři a byla nepříznivým větrem zanesena k poloostrovu Athos, kde vystoupila z lodi, poloostrov na věčné časy požehnala a spolu s ním i jeho obyvatelům. (O hodnověrnosti tohoto podání se vedou spory.)\n\nJiž císař Theodosios Veliký (379–395) dal prý vystavět na Athosu chrám Bohorodice (Vatoped) jako díky za zázračnou záchranu svého syna Arkadia, který se poblíž po pádu z lodě málem utopil, ale byl posléze nalezen živý, ležící právě na athoském pobřeží.\n\nTraduje se pověst o návštěvě císařovny Placidie, dcery Theodosia Velikého (první čtvrtina 5. století), která když chtěla vstoupit na Athosu do chrámu (Vatoped), aby se tam pomodlila, ozval se jí hlas varující: „Stůj, nechoď dále, abys neutrpěla.“ Podle jiných to znělo: „Stůj, nechoď dále, zde není místo pro dvě císařovny.“ U chrámových dveří, kde se to stalo, byl vymalován obraz Matky Boží. Tato pověst je základem známého zákona zakazujícího ženám vstup na Svatou Horu.\n\nPrvní poustevny v pohoří vznikly už v 5. st. Již císařovna Pulcherie (421–452) prý za svého panovaní dala podnět k vystavění prvního kláštera na athoském poloostrově. V té době se mnišství na Athosu již upevnilo.\n\nNejstarší dochovaný monastýr – Megisti Lávra – byl založen v r. 963 sv. Athanásiem za podpory císaře Nikefora Foky.\n\nZ prvních obyvatel je znám pouze poustevník sv. Petr, který přišel na Athos v r. 683 a žil v jedné jeskyni na jižním úpatí hory, kde strávil 53 let.\n\nV roce 885 byl Athos prohlášen byzantským císařem Basilem I. za sídlo mnichů a poustevníků. Jejich způsob života se začal měnit od roku 963, kdy svatý Athanasios Athoský založil s podporou svého přítele, císaře Nikefora, první monastýr (klášter) Megistis Lavras (Velká Lávra).\n\nRoku 972 podepsal byzantský císař Jan I. Tzimiskes na pergamenu ústavu Svaté hory, zajišťující zachovávání různých podob asketického života.\n\nV 11. století už stála většina z dvaceti velkých monastýrů, stejně jako množství kelií (cel) a pousteven. Výnosem z roku 1045 byzantský císař Konstantin IX. Monomachos vydal pro Svatou Horu zvláštní ústavu (mj. v ní zakázal na Athos přístup osobám a živočichům ženského pohlaví).\n\nChmurnou kapitolou athoských dějin je vpád křižáků (včetně římského duchovenstva) na Athos v roku 1204 při IV. křížové výpravě. Papež Inocenc III. připojil celý athoský poloostrov ke svým osobním pozemkům. Poslal tam svého zplnomocněnce s příkazem, aby všechny násilím obrátil na římsko-katolickou víru. Nastal krutý teror. Svatou Horu osvobodil bulharský car Jan Asěn II.\n\nV říjnu 1267 se však objevili na Athosu římští katolíci znovu a s nimi byzantinci apostaté (tj. odpadlíci od pravoslaví, kteří přijali unii s papežem) a začalo nové pronásledování. Monastýry Zograf, Iveron a Vatoped zachovaly věrnost pravoslaví. Zografští mniši byli upáleni, vatopedští pověšeni a iverští hozeni do moře. Ruský a srbský monastýr byly vypáleny. Na Západ bylo vyvezeno 400 povozů s athoskými posvátnými předměty a literárními památkami. Roku 1313 byl Athos od latiníků osvobozen.\nUnie na Athosu, obrázky\n\nByzantská říše monastýry (kláštery) významným způsobem podporovala. V důsledku toho se Athos ve 14. století stává významným kulturním a náboženským centrem. V té době je založen i poslední z dvacítky velkých klášterů. Avšak v polovině tohoto století začínají Athos sužovat útoky tureckých pirátů (kvůli nim mají některé monastýry na pobřeží podobu nedobytných pevností), po dobytí Byzantské říše se situace ještě zhoršila.\n\nMonastýry od té doby přežívají pouze díky sponzorství křesťanských panovníků z podunajských zemí. Napjatá finanční situace je důvodem k zavedení „idiorhytmického“ života ve většině monastýrů: každý mnich může vlastnit majetek, sám se stará o své živobytí, sám žije. Takové monastýry nemají igumena (opata).\n\nRoku 1783 byla Athosu udělena nová ústava a roku 1794 je založena Athoská škola, v budoucích letech centrum vzdělanosti. Přes vysoké daně se kláštery rozrůstají, přicházejí noví mniši a Athos zažívá svůj zlatý věk, který však končí s protitureckým povstáním na Chalkidiki během řecké revoluce. Mniši i laici jsou zmasakrováni, na monastýry jsou uvaleny výrazně vyšší daně. Athos je obsazen tureckými vojáky; mniši, kteří zůstali, jsou šikanováni a musejí rabujícím vojákům sloužit. Situace se mění až po roce 1826, kdy se vracejí mniši, kteří uprchli před Turky.\n\nNa konci 19. století začíná na Athos proudit velké množství ruských mnichů. Ruští carové až do bolševické revoluce (1917) mnišství na Svaté Hoře štědře podporovali.\n\n5. listopadu 1912 je v malém přístavu Dafni vztyčena řecká vlajka a od roku 1924 uznává Řecko právní svrchovanost athoského území – roku 1926 (v době masakru řeckého obyvatelstva v Turecku) byl Athos připojen k řeckému státu a Řeckem chráněn jako autonomní mnišská republika pod řeckou svrchovaností.\n\nVe dvacátém století prochází mnišský život prudkými změnami – nejprve velkým úbytkem mnichů, ale od roku 1972 opět počet mnichů v monastýrech narůstá. (Většina nových mnichů na Athosu jsou dnes mladí vzdělaní lidé – často s univerzitními diplomy).\n\nCísaři byzantští:\n\n\n\n\n\n\n\n\n\n\n\n\n\n\n\n\n\nPanovnící bulharští:\n\nSrbští panovníci vydali slovanské listiny, zachovávané v monastýrech Chilandar a Russikon. Za všechny:\n\nGramoty (listiny) carů ruských začínají od 16. století. Obsahují povolení udělovaná Athonitům přicházet na Rus za účelem konání sbírek.\n\nNa poloostrově Svatá Hora je 20 pravoslavných monastýrů (klášterů) a mnoho skitů, kaliv, kelijí, pousteven apod. (Skit, kaliva, kelije jsou různé menší mnišské příbytky; skit malý monastýr, kaliva a kelije bývají příbytky pro jednoho či několik mnichů s domovní kaplí či malým chrámem).\nVětšina monastýrů přináleží Řekům, dále je zde po jednom monastýru bulharském, ruském, srbském a rumunském. Žijí v nich mniši z celého světa, někteří také bydlí mimo monastýry, osaměle, na svazích pohoří či v menších poustevnách.\n\nNíže jsou \"monastýry dle tradičního pořadí cti\", jak je zachováváno dodnes při každé příležitosti, kdy se sejdou zástupci monastýrů: poradách, společném stolování, při bohoslužbě apod.\n\n\n\n\nPřístup na Svatou Horu je pouze po moři (ačkoliv je to poloostrov, je cesta po pevnině neprůchodná). Loď vyjíždí každý den z vesničky Ouranopolis, kde je nutné vyzvednout diamonitirion (půl roku předem je však třeba žádat o rezervaci a ještě ji 14 dní před vyzvednutím povolení potvrdit). Hlavním přístavištěm pro poutníky na Athos je Dafni. Návštěva správního centra v Karyés v dnešní době již není nutná (září 2013), volný pohyb po Athosu je možný, nicméně ve většině klášterů bývá dlouhodobě plno.\n\nPoutníci musejí mít ke vstupu na Athos zvláštní povolení (diamonitirion). Tím je omezen přístup turistů. Každý si však může v patřičných lhůtách (ještě před vlastní cestou do Řecka) toto povolení opatřit a pak může tři dny na Athosu strávit. Ubytování a stravu bude mít zadarmo v monastýrech, které si sám vybere. Každý den je vydáváno 100 povolení pro ortodoxní věřící a deset povolení pro neortodoxní. O diamonitirion je možné/nutné zažádat před návštěvou, jeho fyzickou podobu obdržíte až v den vlastní návštěvy (správní kancelář v Ouranopoli).\n\n\n"}
{"id": "103276", "url": "https://cs.wikipedia.org/wiki?curid=103276", "title": "Vilém Stonawski", "text": "Vilém Stonawski\n\nVilém (též Wilhelm) Stonawski (24. listopadu 1926 v Bystřici nad Olší – 5. května 2009) byl luterským pastorem polské národnosti a občanem České republiky.\n\nV duchovenské službě Slezské církve evangelické a. v. působil od roku 1954; v letech 1971–1989 zastával úřad náměstka biskupa a v letech 1989–1991 byl biskupem SCEAV. Spolupracoval s StB pod krycím jménem Staňa. V roce 1991 byl mimořádným synodem zbaven funkce pro svou spolupráci s komunistickým režimem. Stonawski synod neuznal, což vedlo ke schizmatu v církvi. Roku 1995 se svými stoupenci vystoupil ze SCEAV a založil Luterskou evangelickou církev augsburského vyznání v ČR, jejímž se stal prvním biskupem. Úřad biskupa zastával do roku 2000; úřad pastora do roku 2006.\n\nZ angličtiny do polštiny přeložil knihy A. W. Tozera \"Poranki z Bogiem\" a \"Wieczory z Bogiem\".\n\n"}
{"id": "103279", "url": "https://cs.wikipedia.org/wiki?curid=103279", "title": "Złoty Stok", "text": "Złoty Stok\n\nZłoty Stok [zuoty stok] (v překladu „zlatý svah“), česky Rychleby, [rajchnštajn] (v překladu „bohatý kámen“) je město v polském Dolnoslezském vojvodství (okres Ząbkowice Śląskie), východně od Kladska; přes hranici sousedí s českou obcí Bílá Voda. Leží v nadmořské výšce 348 m. V roce 2008 ve městě žilo 2 928 obyvatel. Od českého názvu Rychleby nesou své pojmenování Rychlebské hory (polsky \"Góry Złote\"), které se zvedají na jih od města.\n\nPřes Złoty Stok vede silnice spojující Nysu a Kłodzko; železnice byla zrušena.\n\nZłoty Stok je nejstarším hornicko - hutnickým komplexem v Polsku, podle archeologických nálezů se zde těžilo zlato již v 10. století. \n\nV roce 1273 kníže Jindřich IV. Probus udělil cisterciáckému opatství z Kamience Ząbkowického právo těžby zlata v oblasti Złotého Stoku. Nejstarší dokumenty, obsahující potvrzení městských práv Złotému Stoku, jsou z roku 1332, avšak datum prvotního udělení městských práv tomuto hornickému sídlu není známo. Dne 17. února 1491 Złoty Stok získal statut svobodného horního města a tomu odpovídající znak a vlajku.\n\nMěsto, které původně patřilo slezským Piastovcům, od roku 1392, po smrti Anežky Habsburské, vdovy po knížeti Boleslavu II. Malém, jehož sestřenice Anna Svídnická byla třetí manželkou císaře Karla IV., připadlo Koruně české. Od roku 1742 se město stalo součástí Pruska. Po skončení 2. světové války v roce 1945 připadla tato část Pruska Polsku. Hornická činnost na území města byla ukončena v roce 1961, kdy zde byl uzavřen poslední důl na těžbu arzénových rud.\n\n\n"}
{"id": "103282", "url": "https://cs.wikipedia.org/wiki?curid=103282", "title": "Haremheb", "text": "Haremheb\n\nHaremheb (neboli Horemheb, což se dá přeložit jako \"\"Horus je jásající\"\"), starořecky Harmais, pojmenovaný tak ptolemaiovským historikem Manehtoem, trůnním jménem Djeser Cheprure Setepenre, byl čtrnáctým a posledním egyptským faraonem významné 18. dynastie v období tzv. Nové říše. Haremheb byl nástupcem starého faraona Aje II. a předchůdcem Ramesse I., prvního faraona nastupující 19. dynastie.\n\nSoučasná anglosaská souhrnná sjednocená chronologie badatele Erika Hornuga uvádí dobu jeho vlády v rozmezí let 1319–1292 př. n. l. Panoval tedy v délce zhruba 23 let. Udávají se však i jiná časnější počáteční data vlády, což vede k možné delší vládě. Tento fakt by se neměl přehlížet!\n\nAčkoliv Haremheb nepocházel z panovnického rodu, přesto je historiky počítán k 18. dynastii, s níž byl zřejmě spřízněn skrze svůj (druhý?) svazek s princeznou Mutnedžemet, pravděpodobnou dcerou svého předchůdce Aje II., a zároveň pravděpodobnou sestrou někdejší královny Nefertiti.\n\nHaremheb pocházel z nám neznámé rodiny z města Heracleopolis Magna-Nechen (Velká Herakleopole), ležícího jižně od tradiční faraonské residence ve Vesetu (řecky Théby, dnes město Ihnasíja al-Madína). Jeho \"rodné\" město bylo za starého Egypta hlavním městem XX. Nomu.\n\nZa vlády nástupců známého Amenhotepa IV. neboli \"kacířského faraona\" Achnatona, tj. faraonů Smenchkareho, Tutanchamona a Aje II., byl Haremheb velitelem (písařem a generálem) egyptské armády, a byl také hlavním zástupcem Egypta pro vnější (zahraniční) vztahy. Vedl např. diplomatická jednání s vládci Núbie a působil jako poradce (či vezír) Achnatonova syna Tutanchamona. Jeho kariéra vzrostla pravděpodobně nejvíce v době vlády Tutanchamona a Aje II., když získal vedle jiných i tituly \"\"Dědičného\"\" neboli \"\"korunního prince\"\" a \"\"Zástupce krále v celé zemi\".\" Z váhy těchto titulů se mohl považovat za faraonova bezprostředního nástupce.\n\nPo nenadálé smrti Tutanchamona, když Haremheb možná pobýval na vzdálené vojenské výpravě (někdy se uvádí jeho boj v Sýrii), se odehrál příběh, kdy Haremhebův mocný protihráč Aj, ač považovaný již za poměrně starého muže, rozehrál \"hru\" o ovládnutí Tutanchamonova dědictví.<br>Aj II. byl již nejpozději od časů Amenhotepa IV./Achnatona mocným královským dvořanem a úředníkem a obdržel titul \"\"Božský otec\"\", což označovalo jeho blízké pokrevní spříznění s panovnickým rodem (obvykle se má za to, že titul označoval pozici faraonova tchána). Dále byl velitelem kavalerie (jezdectva) a zároveň nejvyšším knězem (veleknězem) boha Mina. \"\"Božský otec\"\" pocházel ze staroegyptského města Ipu (dnešního Achmínu, angl. Akhim) a jeho původ se odvozuje od velmože Juji (angl. Yuja) a paní Cuje (angl. Tjuya), což jsou historicky ověření rodiče velké královské manželky (tj. hlavní královny) Teje. Díky tomu je Aj pokládán za švagra Amenhotepa III., za vlastního strýce (a dokonce snad i tchána!) Amenhotepa IV./Achnatona, a tedy i za prastrýce zesnulého mladého krále Tutanchamona.\nHaremhebovu úsilí o získání trůnu po smrti Tutanchamona zabraňoval tedy Aj a jistě i některé další vlivné egyptské osobnosti. Z okolí 18. dynastie to byl vedle Aje později zřejmě i princ Nachtmin (angl. Nakhtim), vysoký vojenský úředník a generál, v některých záznamech s titulem \"\"Královský syn\"\" a pravděpodobný syn Aje II.\nDalším Haremhebovým mocným souputníkem byl již za vlády Tutanchamona králův správce pokladny (ministr financí) Maja (angl. Maya). Tento mocný muž sloužil faraonům již za vlády Amenhotepa III. a významně se podílel v době vlády Amenhotepova syna Achnatona (původně Amenhotepa IV.) též na výstavbě nového sídelního města Amarny.\nNejvážnějšími uchazeči o trůn byli tedy Aj a Haremheb. Ten svou moc z vedle výše nastíněných titulů odvozoval i z pozice velitele armády, mocensky zajišťující stabilitu říše a bezpečnost zejména severních hranic tehdejšího Egypta. Legitimitu nástupnictví spatřovali tito hráči též ve státním sňatku s některou významnou ženou (princeznou či královnou-vdovou) z okruhu zesnulého Tutanchamona. Na jednom z prvních míst tak vystupuje jako dědičná královská princezna (jakožto dcera Amenhotepa IV./Achnatona) a zároveň vdova po Tutachamonovi - královna Anchesenamon (angl. Ankhesenamun). V této souvislosti historici často zmiňují korespondenci o nástupnictví jisté nejmenované egyptské královny-vdovy. Tato jménem dosud nepotvrzená a v pozdně amarnském období žijící panovnice ji vedla s králem Chetitů - Šuppiluliumašem I. (angl. Suppiluliuma I.). Někteří za pisatelku považují Anchesenamon, jiní historici (např. Philipp Vandenberg) ovšem za pisatelku považují Anchesenamoninu zesnulou matku - královnu Nefertiti. Vycházejí z toho, že žádost k chetitskému vládci vznikla někdy v průběhu podzimu, a jelikož Tutanchamon zemřel již na počátku roku, jeví se teorie o Anchesenamon - jako pisatelce - méně pravděpodobnou. Dosud ne zcela odhalená královna-vdova tehdy žádala Šuppiluliumaše I. o jednoho z jeho synů, jenž by se stal jejím chotěm, aby se nemusela provdat za některého sobě nerovného Egypťana. Spolu se žádostí též slibovala, že se po svatbě s ní stane novým egyptským vládcem. Chetitský panovník žádosti uvěřil a do Egypta poslal prince Zannanzu, který však do země na Nilu nikdy nedorazil. Soudí se, že byl po cestě (snad jako nepohodlný rival někým mocným) zavražděn. Zde teoreticky v úvahu připadají jak Haremheb, tak Aj.\nZesnulý Tutanchamon byl navíc Ajem (do dvou a půl měsíců po své smrti) urychleně pohřben a tím se Aj, jako původce pohřbu, mohl dle egyptského práva (na místo Haremheba) považovat za králova nástupce a skutečně nastoupil vládu. Celá \"hra\" kolem Tutanchamonova nástupnictví pak skončila zřejmě jen formálním sňatkem nového faraona Aje II. s ovdovělou Anchesenamon. (V době své vlády byl Aj ženat též s paní Tej, jež je dobovými zdroji uváděna jako velká královská manželka). Anchesenamon je pro zajímavost považována velkou částí dnešních historiků, nejen za Ajeho praneteř, ale i za jeho vlastní vnučku.\n\nV období vlády posledních panovníků 18. dynastie - Tutachamona, Aje II. ad., se Haremheb podílel prostřednictvím svých funkcí na jejich vládě.\n\nV době vlády mladistvého faraona Tutanchamona - jako jeho vlivný poradce - stál zejména v čele armády, částečně organizoval ekonomické potřeby státu a významně se podílel na zahraniční politice a řízení státu. V tom mu ale zdárně sekundovali další mocní mužové Tutanchamonova dvora - zmíněný Aj nebo \"ministr financí\" Maja.\nJak Haremhebovu vládu, tak vládu jeho bezprostředních předchůdců, ovlivnily dramaticky se měnící mocenské struktury ve vazalských státech Egypta na sever od egyptské říše - tj. v menším království Amurru (oblast dnešního Libanonu) a u spřízněné maloasijsko-babylonské říše Mitanni. Největší pohromou pro Egypt se stala vzrůstající moc Chetitské říše za vlády mocného a schopného krále Šuppilulimaše I. (na trůn nastoupil kolem roku 1350 př. n. l.). Ten vedl úspěšnou šestiletou válku s Churrity (národ obývající Anatolii a sever Mezopotámie) i s říší Mitanni a nakonec ovládl celou Malou Asii i část přilehlých oblastí, odkud vytlačil Egypťany. Expanze Chetitů za vládců pozdní 18. dynastie vyvolala přirozeně vojenskou odezvu Egypta a šarvátky vrcholily v bitvě u města Carchemish (Amka) v severní části Sýrie. Tato bitva se udála v roce náhlé Tutanchamonovy smrti a důsledky porážky vojska dopadly i na jeho vojevůdce Heremheba (a snad se projevily i v soutěži o následnictví po zesnulém vládci).\nKonflikt s Chetity pokračoval za vlády Aje II. i Haremheba, ale rozuzlení válek s Chetity nastalo až za 19. dynastie velkým tažením Ramesse II. a nerozhodnou bitvou u Kadeše (v první polovině 13. století př. n. l.). Po ní obě tehdejší světové \"veleříše\" uzavřely postupně dlouhodobé mírové ujednání a nakonec i spojenectví.\nHaremheb přečkal zhruba čtyřletou vládu Aje II. a svým sňatkem s princeznou Mutnedžemet (též Mutnežmet, Mutbenret, Mutnodjemet, Moutnedjemet, Benremut atp., její jméno znamená: \"\"Příjemná, sladká\"\" či \"\"milá Mut\"\" a symbolizovalo mj. tuto zmíněnou bohyni a její postavení \"\"Nebeské matky\"\"), pravděpodobnou sestrou někdejší královny Nefertiti, a zároveň pravděpodobnou dcerou Aje II., si zajistil trůn a prohlásil se za faraona. Výše zmíněný Ajův syn Nachtmin se v ten čas již v historických zdrojích neuvádí. Snad předčasně zemřel či podlehl právě Haremhebovi.<br>\nKdyž Haramheb po smrti Aje II. usedl na trůn, upevnil svou vládu centralizací státu a pokračujícím usídlením dvora ve Vesetu (Thébách), kde mohl dohlížet na tamní mocné a intrikující kněze. Své úspěšné reformy nechal vepsat do desátého pylonu v chrámovém komplexu v nedalekém Karnaku. Text lze interpretovat jako \"\"vládní kodex\"\", definovaný bezprostřední vůlí tohoto panovníka. Obsahuje řadu obecných nařízení (práv) adresovaných nejen prostému lidu (řemeslníkům, obchodníkům aj.), ale zaobírá se též organizací armády, úřednictva nebo organizováním zahraničních expedicí a válečných výbojů. V kodexu najdeme i ustanovení týkající se zemědělství a v neposlední řadě se dotýká postavení mocných kněží a chrámových služebníků, které ze své panovnické moci ustanovuje jako zaměstnance státu. Na konci textu definuje Haremheb sebe jako jediného legitimního vládce.\nPříklady z textu \"\"vládního kodexu\"\": \nČásti z Haremhebova \"\"vládního kodexu\"\" obsahují též další kamenné stély, jako Laydenská, Vídeňská a zejména tzv. Korunovační stéla z chrámu boha Ptaha v Mennoferu (řecky Memfisu).<br>Z Korunovačního Haremhebova nápisu na stéle z chrámu boha Ptaha z Mennoferu můžeme uvést:\n\nHaremheb byl bezesporu schopný vládce, který zemřel po minimálně 23 letech vlády. I proto mohl upevnit a opětovně pozvednout Egypt jak v územních državách, tak i v jeho ekonomické prosperitě. Ačkoliv je řazen v rámci Manehtova antického řazení k 18. dynastii, je možné jej chápat i jako zakladatele nové 19. dynastie. Svým nástupcem, poněvadž jeho děti nepřežily, si totiž vyvolil schopného vojáka Ramesse I., kterému se se svými potomky podařilo na přechodnou dobu vrátit lesk \"uvadající\" Nové říši.\n\nZmíněné válečné střety s Chetity a zkušenosti armády z výbojů za dřívějších úspěšných faraonů (Thutmose III. a Thutmose IV.) vedly k vytvoření dobře organizované profesionální armády a zejména ke kontrole Syrsko-Palestinské oblasti a k částečnému udržení vazalských vazeb s tamními státy.\nHaremheb rozdělil armádu do dvou složek. Jedna operovala v Horním Egyptě a druhá v Dolním Egyptě. V každé z těchto zemí ustanovil samostatné velitele, podřízené generálovi, přičemž vrchním velitelem byl sám faraon.\nÚzemní armádní složky zajišťovaly mocenský vliv faraona v zemi a také logistické zázemí pro jednotky chránící hranice, posádky pevností nebo expediční sbory.\nCharakteristickým prvkem byly pozemní (pěší) jednotky a ve výzbroji dominovaly bojové vozy, tzv. dvojkolky. Na dvojkolkách stáli dva muži - vozataj a bojovník, jenž byl vyzbrojený nejčastěji lukem a oštěpem. Základní jednotky byly členěny do tzv. škadron s 25 muži a velitelem. Další členění záviselo na stupni výcviku - existovaly jednotky rekrutů (nováčků), již vycvičených vojáků a útočné, speciálně vycvičené sbory. Větší celek - pěší (pěchotní) regiment - pak měl až 200 mužů.\nExpediční činnost byla zabezpečována logistickými službami, což se týkalo stravy vojáků, zbraní či dopravy, kde se používaly např. karavany oslů. Četné scény z armádních výprav, vyobrazených na egyptských památkách, nám dodnes dokreslují reálnou podobu tehdejších válečných prostředků a zbraní.\n\nHaremheb si nechal postupně vystavět dvě hrobky. První vznikla v době, kdy byl ještě jen velitelem vojska v Sakkáře poblíž Mennoferu (Memphisu), patrně ještě za života Tutanchamona či popř. za jeho bezprostředních předchůdců. Tato hrobka však nebyla pro jeho pohřeb použita a byla jím opuštěna. V hrobce však byla pohřbena a nalezena mumie jeho choti - královny Mutnedžemet - i s tělem dětského plodu.\nDruhou hrobku - můžeme říci faraonskou - si zřídil v Thébách v Údolí králů, kde je známa pod moderním označením KV 57. Ta byla určena jak pro Haremheba, a možná(?) i pro jeho manželku Ameniji. Hrobka byla objevena až roku 1908 a je vyzdobena scénami s basreliéfy a nástěnnými malbami, v dosud živých barvách. Faronův sarkofág byl vyroben z křemene a na bocích je vyzdoben symboly staroegyptského boha zesnulých Anupa (řecky Anúbise). Mumie faraona se nezachovala a otázkou pro badatele dosud je, zda byl Haremheb v této hrobce opravdu pohřben? Královská hrobka již ve starověku neunikla zlodějům a zrestaurována byla až v roce 1957.\n\n\n"}
{"id": "103285", "url": "https://cs.wikipedia.org/wiki?curid=103285", "title": "Bezvěrov (rozcestník)", "text": "Bezvěrov (rozcestník)\n\nNázev Bezvěrov má více míst:\n"}
{"id": "103286", "url": "https://cs.wikipedia.org/wiki?curid=103286", "title": "Bílá Voda (rozcestník)", "text": "Bílá Voda (rozcestník)\n\nBílá Voda je:\n\n… nebo část obce:\n\n"}
{"id": "103287", "url": "https://cs.wikipedia.org/wiki?curid=103287", "title": "Cukmantl", "text": "Cukmantl\n\nCukmantl (něm. \"Zuckmantel\") může být dřívější označení několika českých sídel:\n\n"}
{"id": "103288", "url": "https://cs.wikipedia.org/wiki?curid=103288", "title": "Bílovice", "text": "Bílovice\n\nJméno Bílovice nese více obcí:\n\n…nebo částí obcí:\n\n…nebo jiných míst\n\nSlovo Bílovice se objevuje také v názvech obcí:\n"}
{"id": "103289", "url": "https://cs.wikipedia.org/wiki?curid=103289", "title": "Bílý Kámen (rozcestník)", "text": "Bílý Kámen (rozcestník)\n\nNázev Bílý Kámen má:\n\nMůže se také jednat o horský vrchol:\n\nnebo může jít o název známé diskotéky a kempu u Máchova jezera\n"}
{"id": "103299", "url": "https://cs.wikipedia.org/wiki?curid=103299", "title": "Bílý Kámen", "text": "Bílý Kámen\n\nObec Bílý Kámen () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Albo lapide (1359), Bielý kámen (1437), bily kamen (1486), Weisenstein (1787) až k podobám Bílý Kámen a Weissenstein v roce 1854. Název ves získala podle bílé vápencové skály, v níž se nacházela stříbrná ruda, která se zde těžila.\n\nPrvní písemná zmínka o obci pochází z roku 1359, kdy ji vlastnil želivský klášter. Kolem poloviny 13. století se do okolí Jihlavska vydávali hledači stříbra, kteří u Bílého Kamene objevili naleziště stříbra. Doly byly vyčerpány a horníci odešli. V roce 1712 vesnice náležela k Jihlavě, která zde nechala postavit pět domů a myslivnu a později i hospodářský dvůr se sýpkou a dvěma rybníky. Na konci 18. století byla postavena kaple svatého Petra a Pavla. V letech 1869–1920 vesnice příslušela k obci Vyskytná nad Jihlavou.\n\nSbor dobrovolných hasičů v Bílém Kameni byl založen roku 1910. V letech 1921–1930 příslušel k Hlávkovu, poté se stal samostatnou obcí. V roce 1984 byla vyasfaltována silnice na Hlávkov, v letech 1987–1989 byl postaven kulturní dům v akci Z. V roce 1996 obec nechala vybudovat vodovod, který čerpá vodu z okolních lesů. V roce 2000 proběhla plynofikace. V 1. desetiletí 21. století došlo k rekonstrukci autobusové čekárny, hlavní silnice a výstavbě nových chodníků.\n\n5. dubna 2017 byly obci uděleny znak a vlajka.\n\nBílý Kámen leží v okrese Jihlava v Kraji Vysočina. Nachází se 9 km jižně od Smrčné, 4 km severovýchodně od Hybrálce, 7,5 km severozápadně od Jihlavy a 3,5 km od Plander, 2 km severně od Vyskytné nad Jihlavou, 2 km východně od Hlávkova a 5,5 km jihovýchodně od Větrného Jeníkova. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Jeníkovská vrchovina. Průměrná nadmořská výška činí 553 metrů. Nejvyšší bod, Trojan (659 m n. m.), leží severozápadně od obce. Obcí protéká Bělokamenský potok, na němž se severně od Bílého Kamene nachází rybník Lomák a jižně od vsi rybník Dolňák.\n\nPodle sčítání 1920 zde žilo v 28 domech 210 obyvatel, z nichž bylo 111 žen. 80 obyvatel se hlásilo k československé národnosti, 130 k německé, všech 210 obyvatel se hlásilo k Římskokatolické církvi.\n\nObec se rozkládá na katastrálním území Bílý Kámen a nečlení se na místní části či základní sídelní jednotky.\n\nObec má sedmičlenné zastupitelstvo, v jehož čele stojí starosta Radim Kriegsmann. V roce 1991 se starostou stal Josef Hrůza.\n\nV obci sídlí firmy RV DŘEVO czech, Českomoravský štěrk, KS stavební, FITNESS MAGIC SPORT, Mlýn Včelnička, Externí přejímky Vintr, ELEON, LH Mikrotech, Jihlavská fitness, JIPRINT, a EUROVIA Services. Obcí prochází silnice II. třídy č. 523 (Větrný Jeníkov–Jihlava), komunikace III. třídy č. 13111 do Hlávkova a č. 13112 do Vyskytné nad Jihlavou. Dopravní obslužnost zajišťují dopravci ICOM transport a ZDAR. Autobusy jezdí ve směrech na Humpolec, Jihlavu, Větrný Jeníkov, Dudín, Herálec, Úsobí, Žďár nad Sázavou a Polnou. Obcí prochází cyklistická trasa č. 5215 ze Smrčné do Vyskytné nad Jihlavou.\n\nMístní děti dojíždějí do základní školy ve Větrném Jeníkově. Působí zde Sbor dobrovolných hasičů Bílý Kámen. Nachází se zde kulturní dům a sídlí tu knihovna. Hraje se zde fotbal a nohejbal, obec pořádá karneval.\n\n\n"}
{"id": "103302", "url": "https://cs.wikipedia.org/wiki?curid=103302", "title": "Blok p", "text": "Blok p\n\nBlok p periodické tabulky prvků se skládá z posledních šesti skupin prvků, kromě helia, které patří do bloku s. \n\nV základním stavu mají tyto prvky elektrony s nejvyšší energií umístěné v orbitalech p. Tento blok prvků obsahuje nekovy, polokovy i kovy.\n\n\n"}
{"id": "103315", "url": "https://cs.wikipedia.org/wiki?curid=103315", "title": "Pollux", "text": "Pollux\n\nPollux (řecky \"Polydeukés\") byl dle řeckých bájí jeden z Dioskúrů (latinsky též Gemini) neboli dvojčat – synů Lédy. Druhým synem, jeho dvojčetem, byl Kastór, jehož otcem byl Lédin manžel, spartský král Tyndareós, zatímco otcem Polydeukovým byl nejvyšší bůh Zeus, který se do Lédy zamiloval a pro sblížení na sebe vzal podobu labutě; odtud měl Polydeukés nesmrtelnost. Oba Dioskúrové byli nerozluční, spolu prožívali všechna dobrodružství. Oba vyhrávali na olympijských hrách, zatímco Polydeukés byl proslulý v pěstním zápasu, Kastór měl pověst vojáka a krotitele koní. Dalšími sourozenci byla dvojčata Klytaimnéstra a Heléné; zde opět Klytaimnéstra byla dcerou Tyndareovou a Helena (kvůli níž vypukla Trojská válka) dcerou Diovou.\nKult Dioskúrů byl uctíván Lakónii a ve Velkém Řecku.\n\nDnes jde i označení hvězdy v souhvězdí Blíženců.\n"}
{"id": "103316", "url": "https://cs.wikipedia.org/wiki?curid=103316", "title": "Polydeukés", "text": "Polydeukés\n\nPolydeukés může znamenat:\n\n"}
{"id": "103319", "url": "https://cs.wikipedia.org/wiki?curid=103319", "title": "Bonitovaná půdně ekologická jednotka", "text": "Bonitovaná půdně ekologická jednotka\n\nBonitovaná půdně ekologická jednotka (BPEJ) je pětimístný číselný kód. Každá z více než dvou tisíc existujících kombinací tohoto pětimístného kódu popisuje odlišné vybrané stanovištní charakteristiky zemědělské půdy v České republice hodnocené z hlediska půdně-genetického, půdně-ekologického, geologického, geomorfologického, klimatického a hydrologického. BPEJ je agroekologickou a ekonomickou charakteristikou, která tvoří podklad pro zákonná opatření, vyhlášky a opatření resortních a mimoresortních orgánů.\n\nV 70. letech dvacátého století vznikl v Československu systém hodnocení a mapování zemědělského půdního fondu pomocí bonitovaných půdně-ekologických jednotek. V 70. a 80. letech byla prostřednictvím této metody zmapována veškerá zemědělská půda do \"bonitních\" map v měřítku 1:5000. Tato klasifikace je s mírnými úpravami používána dodnes v České republice. Databáze map BPEJ je vedena v digitální vektorové podobě a je neustále aktualizována. \n\nTzv. bonitace zemědělského půdního fondu byla původně prováděna s cílem ocenění a vyhodnocení produkční schopnosti zemědělských půd a podmínek jejich nejúčelnějšího využití. Vymezení BPEJ v ČR vycházelo z dat získaných v rámci Komplexního průzkumu půd ČR (KPP) a souviselo i s následným ekonomickým vyhodnocením souboru vzorových pozemků (sledovány výnosy hlavních zemědělských plodin a náklady materiálové a pracovní).\n\nTzv. bonitace zemědělského půdního fondu byla zpracována podle Metodiky vymezování a mapování bonitovaných půdně ekologických jednotek z r. 1973 a z r. 1974. V roce 1984 byla metodika aktualizována o část týkající se užívání map BPEJ. Další aktualizované vydání Metodiky z roku 2002 reagovalo zejména na situaci po roce 1989 a na potřebu metodického postupu aktualizace BPEJ.\n\nPřibližně od r. 2007 je při pořizování dat (např. při aktualizaci BPEJ) v terénu používáno přístrojů využívající GNSS k zaznamenávání polohy vyhodnocovaných sond a popisných informací nezbytných k aktualizaci plošného rozmístění BPEJ. Informace z terénního hodnocení a mapování se po zpracování uchovávají v samostatné geodatabázi vykonávaných aktualizací. \n\nDatabáze BPEJ je souborem platných informací o distribuci BPEJ v České republice (informace v databázi jsou předmětem průběžné aktualizace odpovídající příslušné metodice).\n\nOdpovědným správcem databáze BPEJ je od 1.1. 2016 Státní pozemkový úřad, do 31.12. 2015 jím byl Výzkumný ústav meliorací a ochrany půdy, v.v.i. (VÚMOP)\n\nZákon č. 334/1992 Sb. o ochraně zemědělského půdního fondu v platném znění\n\nOceňovací vyhláška č. 441/2013 Sb. v platném znění (aktuální úřední ceny přiřazené k jednotlivým BPEJ v příloze č. 4 této vyhlášky) \n\nVyhláška č. 48/2011 Sb. o stanovení tříd ochrany v platném znění\n\nAktualizace BPEJ probíhá dle vyhlášky č. 227/2018 Sb. o charakteristice BPEJ a postupu pro jejich vedení a aktualizaci a metodického postupu odboru půdní služby Státního pozemkového úřadu.\n\nV současnosti je vymezeno 2278 kódů BPEJ.\n\n\"Poznámka: Počáteční tři číslice pětimístného kódu označují na mapách a kartách tzv. hlavní půdně klimatickou jednotku (HPKJ) = klimatický region + hlavní půdní jednotka.\"\n\n\n\nDůvody stanovení nebo znovustanovení BPEJ (aktualizaci, zpřesňování a doplňování dat) jsou zejména: \n\n\n\n\nodlišnost svažitosti nejméně o 5 stupňů proti průměru kategorie, do které je okolní lokalita zařazena.\n\n\n\n\n"}
{"id": "103321", "url": "https://cs.wikipedia.org/wiki?curid=103321", "title": "Kraňsko", "text": "Kraňsko\n\nKraňsko nebo též Krajina (slovinsky \"Kranjska\"; německy \"Krain\"; latinsky \"Carniola\") je historická země. Téměř celá náleží v současnosti Slovinsku, pouze malý severozápadní výběžek, v němž se nachází Fusine in Valromana, náleží Itálii. Kraňsko se rozkládá kolem řeky Sávy na rozloze 10 033 km². Leží mezi Rakouskem (Korutany) na severu a Chorvatskem (Istrií a Středním Chorvatskem) na jihu; v rámci samotného Slovinska pak zemi ohraničuje ze západu Gorice spolu se slovinskou částí Istrie (obojí spojeno do Slovinského přímoří) a z východu Dolní Štýrsko. Tradičně se dělí na Horní, Dolní (tzv. Vindická marka) a Vnitřní Kraňsko.\n\nHistorickými hlavními městy byly Kranj a později (od 14. století) Lublaň.\n\nPrvními historickými obyvateli Kraňska byli podle Hérodota Illyrové. Ve 4. století př. n. l. území obsadily některé keltské kmeny (Carni/Καρνίοι – a to i benátskou provincii Karnii a Korutany/Kärnten) a v 1. století př. n. l. si oblast podmanila Římská říše. Po ostrogotské a langobardské nadvládě v 5. a 6. století začaly do Kraňska pronikat avarské a slovanské kmeny. Je možné, že území bylo součástí Sámovy říše.\n\nV souvislosti s výboji Karla Velikého proti Bavarům se Kraňsko dostalo pod franskou nadvládu. K roku 973 se poprvé uvádí jako samostatné území pod jmény \"Carniola… vulgo Creina\" (název značí hraniční kraj, tak jako Ukrajina). Od té doby se také datuje kolonizace země Němci. Od roku 976 spadá Kraňsko pod vévodství korutanské a stalo se objektem zájmu okolních zeměpánů, zejm. patriarchů aquilejských a vévodů rakouských. Ve sporech o korutanské dědictví ve 13. století vystoupil se svým nárokem také český král Přemysl Otakar II., který se stal držitelem Kraňska v letech 1269–1276. Po jeho pádu se Kraňsko stalo majetkem tyrolských hrabat a od roku 1335 bylo součástí habsburských držav.\n\nZa napoleonských válek bylo Kraňsko součástí tzv. Ilyrských provincií náležejících Francii, po „Bitvě národů“ (1813) se však dostaly zpět pod rakouskou vládu. V letech 1816–1849 tvořilo část Ilyrského království, poté bylo do roku 1918 jednou z korunních zemí Rakousko-Uherska s titulem vévodství. V rámci monarchie disponovalo zemskou autonomií, jejímž nejvyšším legislativním orgánem byl Kraňský zemský sněm, na kterém od konce 19. století převažovaly slovinské politické strany. Po první světové válce se většina Kraňska stala součástí Státu Slovinců, Chorvatů a Srbů (a s ním pak součástí Království Srbů, Chorvatů a Slovinců), západní části však získala Itálie. V rámci Státu Slovinců, Chorvatů a Srbů a poté i v rámci Království Srbů, Chorvatů a Slovinců bylo Kraňsko začleněno do nově ustavené země Slovinska, zrušené roku 1924. Po druhé světové válce Itálie ztratila, ve prospěch Jugoslávie, téměř celou svoji část Kraňska, z níž jí zůstala pouze vesnice Fusine in Valromana. Od té doby je téměř celé Kraňsko součástí znovuustaveného Slovinska.\n\n\n\n"}
{"id": "103327", "url": "https://cs.wikipedia.org/wiki?curid=103327", "title": "Bečov (rozcestník)", "text": "Bečov (rozcestník)\n\nNázev Bečov má více sídel:\n\n\nSlovo Bečov se objevuje také v názvech sídel:\n"}
{"id": "103328", "url": "https://cs.wikipedia.org/wiki?curid=103328", "title": "Džbán (geomorfologický celek)", "text": "Džbán (geomorfologický celek)\n\nDžbán je geomorfologický celek v Poberounské soustavě. Rozkládá se ve středních a dílem v severních Čechách přibližně mezi městy Louny, Slaný, Kladno, Rakovník a Žatec. Pro Džbán jsou charakteristické rozsáhlé náhorní roviny oddělené hlubokými a širokými údolími.\n\nDžbán se z hlediska českého geomorfologického členění dělí na dva podcelky a čtyři okrsky:\n\nNáhorní roviny jsou pokryty 3 až 12 metrů silnou opukovou vrstvou. Opuka je tvrdá, ale leží na měkkém (cenomanském) pískovci, takže jakmile na kraji opuka zvětrá, nastává rychlá svahová eroze. Teprve zhruba o 50 až 300 metrů níže pískovec končí a začínají jíly (patrně z období karbonu až permu), často červeně zbarvené.\n\nDžbán tvoří rozvodí Ohře, dolní Vltavy a Berounky; na jeho vlastním území se tak vyskytují pouze drobné vodní toky, které se vějířovitě rozbíhají z okolí obce Kroučová. Hluboká údolí se v centrální části prořezávají prvohorními sedimenty ve směru od jihu na sever (povodí Hasiny a Smolnického potoka, pravých přítoků Ohře). Na východní straně Džbánu tečou potoky v téměř rovnoběžných údolích od západu na východ (povodí Bakovského potoka, levého přítoku Vltavy). Jihovýchodní část Džbánu odvodňuje \"potok Kačák\" (Loděnický potok) do Berounky. Na rozdíl od výše uvedených toků vytváří Kačák na svém běhu Džbánem údolí široce otevřené.\n\nDžbán leží v mírném srážkovém stínu a je poněkud suchý. Velkou část území pokrývají lesy a to zejména na náhorních rovinách, na terénních zlomech a na návětrných (vlhčích) svazích. Lesy jsou intenzivně hospodářsky využívány, v rovinách převažuje smrk a na svazích buk.\n\nPřírodní rezervace se nacházejí zejména v okolí Bílichova. Chráněna jsou jak údolní společenstva (kýchavice černá, orchideje střevíčník pantoflíček, vstavač nachový, vstavač vojenský, okrotice červená, okrotice bílá, pětiprstka hustokvětá, pětiprstka žežulník, smrkovník plazivý, různé druhy kruštíků, tak společenstva hran svahů (medvědice lékařská). V roce 1994 byl vyhlášen Přírodní park Džbán sdružující různá cenná území do velké chráněné oblasti s nejnižším stupněm ochrany.\n\nV oblasti Džbánu se pěstují zejména obiloviny, pícniny a chmel.\n\nZ mladší doby kamenné pocházejí Kounovské řady.\n\nOblast Džbánu nemá přirozené centrum. V období raného středověku mělo větší význam hradiště Dřevíč (dnes rozsáhlá louka obklopená opukovými skalami), údajně do 10. století plnící roli krajského soudu, který později přešel do Slaného. Ze současných sídel se v rámci Džbánu nacházejí dvě menší města, Nové Strašecí a Stochov, obě při jihovýchodním okraji celku. Z dalších obcí stojí za zmínku např. Řevničov, Mšec či Krušovice. Ve středověku byl nejvýznamnějším místem hrad Džbán (dnes velmi špatně zachovaná zřícenina východně od železniční stanice Mutějovice a nedaleko od něj hrad Pravda nad Domoušicemi. Pravda byla po husitském hnutí přestavěna na mohutnější pevnost.\n\nV devatenáctém století bylo v oblasti Džbánu objeveno černé uhlí (kounovsko-slánská sloj), které se do poloviny století dvacátého extenzivně těžilo.\n"}
{"id": "103329", "url": "https://cs.wikipedia.org/wiki?curid=103329", "title": "NASA World Wind", "text": "NASA World Wind\n\nSoftware World Wind je virtuální glóbus z produkce NASA, určený k používání na osobních počítačích (PC) s prostředím Java SDK. Program na třírozměrném modelu Země zobrazuje satelitní fotografie NASA, letecké fotografie USGS a mnohé další grafické produkty. Lze si v něm prohlédnout i Měsíc, většinu planet sluneční soustavy a část hvězdné oblohy.\n\nUživatel programu se může nad zvolenou planetou plynule pohybovat (\"posun\", \"otáčení libovolným směrem\", \"odklonění kamery od svislého pohledu\", \"zoomování\") a vybírá si z různých vrstev, ať už bitmapových nebo vektorových.\n\nWorld Wind je open source (podrobnosti licence: NASA Open Source Agreement) a většina dat, která zobrazuje, je pod některou z volnějších licencí, například public domain.\n\nSoučasná řada World Wind 0.6 pracuje v jakémkoli operačním systému s podporou prostředí Sun Java SDK.\n\nDo roku 2007 byla vyvíjena verze World Wind pro prostředí Microsoft .NET Framework. Verzí World Wind 1.4 byl vývoj ukončen a dosud je podporována jen verze pro Javu.\n\nNejznámějším konkurentem WorldWindu je Google Earth. Jejich vzhled a možnosti jsou podobné. Oba mají pro některé části světa fotografie s vysokým rozlišením a pro jiné ne.\n\n\n"}
{"id": "103331", "url": "https://cs.wikipedia.org/wiki?curid=103331", "title": "Vodní nádrž Kořensko", "text": "Vodní nádrž Kořensko\n\nVodní dílo Kořensko bylo budováno na řece Vltavě od 80. let 20. století, vlastní betonová část v letech 1986–1991 souběžně s vodním dílem Hněvkovice, se kterým tvoří soustavu vodních děl určených k potřebám jaderné elektrárny Temelín. hráz přehrady se nachází zhruba dva kilometry pod ústím Lužnice do Vltavy v oblasti vzdutí vodní nádrže Orlík (říční kilometr 200,405). Projektovým smyslem díla měla být ochrana před odpadními vodami z jaderné elektrárny Temelín a nadměrným oteplováním říční vody (homogenizace odpadních vod) a zajištění stálé úrovně hladiny v oblasti Týna nad Vltavou. Vodní dílo dostalo název po osadě Kořensko, která zanikla v souvislosti s výstavbou vodní nádrže Orlík.\n\nJezové betonové těleso tvoří tzv. „ponořený stupeň“, což znamená, že voda je zadržována pouze v době, kdy hladina vody v Orlické nádrži nedosahuje svého maxima (354 m n. m.) V době, kdy je kóta hladiny v Orlíku vyšší než 353,05 m n. m. (maximální provozní hladina VD Kořensko), je těleso zatopeno vzdutou vodou Orlické nádrže. Stavba jezu je členěna na čtyři pole o délce 4× 20 m. Hradící konstrukce je tvořena dutou ocelovou klapkou o hradící výšce 4,8 m. Spodní stavba odtoku je betonová, se zaobleným prahem nade dnem.\n\nPři levém břehu je mezi jezem a plavební komorou malá vodní elektrárna s dvěma přímoproudými kolenovými Kaplanovými turbínami o průměru 3 000 mm, které mají při hltnosti 2× 35 m·s a spádu 6,2–2,0 m maximální výkon 2× 1,9 MW.\n\nPlavební komora o půdorysných rozměrech 45,0 × 6,0 m je určena pro lodě do nosnosti 300 t. Byla vybavena dodatečně a v provozu je od roku 2000.\n"}
{"id": "103332", "url": "https://cs.wikipedia.org/wiki?curid=103332", "title": "Jarka Mottl", "text": "Jarka Mottl\n\nJarka Mottl (2. února 1900 Praha – 31. března 1986 Praha) byl tvůrce stovek písní, které se objevily např. v desítkách filmů. Podílel se také na filmových scénářích. Je chápán jako tvůrce prvního trampského písňového textu, je považován za klasika tohoto hudebního žánru. Jeho nejbližším spolupracovníkem a spoluautorem byl v 30. letech scenárista, textař a libretista Karel Melíšek (1905–1942).\n\nMottl se od mládí pohyboval ve skautském prostředí a byl vyučený kuchař. Vystupoval také v tanečním a pěveckém sboru. V roce 1919 se uvedl textem písně \"V záři červánků\" na melodii Rudolfa Piskáčka, který je považován za začátek trampských písní v tehdejším Československu. První trampskou písní vydanou tiskem byla jeho píseň \"Kamarádi, kamarádi\" (vydáno 1923). Připojil se k osadě Ztracená naděje a brzy začal kromě textů také skládat vlastní hudbu. Jeho písně se rychle rozšířily. Vytvořil sbor Ztracenkáři, s nímž např. v roce 1929 nahrál desítky vlastních písní pro německou firmu Parlophon. Ve stejném roce s týmž sborem pojmenovaným ovšem Mottlova parta začal spolupracovat s Osvobozeným divadlem a orchestrem Jaroslava Ježka, který také jezdil jako host na osadu Ztracená naděje. Ztracenkáři dále nahrávali např. se Settlery.\n\nTrampská tematika se postupně dostala k širší veřejnosti a Mottl naopak čím dál více tvořil mimo tuto úzkou oblast. Jeho texty zpívali např. významní komici (Vlasta Burian, Ferenc Futurista a další). Další velké pole působnosti mu otevřel nástup zvukového filmu. Každý rok působil minimálně u jednoho z nich jako scenárista a u dvojnásobného počtu jako textař písní. Opět se zde často potkával např. s Burianem. Na několika filmech spolupracoval jakou autor námětu a zvukař, v jednom si pak dokonce epizodně zahrál. Společně s Karlem Melíškem a skladatelem Josefem Stelibským se od roku 1936 také podílel na vzniku mnoha operet. Ve výsledku písně z této produkce co do množství mnohonásobně převýšily počet trampských předchůdkyň.\n\nPo roce 1948 byl zaměstnán ve Filmovém studiu Barrandov jako dramaturg. V roce 1969 vydala firma Supraphon dlouhohrající desku \"Ztracenka si zpívá\" s Mottlovými písněmi interpretovanými různými skupinami a zpěváky (Settleři, Kamarádi táborových ohňů, Eva Olmerová a další). Na osadu Mottl zajížděl i v pozdním věku.\n\n\n\n"}
{"id": "103335", "url": "https://cs.wikipedia.org/wiki?curid=103335", "title": "Marie Kudeříková", "text": "Marie Kudeříková\n\nMarie Kudeříková, často zmiňovaná jako Maruška Kudeříková, (24. března 1921 Vnorovy, okres Hodonín – 26. března 1943 Vratislav, Polsko\n) byla studentka aktivní za druhé světové války v komunistickém domácím odboji. Roku 1941 byla zatčena gestapem. V listopadu 1942 byla odsouzena k trestu smrti a v březnu 1943 popravena. Bylo jí 22 let. Ve Strážnici se na památku Marie Kudeříkové od roku 1956 podle ní jmenuje základní škola Marie Kudeříkové. V Praze, Brně, Křelově, Svitavách, Veverské Bítýšce, Břeclavi, Ostravě, Havířově, Znojmě, Trutnově, Benešově a Ústí nad Labem jsou po ní pojmenované ulice. Na železniční stanici Vrbovce na moravsko- slovenském pomezí má pamětní desku s přidaným citátem z jejího posledního listu rodičům den před popravou.\n\nV roce 1972 natočil režisér Jaromil Jireš film \"...a pozdravuji vlaštovky,\" který zachycuje posledních 99 dní života Marie Kudeříkové.\nV roce 1990 vydala punková kapela Požár mlýna album „Slzy Marie Kudeříkové,“ která pojednává o postavě Marie Kudeříkové. V roce 1981 vznikla v brněnském rozhlasovém studiu hra Hodina ve znamení tmy režiséra Jana Tůmy. V hlavní roli vystoupila Věra Zástěrová. Pod názvem Zlomky života vyšel v roce 1962 výbor z dopisů Marie Kudeříkové, jež napsala v době od 7. prosince 1942 do 26. března 1943 v cele kandidátů smrti v ženské věznici ve Vratislavi. \n\n"}
{"id": "103340", "url": "https://cs.wikipedia.org/wiki?curid=103340", "title": "Oi!", "text": "Oi!\n\nOi! je označení pro hudební styl. Jedná se o agresivní hudbu, která vychází z punk rocku. Za zemi původu se obvykle považuje Spojené království, kde se hudební styl objevuje v pozdní fázi 70. let 20. století.\n\nPůvodně se styl nazýval do 80. let \"streetpunk\" (pouliční punk) nebo \"reality-punk\" (realistický punk), než novinář Garry Bushell přišel s názvem \"Oi!\" podle písně skupiny Cockney Rejects, která se jmenuje \"Oi! Oi! Oi!\".\n\nV osmdesátých letech vzniklo v Česku také hnutí zvané Kališníci, jehož členové byli velmi vlastenecky založeni. Nejznámějším interpretem se pravděpodobně stala skupina Orlík. V tomto duchu, avšak agresivněji, vystoupila i skupina Braník. V její produkci se objevily otevřeně rasistické texty, za což bylo šest členů, tehdy již bývalé hudební skupiny, podmínečně odsouzeno na osm měsíců se zkušební dobou jeden až jeden a půl roku.\n\nMezi nejznámější \"Oi!\" kapely patří Sham 69, the 4 Skins, Cockney Rejects, Condemned 84 či the Business. Z českých jsou to pražská Prohibice, plzeňští Pilsner Oiquell, Last Strike, brněnská Operace Artaban, , The Riot. Ze slovenských například Začiatok Konca. Kapely Krátký Proces, Braník, Valašská Liga nemají s původním \"Oi!\" nic společného.\n\nAsi nejznámější WP skupinou hrající \"Oi!\", později WP rock a RAC je Skrewdriver v čele s Ianem Stuartem Donaldsonem. Tato kapela však původně nehrála rasisticky orientované písně a část původních členů se od Donaldsonem vytvořené linie distancovala. Donaldson je rovněž zakladatelem iniciativy R.A.C. (\"Rock against communism\").\n\n"}
{"id": "103342", "url": "https://cs.wikipedia.org/wiki?curid=103342", "title": "OI", "text": "OI\n\nSpojení písmen O a I může mít různé významy:\n\n"}
{"id": "103346", "url": "https://cs.wikipedia.org/wiki?curid=103346", "title": "Džbán", "text": "Džbán\n\nDžbán může být:\n\n\n"}
{"id": "103351", "url": "https://cs.wikipedia.org/wiki?curid=103351", "title": "Bohumil Laušman", "text": "Bohumil Laušman\n\nBohumil Laušman (30. srpna 1903 Žumberk – 9. května 1963 Praha-Ruzyně) byl český a československý sociálnědemokratický politik. Po roce 1948 v exilu, pak unesený a vězněný komunistickým režimem.\n\nOd mládí byl činný v sociálně demokratické straně (Skuteč) a spřízněných hnutích. V parlamentních volbách v roce 1935 získal poslanecké křeslo v Národním shromáždění. Poslanecký post si oficiálně podržel do zrušení parlamentu roku 1939, přičemž krátce předtím ještě v prosinci 1938 přestoupil do nově ustavené Národní strany práce.\n\nPo německé okupaci odešel na Západ do exilu, byl členem Státní rady Československé v Londýně (1940–1945). Účastnil se Slovenského národního povstání jako člen vojenské rady Hlavního štábu partyzánského hnutí v Československu. V březnu 1945 se účastnil moskevských porad projednávajících složení a program Národní fronty.\n\nPo válce byl členem předsednictva ČSSD (1945–1948). V letech 1945–1946 byl poslancem Prozatímního Národního shromáždění a v letech 1946–1948 Ústavodárného Národního shromáždění za sociální demokraty. Zde setrval do parlamentních voleb roku 1948. Zastával i vládní posty. Byl ministrem průmyslu v letech 1945–1947 v první vládě Zdeňka Fierlingera, druhé vládě Zdeňka Fierlingera a první vládě Klementa Gottwalda.\n\nRoku 1946 po něm byl pojmenován Důl Laušman I (do té doby Anna, po roce 1951 ČSA 1) a Důl Laušman II (předtím Laura, po roce 1951 ČSA II), oba v Rynholci, a rovněž jeden důl na Ostravsku.\n\nKrátce před únorem byl pak jakožto kompromisní kandidát mezi prokomunistickým a ke komunistům rezervovaným křídlem zvolen předsedou sociální demokracie. Je mu vyčítáno, že jeho nerozhodný postoj přispěl k úspěšnosti komunistického převratu. Po únoru se stal náměstkem předsedy vlády (vicepremiérem) v druhé vládě Klementa Gottwalda. V červnu téhož roku ukončil svoji politickou činnost a stal se ředitelem Slovenských elektráren v Bratislavě.\n\nV roce 1949, po zatčení svého zetě majora Jaromíra Nechanského komunistickou policií, emigroval (Laušman byl varován, že se připravuje též jeho zatčení, proto se ženou a dcerou chtěl uprchnout. Útěk se však podařil jen Laušmanovi, jeho žena, která byla již za války šest let v nacistickém koncentráku, a dcera byly uvězněny) do Jugoslávie a poté žil v Rakousku. V roce 1953 vydává brožuru o únoru 1948 pod názvem Kdo byl vinen? V roce 1953 jej agenti StB (v předvečer Štědrého dne jej vylákal kolaborant, rakouský občan ze Salzburgu) z Rakouska unesli zpět do Československa, kde byl nejprve internován na zámečku Blažkov a poté odsouzen k 17 letům vězení. Za slib propuštění vystoupil 15. května 1954 na tiskové konferenci a prohlásil, že se vrátil dobrovolně a odsuzuje emigraci.\n\nZemřel za záhadných okolností v ruzyňské věznici. Podle informací Josefa Frolíka mělo ke smrti dojít z důvodu, že StB na vězněném zkoušela halucinogenní drogu a Laušmanovo srdce, oslabené více než desetiletým vězněním, toto testování nevydrželo. Ve věznici v Ruzyni dostal Laušman od správy věznice 8. května 1963 cigarety, jež byly dle výpovědi Laušmanova spoluvězně zřejmě preparovány. Laušman vypil čaj přinesený z vězeňské ošetřovny, vykouřil několik cigaret, dostal křečovitý záchvat, pak upadl do bezvědomí. Po celou noc mu nebyla poskytnuta žádná lékařská pomoc. Když nakonec druhého dne, v pět hodin ráno 9. května 1963, na celu přišel lékař, konstatoval jen smrt „v důsledku srdeční záduchy“.\n\nJeho ženou byla od roku 1925 Julie rozená Kášková, dcera chrudimského starosty Václava Káška, měli spolu dcery Olgu (* 1927) a Věru (* 1928). Manželem jeho sestry Štěpánky byl František Zuska. Manželem jeho dcery Olgy byl major Jaromír Nechanský, hrdina západního odboje za druhé světové války, popravený spolu se studentem právnické fakulty Veleslavem Wahlem po více než ročním věznění na Pankráci 16. června 1950. Jejich odvolání bylo vrchním soudem v Brně zamítnuto shodou okolností poté, co se Milada Horáková veřejně rozhodla (9. června 1950), osobně se proti svému trestu smrti neodvolat.\n\n\n"}
{"id": "103354", "url": "https://cs.wikipedia.org/wiki?curid=103354", "title": "Pierre Schaeffer", "text": "Pierre Schaeffer\n\nPierre Henri Marie Schaeffer (14. srpna 1910 – 19. srpna 1995) byl francouzský hudební skladatel, známý jako zakladatel tzv. konkrétní hudby - \"musique concrète\". Byl prvním, kdo použil jako kompoziční prostředek magnetofonový pás. Jeho význam spočívá v tom, že slovník hudební řeči rozšířil na zvuky jakéhokoliv původu.\n\nPierre Schaeffer se narodil v Nancy. Oba jeho rodiče byli inženýři a zpočátku se zdálo, že je Pierre bude v povolání následovat. Vystudoval technickou univerzitu „École Polytechnique“ a poté pracoval nějaký čas jako inženýr telekomunikací ve Štrasburku. V roce 1936 přechází jako zvukový technik do rozhlasového studia ORTF v Paříži. Zde poprvé začal experimentovat s magnetofonovými záznamy, přičemž využíval benevolence vedení radiostanice, které jej nechalo užívat veškeré vybavení. Zkoušel hrát zvuky pozpátku, různými rychlostmi, mixoval je a dolaďoval s jinými; zkoušel všechny techniky, které byly v té době prakticky neznámé. V roce 1942 spoluzaložil studio, později známé jako „Club d'Essai“, které hrálo roli v aktivitách francouzského odboje během druhé světové války a později se stalo středem hudební činnosti. Jeho prvním dokončenou skladbou, která byla výsledkem právě těchto experimentů, byla \"Étude aux chemins de fer\" (Etuda na vlaky) z roku 1948) vytvořená z nahrávek pořízených snímáním zvuků železnice. V roce 1949 společně s Pierrem Henrym založil výzkumný tým pro studium „musique concrète“ (Groupe de Recherche de Musique Concrète), která posléze v roce 1951 přešla pod patronát ORTF, studia vybaveného v té době nejmodernější nahrávací technikou, což Schafferovi umožnilo rozvinout svůj tvůrčí potenciál.\n\nPravděpodobně nejvýznamnějším Schafferovým dílem, a to i z hlediska teoretického, je kompozice \"Traité des objets musicaux\" (Učebnice hudebních objektů) z roku 1966, ve které se pokusil o klasifikaci zvuků podle objektů, které je produkují. Jeho rozdělení tzv. znělých předmětů obsahuje sedm kategorií:\n\nSchaeffer působil též jako pedagog na různých školách, nejvýznamnější je jeho funkce profesora pařížské konzervatoře, kde působil od roku 1968 jako učitel skladby na katedře elektronické hudby.\n\nKe konci života trpěl Schaeffer Alzheimerovou chorobou. Zemřel v Aix-en-Provence.\n\n\nReprezentativní nahrávkou Schaefferovy produkce je komplet \"Oeuvres musicales 1 & 2\"\n\n"}
{"id": "103355", "url": "https://cs.wikipedia.org/wiki?curid=103355", "title": "Maurice Jarre", "text": "Maurice Jarre\n\nMaurice Jarre (13. září 1924, Lyon – 28. března 2009, Los Angeles) byl francouzský skladatel filmové hudby. Byl autorem hudby k mnoha filmům, včetně sérií snímků Davida Leana, \"Lawrence z Arábie\", \"Doktor Živago \" (1965), \"Ryanova dcera\" (1970) a \"Cesta do Indie\" (1984). Ty jsou často považovány za jeho nejlepší práce. Mezi další důležité počiny patří \"Společnost mrtvých básníků\" (1989) a \"Jakubův žebřík\" (1990). Jeden z jeho nejdůležitějších televizních titulů byl napsán pro minisérii \"Šogun\" (1980). Naposledy napsal filmovou hudbu v roce 2001 k televiznímu filmu o holokaustu nazvanému \"Vzpoura\".\n\nMaurice Jarre psal pro orchestry, ale velkou měrou přešel v 80. letech k syntetizované hudbě, většinou spíše než pro estetické motivace z praktických důvodů, jak to cítilo mnoho kritiků. Maurice je otcem Jeana Michela Jarreho. Jeho nejmladší syn Kevin je scenárista filmů jako jsou Tombstone a Glory.\n\nMaurice Jarre byl nominován na devět Oscarů, z toho tři získal.\n\nJarré vyhrál v roce 1967 ocenění Grammy za album z hudbou k filmu \"Doktor Živago\".\n\n\n"}
{"id": "103357", "url": "https://cs.wikipedia.org/wiki?curid=103357", "title": "Seznam předsedů ČSSD", "text": "Seznam předsedů ČSSD\n\nToto je seznam předsedů české sociální demokracie:\n"}
{"id": "103366", "url": "https://cs.wikipedia.org/wiki?curid=103366", "title": "Marjut", "text": "Marjut\n\nMarjut ( , ve starověku známé pod jménem \"Mareotis\") je lagunové jezero v západní části delty Nilu v Egyptě. Je oddělené od Středozemního moře písečnou kosou, na jejíž vnější straně se nachází Alexandrie. Má rozlohu 200 km². Leží 3 m pod hladinou moře.\n\nJezero je spojené kanálem s Nilem. Maximální velikosti jezero dosahuje při vysokém vodním stavu na \"Nilu\". Při nízkém stavu naopak jezero vysychá. Probíhá zde těžba soli. Jezero je udržováno pomocí čerpadel.\n"}
{"id": "103367", "url": "https://cs.wikipedia.org/wiki?curid=103367", "title": "Meridové jezero", "text": "Meridové jezero\n\nMeridové jezero ( [Birket Karún], ze staroegyptského \"Merur\" doslova \"Velký kanál\", starořecky \"Moirios\" nebo \"Moiridos\") bylo jezero ve Fajúmské oáze v Libyjské poušti v Egyptě. Pozůstatkem \"Meridového jezera\" je dnes jezero Birket Karún. Jeho rozloha je 233 km².\n\nNa jihovýchodním břehu \"Meridového jezera\" bylo na začátku 3. tisíciletí př. n. l. založeno hlavní město oblasti Šetet (starořecky \"Krokodilopolis\"). V době XII. dynastie (18. až 20. století př. n. l.) zejména za faraónů (Senusreta II. a Amenemheta III.) v oblasti jezera probíhaly velké odvodňovací a zavlažovací práce. Jezero bylo také popsáno Hérodotem.\n"}
{"id": "103379", "url": "https://cs.wikipedia.org/wiki?curid=103379", "title": "Orli Prostějov", "text": "Orli Prostějov\n\nOrli Prostějov (nyní BK Olomoucko) byl český basketbalový klub z Prostějova, který hrával nejvyšší českou basketbalovou soutěž Kooperativa NBL od sezóny 2004/05 do sezóny 2016/17. Založen byl v roce 1940 pod názvem Sokol Prostějov. V roce 2017 se klub dostal do velkých finančních problémů, které se výrazně podepsaly na konečném umístění. Navíc již počátkem srpna 2016 byly z těchto důvodů všechny mládežnické oddíly vyčleněny do nově vytvořené organizace BCM Orli Prostějov. V baráži se Orli zachránili pouze těsným rozdílem nad prvoligovým Hradcem Králové. Ovšem i tak byl klub kvůli dluhům vůči hráčům a trenérům vyloučen z nejvyšší soutěže. Nástupcem klubu ve městě se stal nově založený tým BK Olomoucko.\n\nSvé domácí zápasy odehrával v hale Sportcentrum – DDM s kapacitou 2 000 diváků.\n\n\nZdroj: \n\n\n\n\n\n\nZdroj: \n\n\n\nZdroj: \n\nZdroj: \n\n\n"}
{"id": "103385", "url": "https://cs.wikipedia.org/wiki?curid=103385", "title": "Roman Ruděnko", "text": "Roman Ruděnko\n\nRoman Andrijovyč Ruděnko (, ; , Nosivka – 23. ledna 1981, Moskva) byl ukrajinský sovětský právník.\n\nV letech 1944–1953 působil jako prokurátor Ukrajiny, v letech 1953–1981 jako generální prokurátor SSSR. Aktivně se podílel na vraždění polských zajatců, které vešlo do dějin pod názvem Katyňský masakr.\n\nV Norimberském procesu byl hlavním žalobcem za Sovětský svaz. Zajímavostí je, že některé z obžalovaných obžaloval i ze zabití polských zajatců, na kterém se sám podílel.\n\nJako žalobce vystupoval mimo jiné v Procesu šestnácti či v případě soudu se zajatým americkým pilotem Francisem Gary Powersem.\n"}
{"id": "103387", "url": "https://cs.wikipedia.org/wiki?curid=103387", "title": "Stráž nad Nisou", "text": "Stráž nad Nisou\n\nObec Stráž nad Nisou (do roku 1947 \"Starý Habendorf\", ), zahrnující vesnice Stráž nad Nisou a Svárov, leží na soutoku Lužické Nisy a Černé Nisy. Je obklopena městskými čtvrtěmi Liberce (na severu Krásnou Studánkou, na jihu Ostašovem a Růžodolem, na východě Starými Pavlovicemi a Radčicemi a na západě Machnínem), tvoří tedy enklávu v území města Liberce. Žije zde  obyvatel.\n\nV obci je zřízená mateřská i základní škola.\n\nPřesné datum založení obce není známo, první písemná zmínka však pochází z roku 1469, kdy poprvé vystupuje jméno Habendorf. Prvními obyvateli byli nejspíše Němci z Lužice a Slezska. Kvůli pomalému rozvoji obce se další zmínka vyskytuje až v souvislosti s protireformací, kdy nový majitel frýdlantského a libereckého panství Albrecht z Valdštejna začal prosazovat náboženský mandát císaře Ferdinanda v jinak protestantském kraji.\n\nRoku 1599 nechala svobodná paní Kateřina z Redernu postavit v obci nový kostel („dům Páně“), který zřejmě zaujal místo staré dřevěné modlitebny. Roku 1901 se stává farním a v roce 1878 byl hřbitov kolem něj přesunut do nedalekých polí.\n\nObec zaznamenala rychlý rozvoj v 2. polovině 18. století, kdy byl na východ od původní obce založen Nový Habendorf. Velký význam pro růst obce měl textilní průmysl. V obci se vystřídalo několik průmyslníků, např. Johann Georg Berger, Karl Zimmermann, Heinrich Karrer nebo Ferdinand Zedlitz. Po skončení 2. světové války zastihl početnou část sudetoněmeckých obyvatel odsun, a tak zůstala obec v roce 1946 prakticky prázdná až do nastěhování nových českých obyvatel, jejichž potomci žijí v obci dodnes.\n\nV letech 1976–1990 bývala Stráž součástí Liberce a nesla název Liberec XXVI-Stráž nad Nisou, Svárov byl pak Liberec XXVII-Svárov. Od 1. září 1990 je samostatnou obcí.\n\n\nObcí prochází železniční trať 089 z Liberce přes německou Žitavu do Rybniště a také trať 037 z Liberce přes Frýdlant do polského Zawidówa. Na této trati leží železniční zastávka \"Stráž nad Nisou\".\n\nDo obce zajíždějí i autobusové linky liberecké městské hromadné dopravy a příměstské autobusové linky z Liberce do Chrastavy. Obcí prochází silnice I/13.\n\n\n"}
{"id": "103390", "url": "https://cs.wikipedia.org/wiki?curid=103390", "title": "Ferdinandov", "text": "Ferdinandov\n\nFerdinandov ( ) je ves v českém okrese Liberec. Dnes je částí města Hejnice, od jehož středu je vzdálena asi 2 km. Leží na rozhraní Frýdlantské pahorkatiny a Jizerských hor mezi Malým a Velkým Štolpichem zhruba v nadmořské výšce 410 m.\n\nVíska byla založena roku 1781 na pustém pozemku v odlesněné enklávě mezi toky Malého a Velkého Štolpichu. Byla nazvána po třetím synu tehdejšího majitele panství, hraběte Clam-Gallase. V její horní části bývala velká papírna, podle níž byl Ferdinandov nazýván místními obyvateli „papírová víska“.\n\nMinimálně v období mezi dvěma světovými válkami ve dvacátém století se v podkroví místní restaurace „Waldfrieden“ nacházel mechanický betlém.\n\nNa domě čp. 21 je umístěna pamětní cedule s textem „Zde byl v roce 1914 naposledy spatřen Jára da Cimrman“, kterou v roce 1986 odhalovali Zdeněk Svěrák a Ladislav Smoljak.\n\n\nPři zakládání vsi v roce 1783 se počítalo s výrobnou papíru, jejímž nájemcem se stal Carl Schütze. Pohon strojů v továrně zajišťovala vodní síla z Velkého Štolpichu. Například roku 1796 podnik vyprodukoval 30 kop takzvané malé lepenky, za jejíž prodej následně utržil 52 zlatých a 30 krejcarů. V roce 1886 vlastnil areál papírny mlynář Josef Ullrich, který jej přestavil na trhárnu bavlny. Objekt však roku 1923 vyhořel a na počátku 21. století stojí na jeho místě penzion.\n\nZdejší mlýn na řece Smědé fungoval od roku 1846, kdy na něm působil Franz Neumann. Ten možná mlýn i postavil, ale záznamy o tom nejsou. O rok později začal ve mlýně působit Josef Bergmann. Ten zde však dlouho nevydržel, neb v následujícím roce je jako mlynář uváděn Ferdinand Vogt. Roku 1899 mlýn vyhořel, leč byl rychle obnoven a sloužil dále svému původnímu účelu i krátce po druhé světové válce. Na začátku 21. století je náhon mlýna upraven a objekt bude sloužit k výrobě elektrické energie.\n\nDalší mlýn stával na potoce Štolpich. V roce 1871 jej pravděpodobně postavil Ignaz Klause. Toho v hospodaření posléze vystřídal Ferdinand Schindler, jenž objekt roku 1880 rozšířil ještě o pekárnu. Posledním mlynářem zde byl Rudolf Lenkert a po druhé světové válce v mlýně bydlela rodina Chráskových.\n\nFerdinandovem neprochází žádná železniční trať. Nejbližší prochází Hejnicemi, pod které Ferdinandov spadá. Je to jednokolejná neelektrifikovaná trať číslo 038, spojující Raspenavu s Bílým Potokem, na které zde leží zastávka pojmenovaná po městě.\n\nSilniční dopravu sem přivádí pozemní komunikace číslo III/29016, která začíná v Hejnicích na křižovatce u Riedlova domu (čp. 175) a pokračuje kolem místní baziliky Navštívení Panny Marie, přes památkově chráněný kamenný most až do Ferdinandova, kde končí na úpatí vrcholů Ořešníku a Ptačích kup.\n\n\n"}
{"id": "103392", "url": "https://cs.wikipedia.org/wiki?curid=103392", "title": "Minové pole", "text": "Minové pole\n\nMinové pole je oblast soustředěného výskytu pozemních, či námořních min, která je určena k posílení obranných pozic a znemožnění rychlého průchodu nepřátelských jednotek. Na zneškodňování se na zemi využívají speciální jednotky vybavené minohledačkami, či speciálně upravenými vozidly; případně speciálně vycvičená zvířata. Na moři se k likvidaci min používají minolovky, případně minolovným zařízením mohou být vybaveny i jiné jednotky.\n\nPoužívání pěchotních min zakazuje Ottawská úmluva, ke které se připojilo již více, než 160 států.\n"}
{"id": "103393", "url": "https://cs.wikipedia.org/wiki?curid=103393", "title": "Didier Drogba", "text": "Didier Drogba\n\nDidier Yves Drogba Tébily (* 11. březen 1978 Abidžan, Pobřeží slonoviny) je bývalý fotbalový útočník z Pobřeží slonoviny (Côte d'Ivoire), jeho nejslavnější působení bylo v londýnském klubu Chelsea FC.\n\nFotbal se učil hrát ve Francii, kde od svých pěti let bydlel u strýce, který byl profesionálním fotbalistou.\nV únoru 2005 skončil na 2. místě v anketě o fotbalistu roku Afriky (zvítězil Samuel Eto'o z Kamerunu). Anketu vyhrál v následujícím roce 2006 a poté ještě v roce 2009.\n\nProfesionálně fotbal hraje od svých 19 let, kdy ho získal tehdy druholigový klub Le Mans, ve kterém strávil tři sezóny (1998–2002). Hned v první sezóně na sebe upozornil sedmi góly, v dalších dvou letech však byl pronásledován zraněním. V letech 2002–2003 hrál za tehdy prvoligový EA Guingamp a vytvořil si osobní rekord, když vstřelil 17 gólů za jednu sezónu. Velmi úspěšnou sezónu 2003/04 odehrál v Olympique Marseille, vstřelil 18 gólů a získal cenu pro hráče roku. Hrál ve finále Poháru UEFA, ve kterém Marseille podlehla Valencii.\nV červenci 2004 z Marseille přestoupil za pro klub tehdy rekordních 24 milionů liber do londýnské Chelsea. Hned v první sezóně nastřílel 16 gólů ve 40 utkáních, s klubem vyhrál Premier League a Anglický ligový pohár (Carling Cup), když ve finále proti Liverpoolu vstřelil rozhodující branku v prodloužení. Také díky jeho brankám v obou čtvrtfinálových utkáních proti Bayernu Mnichov Chelsea postoupila do semifinále Ligy mistrů.\n\nDo sezóny 2005/06 měl impozantní nástup, když vstřelil dvě branky v derby proti Arsenalu a podílel se na každé ze čtyř branek Chelsea při vítězství 4:1 na hřišti Liverpoolu. Po utkání, ve kterém Chelsea porazila 2:0 Manchester, byl Drogba obviněn z podvádění, když vyšlo najevo, že před vstřelením druhé branky hrál rukou. V průběhu sezóny Drogba prohlásil, že se chce vrátit do Marseille, protože je démonizován anglickým tiskem, přesto v londýnském velkoklubu zůstává i pro sezónu 2006/07.\nOd té doby se na lavičce Chelsea FC vystřídalo poměrně dost trenérů díky nemalým ambicím ruského vlastníka klubu Romana Abramoviče. Ne se všemi trenéry měl Drogba dobré vztahy: např. s Luizem Felipem Scolarim, u kterého Drogba často začínal utkání na lavičce (Scolari byl kvůli nedostačujícím výsledkům brzy odvolán z funkce). Scolariho nahradil Guus Hiddink, pod kterým Drogba opět ožil a stal se nedílnou součástí základní sestavy. Pod Hiddinkem Chelsea došla do semifinále Champions League kde však vypadla s pozdějším vítězem Barcelonou. Sezonu 2009/10 začal Drogba 2 góly, kterými pomohl v prvním utkání sezony porazit Hull City AFC 2-1. Drogbovi forma vydržela po celou sezonu, kdy se stal s 29 trefami nejlepším střelcem Premier League. Chelsea zakončila sezonu ziskem Double (vítězství v Premier League a FA Cupu), ovšem nedokázala vyhrát Ligu Mistrů, kde padla už v osmifinále s pozdějším vítězem Interem Milán, kde se Drogba nechal vyloučit.\n\nV sezóně 2011/12 se postaral hlavičkou o vyrovnání stavu na 1:1 ve finále Ligy mistrů UEFA. Zápas se prodlužoval a v následném penaltovém rozstřelu vsítil Drogba vítěznou penaltu, Chelsea FC se tak stala poprvé ve své historii vítězem Ligy mistrů.\n\nPo sezoně 2011/12 se rozhodl Chelsea opustit, neboť chtěl ukončit svou štaci v Anglii na vrcholu a změnit prostředí. 19. června 2012 oznámil svůj přestup do čínského prvoligového týmu Šanghaj Šen-chua, ve kterém hrál i jeho bývalý spoluhráč z Chelsea Nicolas Anelka. Drogba zde podepsal 2,5letý kontrakt s týdenním platem 200 000 liber.\n\nV lednu 2013 přestoupil do istanbulského velkoklubu Galatasaray SK. Debut absolvoval ve 22. ligovém kole 15. února proti mužstvu Akhisar Belediyespor a podílel se na vítězství 2:1. V 63. minutě nastoupil na hřiště a již o 4 minuty později se prosadil hlavou po centru Buraka Yılmaze. Poté si oba role prohodili a Drogba připravil gól pro Yılmaze. V sezoně 2013/14 vyhrál s klubem Süper Lig (turecká liga), v následující sezoně 2013/14 zase Türkiye Kupası (turecký fotbalový pohár).\n\nV červenci 2014 se po vypršení smlouvy s Galatasaray vrátil do Chelsea FC. 1. března 2015 vyhrál s Chelsea potřetí ve své kariéře Anglický ligový pohár. 3. května 2015 tři kola před koncem sezóny 2014/15 získal s Chelsea další ligový titul (čtvrtý s tímto týmem).\n\nV létě 2015 přestoupil do kanadského týmu Montreal Impact ze zámořské ligy Major League Soccer. Při svém prvním zápase v základní sestavě se mu podařilo vstřelit hattrick do sítě Chicago Fire.\n\nNa jaře 2017 přestoupil Drogba do amerického klubu Phoenix Rising FC, hrajícího druhou nejvyšší soutěž United Soccer League. Je kapitánem týmu a spolumajitelem klubu. K prvnímu zápasu nastoupil 10. června 2017 a připsal si gól a asistenci.\n\nV reprezentaci je považován za bezkonkurenčního lídra. Pomohl své zemi k premiérové účasti na Mistrovství světa 2006, když v africké kvalifikaci vstřelil 9 branek v 8 utkáních, což je jeden z nejlepších výkonů historie. Při závěrečném turnaji v Německu, kterého se zúčastnil, však Pobřeží slonoviny nepostoupilo ze „skupiny smrti“.\n\nV únoru 2006 podruhé jako kapitán přivedl národní tým do finále afrického mistrovství, Pobřeží slonoviny však podlehlo Egyptu v penaltovém rozstřelu, ve kterém Drogba nedal gól. O 6 let později, tedy roku 2012 na Africkém poháru národů dovedl svůj národní tým opět do finále proti Zambii, jenže i díky jeho neproměněné penaltě v průběhu zápasu došlo na závěrečný penaltový rozstřel. V 9. kole přestřelil bránu Gervinho a titul získala Zambie.\n\nByl účastníkem Mistrovství světa 2010 v Jihoafrické republice.\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C. Na turnaji byl kapitánem týmu.\n\n\n"}
{"id": "103396", "url": "https://cs.wikipedia.org/wiki?curid=103396", "title": "Aníbal Ruiz", "text": "Aníbal Ruiz\n\nAníbal Ruiz (30. prosince 1942, Salto, Uruguay – 10. března 2017, Veracruz, Mexiko) byl uruguayský fotbalista a trenér. V letech 2002–2006 vedl paraguayskou reprezentaci, s níž se představil i na Mistrovství světa 2006 v Německu.\n"}
{"id": "103399", "url": "https://cs.wikipedia.org/wiki?curid=103399", "title": "Demigod", "text": "Demigod\n\nDemigod je album polské death metalové kapely Behemoth vydané v roce 2004. Na albu hostuje v písni Xul kytarista skupiny Nile Karl Sanders. Je to první album, na němž kapela hraje velmi tvrdý a technický death metal.\n\n\n\n"}
{"id": "103401", "url": "https://cs.wikipedia.org/wiki?curid=103401", "title": "Časně slovanské období", "text": "Časně slovanské období\n\nJako časně slovanské období (v původní periodizaci Jana Eisnera z roku 1933 doba předhradištní) je v české (a méně častěji i moravské) archeologii označováno období mezi druhou polovinou (někdy také poslední třetinou či závěrem) 6. století a koncem 7. století. Na počátku tohoto období na území Česka přišli první Slované (kultura s keramikou pražského typu), konec je archeologicky vymezen méně výrazně – dříve se na konci 7. století uvažovalo o vzniku prvních hradišť, dnes někteří archeologové spíš zdůrazňují nástup zdobené a obtáčené keramiky a v některých oblastech Česka i mohylový pohřební ritus.\n\nO době příchodu Slovanů dlouho na území Česka existovaly pochybnosti, protože se přímé písemné zprávy nedochovaly a archeologické nálezy nebylo možné s dostatečnou přesností absolutně chronologicky zařadit, resp. jich byl nedostatek. Existovaly tedy snahy posunout slovanské osídlení co nejdále do minulosti (resp. ještě i v polovině 20. století prosadit hypotézu o autochtonnosti slovanského obyvatelstva). Čeští archeologové (například Jiří Zeman v sedmdesátých letech 20. století) a historikové (Dušan Třeštík) se donedávna přikláněli k době v první polovině 6. století, kdy mělo dojít ke snížení intenzity germánského osídlení a předpokládal se odchod většiny germánského obyvatelstva (především Langobardů a také Durynků) včetně elit. Dnes je mezi archeology přijímán spíše pozdější příchod slovanského obyvatelstva někdy v druhé polovině 6. století (nebo dokonce v poslední třetině), existují doklady přítomnosti langobardské elity ještě ve druhé polovině 6. století (nálezy například na pohřebišti v Hodoníně-Lužicích nebo ve Zbuzanech, Světci atd.).\n\nOpuštěna byla také v podstatě ještě obrozenecká představa, že se jednalo o příchod a postupné usazování mírumilovných zemědělců. Na základě srovnání s písemnými prameny, které popisují slovanské nájezdy na Balkán v té době, se spíše uvažuje o vojensky organizované invazi.\n\nV Čechách Slované osídlili především Poděbradsko, Kolínsko, střední Polabí, Pražská kotlina, Pohoří a Podkrušnohoří, na Moravě dolní a střední Pomoraví, dolní Podyjí, Brněnsko, Znojemsko a Olomoucko.\n\nNěkdy v první polovině 7. století se uvažuje o druhé vlně (mezi archeology Jiří Zeman, Josef Bubeník, Eduard Droberjar, mezi historiky Dušan Třeštík). Tito Slované snad přicházeli ze středního Podunají. Jako doklad Droberjar uvádí nálezy paprskovitých spon s maskou na nožce (podobné nálezy pocházejí i z Ukrajiny a v rumunském a maďarském Podunají), za další důkazy bývá považována zdobená a obtáčená keramika či mohylový ritus v některých oblastech ČR. Tato hypotéza není přijímána bezvýhradně, negativně se vůči ní vymezuje například Michal Lutovský, podle kterého není diskontinuita v podobě nových migrací v archeologickém materiálu dostatečně průkazná.\n\nOtázka soužití Slovanů a v Čechách usídlených Germánů se řešila již v 19. století a to na pozadí nacionalistických sporů mezi českým a německým národem v rakouské monarchii, resp. Rakousku-Uhersku. I ve 20. století se hledaly důkazy o soužití těchto dvou etnik a domněle byly identifikovány na nálezech například v Praze-Bubenči, resp. Praze-Běchovicích. Při revizi těchto nálezů se většinou zjistilo, že se jednalo o průniky do historicky mladších objektů. Není prokázána ani existence smíšené keramiky (tj. langobardsko-slovanského původu). Stejně tak se neprokázala současnost obou etnik na lokalitě Březno u Loun.\n\nOsady nejstarších Slovanů na českém území se obvykle rozkládaly v nížinných polohách v blízkosti vodních toků a zahrnovaly jen několik polozemnic. Počet obyvatel osad se mohl pohybovat mezi třiceti až čtyřiceti jedinci. Archeologicky prozkoumanými příklady mohou být Březno u Loun, Mutěnice (okres Hodonín), Břeclav-Pohansko. Jednoprostorové polozemnice byly obvykle čtvercového nebo mírně obdélného půdorysu o rozměrech 8–12 m², výjimečně až 20 m². Uvnitř v severozápadním rohu stála pec z neopracovaného lomového kamene, někdy v blízkosti pece byla do dna zahloubená nádoba. Střecha byla obvykle sedlová, krytá rákosovými nebo slaměnými došky. Podrobnější vybavení polozemnic není známo. Někdy se ve stěnách vyskytovaly hliněné pece, pravděpodobně chlebové.\n\nVětšina slovanských osad se rozkládala v nížinných polohách, přesto existují doklady i o přítomnosti na výšinných a strategických polohách. Tyto nálezy hrají důležitou roli v diskuzi o existenci, respektive neexistenci hradišť na území ČR v 7., resp. i 8. století (a z toho i informace o sociálním uspořádání časně slovanské společnosti). Jako důležitá se jeví informace, že na všech těchto výšinných lokalitách vznikla v 9.–10. století slovanská hradiště.\n\nZ písemných pramenů je známý Wogastisburg. Dlouho bylo těžké vysvětlit absenci opevněných poloh až do 9. století (resp. 2. poloviny 8. století). Je možné, že již v časně slovanském období nějaké lehčí fortifikace na těchto místech existovaly a byly zničeny během přestaveb v 9.–10. století či později nebo tato místa sloužila jako strážiště.\n\nVedle keramiky (jen výjimečně v celku) se nachází žernovy nebo licí pánvičky s tulejkou. Dále bylo na sídlištích (ale i v hrobech) možné najít keramické i kamenné přesleny.\n\nVýjimku mezi malými raně slovanskými osadami tvoří lokalita Roztoky u Prahy, kde bylo v devadesátých letech 20. století prozkoumáno 128 zahloubených chat. Sídliště vzniklo na strategicky výhodném místě, kde se zužuje vltavské údolí a pravděpodobně existoval i brod. Osídlení ze stejné doby je doloženo i na protějším břehu v poloze Na Zámkách v Praze-Bohnicích. Pravděpodobně se odtud kontrolovala vodní cesta a předpokládaný brod.\n\nSlované své mrtvé spalovali a poté ukládali do uren (žárový ritus). Velmi zřídka se najdou i žárové pohřby v jamkách. Hmotných nálezů (milodarů) není mnoho, většinou se jedná o spony, skleněné korálky, hřebeny nebo železné nože. Pohřebišť se na území Čech našlo z této doby poměrně málo a většinou se jedná o jednotlivé hroby, což vede některé archeology k názoru, že musel existovat alternativní ritus archeologicky dnes nezachytitelný. Někdy se ještě uvažuje, vzhledem k poměrně chudé výbavě dochovaných pohřbů, takto chybí především pohřby elit. Na Moravě byla objevena velká pohřebiště v Přítlukách (přes 430 hrobů), v Břeclavi-Pohansku (55 hrobů) nebo ve Velaticích.\n\nKeramiku tohoto období poprvé v roce 1940 analyzoval a výsledky publikoval archeolog Ivan Borkovský a to na základě nálezů ve sbírce J. A. Jíry, který tyto nálezy rozlišil jako veleslavínský typ.\n\nTypickým je uniformní v ruce vyrobený vázovitý hrnec s výdutí v horní části těla, okraj bývá nevýrazný. Zpočátku je keramika nezdobená, během 7. století se objevuje výzdoba v podobě vlnovek a keramika je obtáčená. Vedle toho se někdy najde pekáč (hliněná pražnice, která sloužila k sušení obilí), objevují se i mísovité tvary.\n\nJediné přímé písemné zprávy, které o českém území v tomto období pocházejí, jsou zmínky o Sámově říši v Fredegarově kronice.\n\n\n\n"}
{"id": "103407", "url": "https://cs.wikipedia.org/wiki?curid=103407", "title": "Roque Santa Cruz", "text": "Roque Santa Cruz\n\nRoque Santa Cruz [roke santa krus] (* 16. srpna 1981, Asunción, Paraguay) je paraguayský fotbalista, v současnosti působí v mexickém klubu Cruz Azul. Hraje také za reprezentaci Paraguaye. V roce 1999 získal v Paraguayi ocenění Fotbalista roku.\n\nV červnu 2009 podepsal Santa Cruz čtyřletou smlouvu s anglickým Manchesterem City. Z Blackburnu přestoupil za částku pohybující se kolem 17,5 miliónů liber. Po příchodu Roberta Manciniho v prosinci téhož roku se však jeho čas na hřišti velice zkrátil, jelikož Mancini dával přednost jiným hráčům, např. Robinhovi, Emmanuelu Adebayorovi nebo Carlosi Tévezovi.\n\nV srpnu 2012 odešel na celoroční hostování do španělského týmu Málagy. Po skončení hostování do tohoto klubu přestoupil, podepsal smlouvu na tři roky. Měl nabídku na přestup i z německého Hamburku.\n\nV prosinci 2014 se dohodl na smlouvě s mexickým klubem Cruz Azul.\n\n"}
{"id": "103408", "url": "https://cs.wikipedia.org/wiki?curid=103408", "title": "Pascal Chimbonda", "text": "Pascal Chimbonda\n\nPascal Chimbonda (* 21. února 1979, Les Abymes, Guadeloupe) je francouzský fotbalový obránce, v současné době hrající za AC Arles-Avignon, kromě tří zápasů za rodné Gaudeloupe také odehrál jeden zápas v dresu Francie.\n\n"}
{"id": "103409", "url": "https://cs.wikipedia.org/wiki?curid=103409", "title": "Brandýs nad Labem", "text": "Brandýs nad Labem\n\nBrandýs nad Labem (něm. \"Brandeis an der Elbe\") je bývalé samostatné město v okrese Praha-východ, od 1. července 1960 jedna z částí souměstí Brandýs nad Labem-Stará Boleslav. Historické jádro města je od roku 1992 městskou památkovou zónou. Město se nachází na vyvýšené terase nad řekou Labe, v níž vymodeloval hlubokou rokli se strmými srázy Vinořský potok vlévající se zde do řeky.\n\nZdejší přechod řeky byl významný již od raného středověku, procházela tudy významná zemská cesta z Prahy směrem na sever. Starší než samotný Brandýs byla jižně ležící ves Hrádek, kde se také nacházely dva kostely. Ta patřila kolegiátní kapitule v Sadské (později u sv. Apolináře v Praze), která měla také podací právo k farnímu kostelu sv. Petra. Po husitských válkách se dostává do majetku brandýských pánů a roku 1559 byl sloučen s Brandýsem.\n\nSamotné městečko Brandýs bylo vysazeno někdy na přelomu 13. a 14. století pány z Michalovic, kteří drželi jak část nedaleké Staré Boleslavi, tak Boleslav Mladou. První písemná zmínka o něm pochází z roku 1304, kdy se zmiňuje trhová ves Brandýs s mostem a kostelem. U ní zřídili v místech dnešního zámku majitelé panství tvrz, pokud tato již nestála. V 2. polovině 14. století zde bylo zřízeno děkanství. Během husitských válek město dobyli a dočasně ovládali celou oblast pražané.\n\nV letech 1468–1493 držel panství Jan Tovačovský z Cimburka, který sem přemístil správní centrum panství a k tomuto účelu také přestavěl tvrz na reprezentativnější sídlo. Skrze jeho manželku Johanku z Krajku provdanou podruhé za Jana ze Šelmberka, která dala městu některé výsady, od krále Vladislava Jagelonského obdržela pro město roku 1503 znak a pokračovala v přestavbě tvrze v pozdně gotickém slohu, přešlo panství na původně rakouský rod Krajířů z Krajku. Ve zvelebování sídla pak pokračoval její syn, stejně jako ona horlivý přívrženec jednoty bratrské Konrád Krajíř z Krajku, jemuž však bylo panství za účast na povstání proti císaři Ferdinandovi I. roku 1547 zkonfiskováno. Panství i město se od této doby stává majetkem královským a příležitostným venkovským rezidenčním sídlem panovníků.\n\nObdobí značného rozkvětu a slávy zažíval Brandýs za císaře Rudolfa II., který zde často pobýval. Ten také 5. října 1581 povýšil Brandýs na královské komorní město. Císař si dal přestavět zdejší zámek a upravit terasovitou zahradu v italském stylu, jak navrhl jeho komorní architekt Giovanni Maria Filippi. Již roku 1508 obdrželo město budovu na náměstí pro sklad soli, v níž byla záhy zřízena radnice a přistavěna věž. Budova prošla mnoha úpravami (1742, 1839), na počátku 20. století přestavěna do secesní podoby a roku 2009 obdržela novou přístavbu. Novodobá freska na průčelí zpodobuje akt povýšení města Rudolfem II. Původní jednoocasý lev ve znaku města (asi pánů z Michalovic) byl již roku 1670 nahrazen českým dvouocasým lvem.\nOd 1. poloviny 16. století sídlila ve městě také významná židovská obec, vzrůstající až do 19. století, kdy tvořila 6 % obyvatel. V ulici Na Potoce se nachází synagoga z roku 1829. Byla postavena na místě starších synagog zničených požárem (první synagoga je ve městě doložena roku 1515, druhá synagoga byla postavena po roce 1657 a třetí po požáru roku 1787). V současné době je přístupna veřejnosti. Zdejší židovský hřbitov patří k nejstarším v Česku.\n\nMěstu se nevyhnuly ani válečné útrapy a požáry. Nejtěžší zkouškou byla třicetiletá válka, kdy byl zámek obsazen Sasy i Švédy a město bylo pustošeno. \n\nRoku 1813 se na brandýském zámku sešli tři panovníci: rakouský císař František I., pruský král Fridrich Vilém III. a ruský car Alexandr I., aby zde naplánovali taktiku postupu proti Napoleonovi. Od poloviny 18. století vznikaly ve městě manufaktury a továrny a spolu s nimi se rozvíjely i komunikace. Roku 1828 postihl Brandýs historicky největší požár, při němž shořela valná část domů včetně židovské synagogy. Koncem 19. století byla zprovozněna železnice z Čelákovic do Neratovic (trať č. 074) a z Lysé nad Labem do Ústí nad Labem (trať č. 072).\n\nV Brandýse nad Labem vykonával vojenskou službu také poslední rakouský císař a český král Karel I., jenž si místo oblíbil a po svém nástupu na trůn brandýský zámek koupil. Od roku 2002 se na zámku kažodoročně koná veřejná akce s názvem „Audience u císaře Karla I.“, při níž je možno se setkat s mnoha osobnostmi z oblasti historie, kultury, politiky, vojenství apod. V roce 2013 byl hostem Audience také Karel Habsbursko-Lotrinský, vnuk císaře Karla I. se svými dcerami.\n\n4. dubna 1919 soukromě navštívil Brandýs nad Labem prezident Tomáš Garrigue Masaryk (při prohlídce zámku jako alternativy k Lánům), 22. června 1920 (při návratu z vojenských manévrů v Milovicích), 1. srpna 1920 (poklepal na základní kámen Mařatkova pomníku Památníku národního odboje), 4. května 1923 při setkání se starosty regionu a poprvé oficiálně 20. srpna 1926 k projednání záležitostí města a okresu. Čestným občanem města Brandýs nad Labem byl prezident Masaryk prohlášen 4. března 1935. \n\nPo druhé světové válce byla k městu připojena obec Vrábí.\n\n\nZvony z Klecan byly zapůjčeny do Brandýsa nad Labem k příležitosti vysvěcení tamního kostela sv. Václava. Zvony se však v noci vracely zpět do své obce. Při letu si zpívaly: „Hou–hou! Klecanské zvony jdou! Jdou – jdou!“ Když letěly přes Labe, jel po mostě bezbožný kočí, jemuž se bič zapletl do srdce jednoho ze zvonů. Kočí zlostně zaklel, zvony smutně zapěly: „Jdou! Jdou! Nedojdou!“ a zapadly do tůně. Jednoho dne tam pradlena máchala prádlo a jeden zvon se jí do něj zachytil. Pradlena leknutím vykřikla a zvon se potopil navždy. Dodnes je prý v korytě starého Labe v tůni pod jezem možno vidět na dně zvony nebo při úplňku slyšet jejich smutné vyzvánění: „Jdou! Jdou! Nedojdou!“\n\n\n\n\n\n"}
{"id": "103411", "url": "https://cs.wikipedia.org/wiki?curid=103411", "title": "Podmokelský poklad", "text": "Podmokelský poklad\n\nJako podmokelský poklad je označován depot velkého množství zlatých keltských mincí (duhovek), nalezený 12. června (někdy se uvádí i 11. června) 1771 v levém břehu Podmokelského potoka severně od vsi Podmokly na Rokycansku. Celkové množství mincí se vzhledem k okolnostem nálezu nepodařilo s přesností určit. Dle písemných zpráv bylo zachyceno asi 4 200 mincí, původní množství se odhaduje na nejméně 5 000 (snad až 7000) mincí o celkové váze 30–40 (podle některých odhadů až 50) kg. Poklad byl uložen v bronzové nádobě spolu s nákrčníkem. Soubor byl do země uložen v době kolem poloviny 1. století př. n. l.\n\nVelká část pokladu, kterou si mezi sebe rozdělili místní obyvatelé, nakonec přišla do majetku knížete Karla Egona z Fürstenberka. Ten většinu mincí nechal roztavit a zlato použil na ražbu dukátů, malá část zůstala uložená v knížecí sbírce na zámku v Donaueschingen a část se jako dar ocitla v různých soukromých i institučních sbírkách.\n\n\n"}
{"id": "103415", "url": "https://cs.wikipedia.org/wiki?curid=103415", "title": "Divadelní cena sezóny – DOSKY", "text": "Divadelní cena sezóny – DOSKY\n\nDivadelní cena sezóny – DOSKY je soubor ocenění slovenských divadelníků udělovaný na základě každoroční ankety divadelních kritiků a teoretiků. Anketu vyhlašuje slovenská Asociace současného divadla a Asociace Divadelní Nitra.\n\nOcenění jsou udělována od roku 1996 během mezinárodního divadelního festivalu Divadelní Nitra. Slavnostní předávání cen se koná ve spolupráci s Divadlem Andreje Bagara v Nitře. Ceny se udělují osobnostem za umělecké výkony v profesionálních představeních, která měla premiéru ve slovenských divadlech v předešlé sezóně; jedná se o činohru, operu, muzikál, loutkové divadlo, balet a současný tanec.\n\nCeny jsou udělovány v osmi kategoriích:\n\n\n\n\n"}
{"id": "103416", "url": "https://cs.wikipedia.org/wiki?curid=103416", "title": "Vlasta", "text": "Vlasta\n\nVlasta je ženské křestní jméno. Jeho základem je slovanské slovo „vlast“. V hovorové řeči se může jednat také o domáckou podobu mužského jména Vlastimil nebo Vlastislav.\nStaročeské jméno Vlasta vskutku znamená \"vlast\" je to ženská podoba dnes již vyhaslému jménu Vlastek, a vzniklo v předkřesťanských dobách jako zkrácenina jmen dvojčlenných, Vlastibor či Vlastimír.\nJestliže jsme viděli v jiných případech, že \"sláva\" byla chápána jako \"síla znamenající moc, jejíž důsledkem je sláva\". Pro naše předky je nedůležité význam slova vlast. Vlast je skutečně domovinou rodu, místem kde žil otec, rodiče, místem dlouhodobého usídlení. Odtud je i rozdíl mezi slovy vlast i stát.\nPraslovanské \"vlast\" značilo původně \"vlastnictví, majetek\". Objevovalo se v náčelnických jménech, tudíž znamenalo \"přivlastnit si\" či \"upevnit\" nějaké vlastnictví a \"vládu\" jako výkon moci.\n\n\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -3,3%, což svědčí o poměrně značném poklesu obliby tohoto jména.\n\n\nRobert Altman, Osud podle jména\n\n"}
{"id": "103421", "url": "https://cs.wikipedia.org/wiki?curid=103421", "title": "Ivan Borkovský", "text": "Ivan Borkovský\n\nIvan Borkovský (původním jménem Ivan Borkovskyj-Dunin) (8. září 1897 Čortovec, dnes Ukrajina – 17. března 1976 Praha) byl ukrajinský archeolog specializující se na dějiny raného středověku, působící především na území Prahy a mapující tedy vývoj pražské aglomerace ve středověku. Patří k zakladatelským osobnostem české středověké archeologie.\n\nPocházel z rakouské Haliče. Po převzetí moci bolševiky v Rusku emigroval roku 1918 do Prahy, kde vystudoval archeologii na FF UK (1922-1929). Na počátku své kariéry se chtěl věnovat eneolitu, ale v roce 1925 začal velký archeologický výzkum na Pražském hradě a Borkovský se ho zúčastnil, od roku 1926 již jako asistent Karla Gutha, vedoucího tohoto výzkumu. Od roku 1930 se staral o sbírky J. A. Jíry na Hanspaulce a analýza zde uložené raně středověké keramiky mu pomohla rozlišit tzv. pražský typ (publikace 1940). V letech 1933-1945 byl profesorem archeologie a dvakrát také rektorem na exilové Ukrajinské svobodné univerzitě v Praze. \n\nV roce 1943 se stal vedoucím prací na Pražském hradě a této činnosti se věnoval do roku 1974. Roku 1961 obhájil doktorskou dizertační práci \"Pražský hrad ve světle nových výzkumů\". Mimoto provedl na území hlavního města další výzkumy, např. v Anežském klášteře, Betlémské kapli, Bartolomějské ulici, účastnil se i výzkumu na Vyšehradě.\nPo druhé světové válce pokračoval s pracemi na Pražském hradě, v roce 1952 objevil kostel Panny Marie mezi II. a IV. nádvořím.\n\nV letech 1947-1954 provedl archeologický výzkum na Levém Hradci, kde objevil rotundu sv. Klimenta.\n\nJe pohřben spolu se svou partnerkou, archeoložkou Libuší Jansovou a jejím otcem malířem Václavem Jansou na Olšanských hřbitovech v Praze.\n\n\n\n\n\n"}
