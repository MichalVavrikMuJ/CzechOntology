{"id": "97402", "url": "https://cs.wikipedia.org/wiki?curid=97402", "title": "Karosa B 831", "text": "Karosa B 831\n\nKarosa B 831 je městský autobus, který byl vyroben ve třech kusech národním podnikem Karosa Vysoké Mýto mezi lety 1987 a 1989. Mělo se jednat o nástupce typu Karosa B 731 a spolu s trolejbusem Škoda 17Tr se autobus B 831 měl stát součástí nové unifikované řady silničních vozidel pro městskou hromadnou dopravu. V současnosti existuje jediný vůz B 831, který je jako historický exponát v majetku Technického muzea v Brně.\n\nJedná se o dvounápravový městský autobus se zadní hnací nápravou. Karoserie, která vychází z řady 700, byla polosamonosná panelové konstrukce. Základní skelet byl sešroubován a bylo k němu přinýtováno opláštění ocelovými plechy. Střecha byla zvýšená, neboť vozy byly vybaveny vnějším informačním systémem (převíjecí transparent). Vstup do vozidla zajišťovaly troje dvoukřídlé, vně výklopné dveře ovládané elektropneumaticky. Podlaha v interiéru byla tvořena vodovzdornou překližkou, na které se nacházela podlahová krytina (pod sedadly hladká, jinde rýhovaná). Výška podlahy byla po druhé dveře včetně 720 mm nad povrchem vozovky, v zadní části se zvedala formou šikmé rampy na výšku 890 mm. Vnitřní obklady bočnic a stropu byly vytvořeny z dřevovláknitých desek s povrchovou textilní úpravou. Sedačky pro cestující (v sériové výrobě měly být využity čalouněné sedáky, funkční vzorek autobusu ale obdržel koženkové sedačky z řady 700) byly rozmístěny 2+2 v počtu 31 míst. Naproti druhým dveřím se nacházelo místo pro kočárek nebo invalidní vozík. Kabina řidiče byla polouzavřená, v rámci sériové výroby pro Sovětský svaz se počítalo i s uzavřenou kabinou.\n\nRám podvozku příhradové prostorové konstrukce byl svařen z uzavřených ocelových profilů. Konstrukce náprav vycházela z řady 700, byla však upravena. Hnací zadní náprava byla tuhá maďarské značky Rába A 007.25, přední má nezávisle zavěšená kola na lichoběžníkových ramenech. Pohon zajišťoval dieselový motor LIAZ ML 636 M1.2B o výkonu 152 kW nacházející se v zadní části vozu, převodovka byla automatická typu Praga 4AB 120.\n\nV době, kdy byla zahajována sériová výroba trolejbusů Škoda 14Tr, dostal podnik Škoda Ostrov vládním usnesením č. 205/81 ze dne 20. srpna 1981 (které mj. předpokládalo během 10 let stavbu nových trolejbusových systémů v dalších až 40 městech Československa) nařízeno zpracovat studii vývoje a realizačního zajištění nových vozidel MHD v podobě sólo trolejbusu, kloubového trolejbusu, sólo hybridu (myšleno hybridní trolejbus), sólo autobusu a kloubového autobusu. Koncepčně se mělo jednat o nová vozidla s maximální výškou podlahy 750 mm nad povrchem vozovky, která měla mít vyšší životnost, nižší spotřebu, nižší hluk, apod. První doklad o kontaktu Škody s Karosou ohledně této studie pochází z 3. července 1982 a i když podnik Karosa původně spolupráci kvůli plnému vytížení odmítl, během let 1982 a 1983 byly ve Vysokém Mýtě zpracovány první ideové výkresy vozidel unifikované řady. Po uvolnění kapacit nakonec Karosa podepsala dne 9. března 1984 se Škodou Ostrov smlouvu „o spolupráci při zpracování technicko-ekonomické studie zajištění vývoje, osvojení a realizace unifikované řady městských autobusů a trolejbusů v provedení sólo a kloubovém“, přičemž koordinátorem prací se oproti vládnímu nařízení č. 205/81 stal národní podnik Karosa. Předsednictvo československé vlády vydalo dne 8. listopadu 1984 usnesení č. 209 „o zabezpečení vývoje a výroby unifikované řady trolejbusů a autobusů včetně kloubových v období 8. a 9. pětiletky“, kterým schválilo předloženou koncepci unifikace a kterým určilo, že v roce 1993 by měla Škoda vyrobit 900 unifikovaných trolejbusů (sólo i kloubových) a Karosa 4000 unifikovaných autobusů (z toho 600 kloubových; další produkci měly tvořit karoserie pro oněch 900 trolejbusů). Takové množství vyráběných vozidel ale již znamenalo potřebu dalších investic do výrobních závodů. Studie unifikované řady, včetně zabezpečení její výroby, měla být zpracována do června 1985.\n\nStudie byla v letech 1984 a 1985 skutečně vypracována, byly v ní dále navrženy např. místní autobusy typu C 833 (sólo) a C 843 (kloubový) či dvoučlánkový trolejbus Škoda 19Tr. Byla vyřešena výška podlahy – u trolejbusů jednotně 750 mm nad povrchem vozovky, u autobusů výška 720 mm, která se ale v zadní části vozidla zvýšila na 890 mm. Kromě toho vznikl i skutečně použitý designový návrh vozů od hlavního designéra Karosy, akademického sochaře Zdeňka Rosáka, projektantem karoserie byl Ladislav Klimeš. Technicko-ekonomická studie byla v polovině roku 1985 schválena a na jejím základě vydala dne 13. února 1986 československá vláda usnesení č. 22 se souhlasem platného investičního záměru akce „Vývoj a výroba unifikované řady trolejbusů a autobusů včetně kloubových.“ Celkové náklady byly vyčísleny na 1,039 mld. Kčs, z čehož 391,7 mil. Kčs měly tvořit stavební náklady na rozšíření výrobních prostor v Ostrově a Vysokém Mýtě. Sériová výroba měla být zahájena v roce 1993, roční produkce měla činit 4000 autobusů (z toho 600 kloubových) a 760 trolejbusů (z toho 200 kloubových).\n\nV rámci úkolu „Výzkum“ (od 1. ledna 1986 do 30. června 1988) měly být postaveny tři funkční vzorky unifikovaného vozidla (z toho jeden trolejbus), které skutečně byly realizovány. V průběhu druhé poloviny roku 1987 byl vyroben první funkční vzorek autobusu. Jednalo se pouze o nepojízdný skelet, který sloužil k pevnostním tenzometrickým zkouškám podvozku a karoserie, jež byly prováděny ve výzkumném ústavu Škody v Plzni-Bolevci. Druhý funkční vzorek autobusu Karosa B 831 (interním označením B2U, přesným typovým označením B 831.1650) byl dokončen v březnu 1988, přičemž v tomto případě se již jednalo o kompletní vůz. Ten byl rovněž testován, byly u něj provedeny kontroly rozměrů, hmotnosti, funkce rychloměru, geometrických charakteristik, apod. Autobus absolvoval zkušební jízdy s kontrolou spotřeby paliva, provozních vlastností (stoupavost, hlučnost, maximální rychlost, apod.). Jediný funkční vzorek trolejbusu Škoda 17Tr byl vyroben rovněž v roce 1988.\n\nNa „Výzkum“ měl navázat úkol „Vývoj“ (od 1. ledna 1988 do 31. prosince 1990), ve kterém měly být vyrobeny prototypy vozidel unifikované řady. V roce 1988 to měly být prototypy sólo městského autobusu (3 vozy B 831) a sólo trolejbusu (3 vozy 17Tr), o rok později měly vzniknout vždy 2 prototypy sólo místního autobusu (C 833), kloubového městského (B 841) a kloubového místního autobusu (C 843; celkem tedy šest vozidel) a 2 prototypy kloubového trolejbusu (18Tr). Nicméně výroba prototypů byla opožděna, teprve v roce 1989 vznikl jediný prototyp autobusu B 831 (interně označený jako B3U) a dvě karoserie pro prototypy trolejbusů 17Tr. Autobus B3U byl dokončen v dubnu toho roku, od funkčního vzorku se lišil malými úpravami na přední masce, odlišnými čelními panoramatickými skly z Finska či čalouněnými sedačkami ze Západního Německa. Protože podnik Praga nedodal včas potřebnou automatickou převodovku, nemohl vůz vykonat zkušební jízdy. Tenzometrické zkoušky absolvoval 31. prosince 1989, tedy v době, kdy již byl projekt unifikovaných vozidel v podstatě zastaven.\n\nVyrobené vozy byly několikrát vystaveny veřejnosti, funkční vzorek trolejbusu 17Tr a autobus B2U se 12. září 1989 zúčastnily oficiální prezentace v Praze, jeden z autobusů byl vystaven i na slavnostech 120 let MHD v Brně tentýž měsíc.\n\nI přes zpoždění s výrobou prototypů měla Karosa ještě na jaře 1989 snahu celý projekt dokončit. Již tehdy ale oznámila, že kvůli omezené kapacitě (v té době masově vyráběla vozy řady 700) nebude schopna dodávat Škodě Ostrov karoserie, protože slíbené státní investice do rozšíření výrobních prostor nebyly z důvodů šetření realizovány. Při průzkumu mezi dopravci se navíc ukázalo, že o místní autobusy C 833 a C 843, které měly tvořit většinu výroby, by byl pouze minimální zájem, proto v květnu 1989 požádala Karosa o vyjmutí těchto typů z úkolu „Vývoj“. Zřejmě z těchto důvodů dne 2. června téhož roku rozhodlo vedení Karosy o nezavedení sériové výroby nové unifikované řady 800. Dne 1. ledna 1990 vláda ukončila celé financování projektu unifikované řady vozidel z důvodu nedostatku investičních prostředků, o čemž Karosu informovalo československé ministerstvo hutnictví, strojírenství a elektrotechniky Karosu dne 31. ledna 1990. Celý projekt byl po zpracování studie oponentního řešení definitivně ukončen v polovině roku 1990.\n\nPrvní funkční vzorek autobusu B 831 (rok výroby 1987) ve formě nepojízdného skeletu byl po provedených zkouškách v Plzni-Bolevci na konci 80. let 20. století sešrotován.\n\nDruhý funkční vzorek označený jako B2U (r. v. 1988) byl po ukončení projektu řady unifikovaných vozidel využíván Karosou jako servisní (dílenské) vozidlo při provádění garančních oprav. Vůz prodělal výměnu nespolehlivé převodovky Praga za třístupňovou ZF 5HP500. 28. září 1995 byl se 77 006 najetými kilometry spolu s prototypem B3U bezplatně předán Technickému muzeu v Brně (TMB), které jej zařadilo do své sbírky vozidel MHD. Zde se nachází dodnes (v roce 2007 k němu přibyl i jeden ze tří vyrobených unifikovaných trolejbusů Škoda 17Tr) a je vystavován a příležitostně využíván jako pojízdný historický exponát.\n\nPrototyp autobusu s označením B3U (r. v. 1989) prodělal i přes zrušení projektu zkušební jízdy (včetně jízd v Plzni a Chocni s umělým zatížením), absolvoval i zkoušky na polygonu Tatry v Kopřivnici. Poté byl stejně jako vůz B2U využíván jako servisní vozidlo Karosy, ovšem kvůli nespolehlivé převodovce, která nebyla vyměněna, byl využíván mnohem méně. V roce 1995 byl nabídnut brněnskému Technickému muzeu, které nakonec vyjednalo předání obou existujících vozů. K převzetí došlo 28. září 1995 (s celkově najetými 21 928 km), po vyjetí z areálu Karosy došlo k závadě na palivovém systému a autobus musel být do Brna odtažen. TMB jej využilo jako zdroj některých náhradních dílů pro muzejní exponát B2U a v roce 1997 jej odprodalo Dopravnímu podniku Ostrava, který ve druhé polovině 90. let zařadil do provozu všechny tři vyrobené trolejbusy 17Tr. Do Ostravy byl autobus převezen 25. července 1997, zde byl odstaven v areálu trolejbusové vozovny a využíván pro náhradní součástky pro trolejbusy Škoda 17Tr. Sešrotován byl na podzim 2004.\n\n"}
{"id": "97404", "url": "https://cs.wikipedia.org/wiki?curid=97404", "title": "Sklízecí mlátička", "text": "Sklízecí mlátička\n\nSklízecí mlátička, žací mlátička nebo obilní kombajn, zkráceně kombajn (z angl. \"combine harvester\" „kombinovaný sklízeč“, též jen \"combine\"), je jednoúčelový pojízdný zemědělský stroj, který mlátí obilí, kukuřici a některé další rostliny (vojtěšku, slunečnici, jetel, kmín, bob, hrách apod.…). Obilné kombajny mají vpředu širokou žací lištu, která bývá pro jízdu v normálním silničním provozu po běžné silnici uložena na pomocný vozík, který kombajn táhne za sebou. Žací lišta je vlastně původní samostatná lištová sekačka, zde integrovaná do většího soustrojí. \n\nOsádku kombajnu tvoří maximálně dvě osoby. Kombajn obilí poseče a dopravníky posune do mláticího ústrojí, kde odděluje zrno od slámy a plev (tedy provádí mobilní mlácení). Vymlácené a nahrubo vyčištěné zrno pak přemisťuje do velké násypky. Když je násypka plná, vysype se zrno do přistaveného (souběžně jedoucího) vozu (nákladního auta nebo přívěsu traktoru). Starší typy obilních kombajnů zrno sypaly přímo na doprovodný vůz tažený traktorem, takže vůz musel být trvale vedle kombajnu. Slámu obilní kombajn vypouští za sebe na pole do řádku. Sláma může být také rovnou „drcena“ resp. rozřezána a rozmetána po poli a tak připravena k následnému zaorání.\n\n\nSSSR:\nS-4, SK-3, SK-4, SK-5 Niva, SK-6 Kolos\n\nNDR:\nFortschritt E 512,\nFortschritt E 514,\nFortschritt E 516,\nFortschritt E 517\n\n\nO životě československých kombajnérů za socialismu pojednává seriál Jaroslava Dietla \"Plechová kavalérie\", který natočil v roce 1979 Jaroslav Dudek.\n\n\n"}
{"id": "97410", "url": "https://cs.wikipedia.org/wiki?curid=97410", "title": "Pět neděl v baloně", "text": "Pět neděl v baloně\n\nPět neděl v baloně nebo taky Pět neděl v balonu, (podle starších pravopisů rovněž s dlouhým o či dvěma l) \"(Cinq semaines en ballon)\" je dobrodružný román francouzského spisovatele Julesa Verna, vydaný v roce 1863. Bylo to první autorovo dílo, které mělo obrovský úspěch, a to nejen ve Francii, ale po celém světě. Ve Vernově románovém cyklu \"Podivuhodné cesty (Les Voyages extraordinaires)\", který měl podle francouzského nakladatele Pierra-Julese Hetzela \"„shrnout všechny znalosti zeměpisné, geologické, fyzikální, astronomické, tak jak je shromáždila moderní věda, a zpracovat tak barvitým a poutavým způsobem…dějiny světa“\", má pořadové číslo jedna. Toto pořadí však kniha získala zpětně až roku 1866, kdy vyšla definitivní verze autorova románu \"Dobrodružství kapitána Hatterase\", který byl prvním Vernovým dílem označeným jako součást \"Podivuhodných cest\".\n\nPrvní české vydání knihy vyšlo již v roce 1874 v překladu Roberta Nápravníka (pod pseudonymem J. Drn) – jde o třetí Vernův román, který byl přeložen do češtiny.\n\nRomán vypráví o dobrodružné výpravě doktora Fergussona, který se svým přítelem Richardem Kennedym a sluhou Joem Wilsonem podnikl výzkumnou cestu řiditelným balonem Viktoria (balon byl vybaven zařízením umožňujícím libovolný vzestup a sestup, a tak mohl vzduchoplavec využívat větrů vanoucích v různých výškách rozdílným směrem) nad pevninou tehdy ještě neprobádané Afriky. Po startu ze Zanzibaru prožili mnohá dobrodružství s africkým obyvatelstvem, bojovali se zvířaty i s přírodními živly, prozkoumali prameny Nilu a po překonání mnohých dalších obtíží šťastně přistáli na řece Senegal u Gouinských vodopádů.\n\nKnihu \" Pět neděl v baloně\" ilustroval Édouard Riou a Henri de Montaut.\nPodle knihy natočil roku 1962 americký režisér Irwin Allen dobrodružný film \"Five Weeks in a Balloon\".\n\nRománový balon Viktoria se pokusila realizovat r. 2009 brněnská vzduchoplavební společnost Viktoria. Protože z technického hlediska nebylo možné repliku postavit, neboť Verne se ve svém popisu nedrží fyzikálních zákonů, je novodobá Viktoria běžným horkovzdušným balonem, vyrobeným v továrně Balóny Kubíček.\n\n\n"}
{"id": "97411", "url": "https://cs.wikipedia.org/wiki?curid=97411", "title": "Kombajn", "text": "Kombajn\n\nKombajn označuje kombinovaný stroj, plnící účel kompletní výrobní linky, obvykle určený ke sklizni či těžbě. Pojem se užívá ve více významech:\n\n"}
{"id": "97416", "url": "https://cs.wikipedia.org/wiki?curid=97416", "title": "Etadžima", "text": "Etadžima\n\nEtadžima (: 江田島) je japonský ostrov ležící v Hirošimské zátoce v jihozápadní části prefektury Hirošima. Ostrov je vzdálený asi 7 km od hlavního města prefektury Hirošima. Etadžima je dvěma mosty spojena s významným městem Kure, které je vzdálené asi 6 km.\n\n1. listopadu 2004 se čtyři města na ostrově spojila do jediného pod názvem Etadžima.\n\nNa ostrově byla od roku 1888 umístěna Japonská císařská námořní akademie (海軍兵学校, \"Kaigun Heigakkó\"). Zavřena byla v roce 1945.\n\n"}
{"id": "97418", "url": "https://cs.wikipedia.org/wiki?curid=97418", "title": "Éós", "text": "Éós\n\nÉós (attickou řečtinou Ἕως Éós) je řecká bohyně úsvitu. Přes svůj význam v řecké mytopoetické tradici neměla svůj kult, a pozici bohyně úsvitu zaujímala především Afrodité. Svým jménem i řadou atributů je blízká védské Ušas.\n\nŘímská persofinikace úsvitu Aurora je přejmenováním Éós. Bohyní úsvitu v římském kultu byla pravděpodobně Mater Matuta.\n\nKromě attického \"Ἕως Éós\" je toto jméno doloženo také v iónské a homérské řečtině jako \"Ἠώς Eós\" a v aiolštině jako \"Αὔως Auós\" a dórštině jako \"Ἀώς Áós\".\n\nŘecké \"éós\" a latinské \"aurora\" znamená jednoduše „úsvit“ a je odvozeno od praindoevropského kořene \"*haus/*haeus\" „svítící (rudě), plamen“ s připojeným sufixem \"-ós-\" či \"-ró-\". Ze stejného kořene jsou odvozeno i výše uvedené jméno Ušas.\n\nMezi její další jména patří \"Día\" „zářící, jasná“ používané v Homérských hymnech, které může odkazovat na její příbuznost s nebem. Dalším jejím jménem je \"Erigone\" „brzy zrozená“, což odkazuje na fakt že se jako úsvit rodí každé ráno.\n\nMezi její další epiteta patří:\n\n\nNejstarším a nejznámějším pramenem zmiňujím Éos je Hésiodova Theogonie která uvádí jako její rodiče titány Hyperiona a Theiu a jako její sourozence boha slunce Hélia a bohyni měsíce Seléné. V Homérských hymnech je matkou Éos Euryfaseia, která je pravděpodobně totožná s Theiou. V pozdějších římských zdrojích je někdy jako její otec uváděn Pallás.\n\nSpolečně s Astraiem „Hvězdným“ zplodila podle Theogonie Anemoi „Větry“ tedy Zefýra, Borea a Nota. Dále byla matkou tří synů: Éósfora - personifikace Rána („Jitřního úsvitu“), Hespera - personifikace Večera („Večerníku“) a Astraie, personifkace „Hvězdné oblohy“.\n\nÉós měla řadu milenců, nejprve boha války Área. Za to ji Afrodité proklela tím, že se neustále zamilovávala do smrtelníků. Mezi ty patřil Órión, Kleitos, Kefalos a nakonec Tithónos, s kterým měla syny Emathióna a Memnona. S Kefalem měla také syna Faethóna, jmenovce známějšího syna Héliova.\n\n\n\n\n"}
{"id": "97421", "url": "https://cs.wikipedia.org/wiki?curid=97421", "title": ".mw", "text": ".mw\n\n.mw je internetová národní doména nejvyššího řádu pro Malawi (podle ).\n\n\n"}
{"id": "97422", "url": "https://cs.wikipedia.org/wiki?curid=97422", "title": "Kosmopolis", "text": "Kosmopolis\n\nKosmopolis je debutové album zpěvačky Ilony Csákové.\n\nVyšlo roku 1993. Spousta hudebních kritiků nedokázala pochopit Csákové odchod z Laury a jejích tygrů a propůjčení jedinečného hlasového projevu popovým melodiím. Album bylo prvním krokem k hudební samostatnosti. Bylo oceněno jako Objev roku 1993 ve výročních cenách Akademie české populární hudby.\n\n\n"}
{"id": "97432", "url": "https://cs.wikipedia.org/wiki?curid=97432", "title": "Josef Rudolf Čeněk Čermák", "text": "Josef Rudolf Čeněk Čermák\n\nJosef Rudolf Čeněk Čermák (* 15. listopadu 1924 Skůry) je představitel československého exilu, právník, básník, publicista a historik.\n\nJosef Čermák navštěvoval gymnázium ve Slaném. Po jeho absolvování v roce 1943 byl totálně nasazen v Poldi Kladno.\n\nBěhem pohřbu bývalého prezidenta Edvarda Beneše v roce 1948 byl nakrátko zatčen a po svém propuštění emigroval do Bavorska. Od roku 1949 žije v Kanadě, kde se zanedlouho po svém příchodu intenzivně zapojil do krajanského života.\n\n\n\n"}
{"id": "97434", "url": "https://cs.wikipedia.org/wiki?curid=97434", "title": "Eklekticismus (hudba)", "text": "Eklekticismus (hudba)\n\nEklekticismus či eklektismus je v obecné rovině způsob tvorby (umělecké, vědecké, filozofické), založený na čerpání z cizích vzorů nebo děl starších období, především pak mísením prvků rozličné provenience – funguje tedy jako výběr a použití již hotových tvarových prvků. Často jde pouze o umělecký experiment. Kritiky je eklekticismu vytýkáno plagiátorství a nedostatek tvůrčí invence (má jít pouze o mechanické spojení cizích prvků).\n\nVznik hudebního eklekticismus lze datovat do závěru 19. století, přesněji do období mezi lety 1890–1900. K jeho renesanci došlo koncem 60. let 20. století, na přelomu 80. a 90. let zaznamenává rozkvět a v současnosti lze mluvit o „zlatém věku eklekticismu“, kdy se jeho obliba stala prakticky masovou záležitostí. Vyjmenovat mutace a klony jeho podob je prakticky nemožné, za nejširší kategorie lze považovat tzv. „world music“ a „new age music“.\n\nhttp://www.slovnik-cizich-slov.cz/eklekticismus.html\n"}
{"id": "97436", "url": "https://cs.wikipedia.org/wiki?curid=97436", "title": "Lubjanka (stanice metra v Moskvě)", "text": "Lubjanka (stanice metra v Moskvě)\n\nLubjanka () je stanice moskevského metra.\n\nStanice byla přejmenována po rozpadu Sovětského svazu – původní název je Dzeržinskaja podle náměstí, na něž ústí oba původní vestibuly. Nachází se na lince Sokolničeskaja a patří mezi první zprovozněné stanice. Otevřena byla spolu s ostatními prvního úseku mezi stanicemi Komsomolskaja a Park Kultury 15. května 1935. Je hluboko založená, a to 32,5 metru. Vybudována byla podle projektu N. A. Ladovského, vyzdobena je světlým mramorem, stěny pak porcelánovými deskami. Podlaha je vyložena černým a rudým mramorem, v eskalátorové hale se dosud nachází mramorová busta F. E. Dzeržinského.\n\nVestibuly ústí převážně na náměstí Lubjanka, během rekonstrukce v letech 1973–1975 byly pod ním vybudovány podchody a vestibuly v obchodním domě Dětskij mir, v Polytechnickém muzeu a na \"Mjasnické ulici\".\n\n29. března 2010 byl v této stanici během ranní špičky v 7:56 hodin ráno proveden teroristický útok, při kterém zahynulo 23 lidí a další desítky byly raněny. Jedna žena odpálila výbušninu pomocí mobilních telefonů. Zhruba o 45 minut později byla odpálena druhá bomba na téže lince ve stanice Park Kultury, kde zemřelo 15 lidí a další desítky byly raněny. K útoku se přihlásila teroristická skupina ze severního Kavkazu.\n\n"}
{"id": "97441", "url": "https://cs.wikipedia.org/wiki?curid=97441", "title": "Tajemství loňského léta", "text": "Tajemství loňského léta\n\nTajemství loňského léta (v anglickém originále: I Know What You Did Last Summer) je americký filmový horor, který byl natočen roku 1997. Režisérem filmu je Jim Gillespie.\n\nVe filmu hraje Sarah Michelle Gellar v roli Helen Shiversové společně se svým nynějším manželem Freddiem Prinze Jr. v roli Raye Bronsona, její kamarádkou Jennifer Love Hewittové v roli Julie Jamesové a hercem Ryanem Phillippem v roli Barryho Coxe (s kterým si zahrála i ve filmu Cruel Intentions).\n\nJde o neznámého muže, kterého pozdě večer srazí partička lidí (S. M. Gellar a Freddie Prinze Jr., Jenniffer Love Hewitt a Ryan Phillippe) v autě a myslí si, že je mrtvý. Protože nechtějí za vraždu nést následky, hodí muže do řeky, aby se pojistili, že vražda nepadne na ně. Jenže příští rok v létě, dostane Julie zprávu s textem ,\"vím, co jsi udělala minule v létě\"´´ a nápadně se začnou kolem nich hromadit vraždy. Julie má jako jediná tušení, o co jde a snaží se přesvědčit i své kamarády, kteří se činu tenkrát dopustili, že se chce za mrtvého muže někdo pomstít. To všichni poznají, když se obětí přízraku s hákem stanou i jejich blízcí a možná i oni sami.\n\n"}
{"id": "97442", "url": "https://cs.wikipedia.org/wiki?curid=97442", "title": "Rajhrad", "text": "Rajhrad\n\nRajhrad (německy \"Groß Raigern\") je město v okrese Brno-venkov v Jihomoravském kraji. Leží v Dyjsko-svrateckém úvalu na pravém břehu řeky Svratky, asi 12 km jižně od centra Brna. Žije zde obyvatel.\n\nJedná se o vinařskou obec ve Znojemské vinařské podoblasti (viniční trať Hájiska).\n\nNa místě dnešního klášterního areálu dříve existovalo rozsáhlé opevněné velkomoravské hradisko stejného jména (založeno okolo 950, zaniklo nejpozději o 100 let později). V roce 1045 (podle tradice) zde vznikl benediktinský klášter. První zmínky o novém Rajhradě se objevují v listinách ze 13. století. Dne 2. listopadu 1234 získal Rajhrad trhové právo a stal se tak městečkem. Na město byl povýšen 27. října 2000.\n\nVe 13. století vznikla jihovýchodně od Rajhradu mezi původním tokem Svratky a Vojkovického náhonu dědina Čeladice, která byla v roce 1830 zničena povodní. Obyvatelé si postavili novou obec jižně od Rajhradu, a ta se později stala jeho součástí.\n\nVe městě existuje fungující mužský klášter tvořící centrum benediktinského opatství Rajhrad a ženský klášter sester Těšitelek, při kterém funguje Dům léčby bolesti sv. Josefa (hospic). V komplexu budov benediktinského kláštera sídlí Státní okresní archiv Brno-venkov a Památník písemnictví na Moravě, který patří pod Muzeum Brněnska.\n\nV Rajhradě fungují dvě základní školy. „Dolní škola“ (1.–3. třída) leží uprostřed ulice Masarykova hned vedle hřbitova, naproti sídlišti Klášterní dvůr. „Horní škola“ (4.–9. ročník) leží na ulici Havlíčkova v klidné čtvrti sídlišť a malých rodinných domů s neoficiálním názvem Matlaška. Zde se nachází mateřská škola. V Rajhradě také funguje Střední odborná škola zahradnická a Střední odborné učiliště Rajhrad.\n\nVelké fotbalové hřiště zvané místními Rafka (podle klubu R.A.F.K. Rajhradský Atleticko-Fotbalový Klub). Součástí RAFK jsou i tenisové kurty. Na hlavní Masarykově ulici stojí sokolovna, kde místní Sokol vede několik oddílů. Jedná se o věrnou gardu, kterou tvoří nejstarší ženy, dále tennisový oddíl, oddíl volejbalu, šachový oddíl a další. V Rajhradě působí také Moravská šermířská skupina Asmodeus, která zde koná každoročně Šermířskou show. Skupina je součástí historicky podloženého Altblau regimentu. V roce 2013 byl obnoven Hasičský sbor Rajhrad, kde rozvíjejí fyzické schopnosti dětí a znalosti z oblasti požární ochrany. Mezi činnost členů HS patří také technická pomoc občanům. V Rajhradě působí i mnoho menších oddílů, a to rybářský oddíl, skautky, rozvíjí se i vodácký oddíl.\n\n\n\n\n"}
{"id": "97444", "url": "https://cs.wikipedia.org/wiki?curid=97444", "title": "Křečhoř", "text": "Křečhoř\n\nKřečhoř je obec ležící v okrese Kolín 5 kilometrů západně od okresního města. Obec se dělí na tři části – Kamhajek, Křečhoř a Kutlíře. Má obyvatel a její katastrální území má rozlohu 967 ha.\n\nKřečhoř je také název katastrálního území o rozloze 7,5 km².\n\nPrvní písemná zmínka o obci pochází z roku 1295.\n\nDne 18. června 1757 se u Křečhoře odehrála z politicko-vojenského hlediska jedna z nejvýznamnějších bitev evropských dějin, zvaná bitva u Kolína. Po politické stránce to byl první a rozhodující úder expanzivním snahám Fridricha II. Pruského, který měl obležením Prahy na dosah vítězství v tzv. sedmileté válce (chtěl k Prusku připojit hospodářsky silné české země). Po vojenské stránce je bitva u Kolína jako jedna z klasických ukázek lineární taktiky zařazena mezi nejznámější akce evropských vojenských dějin.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Křečhoř \"(přísl. bříství, Kamhajek, 630 obyvatel, katolický kostel)\" byly v roce 1932 evidovány tyto živnosti a obchody: hospodářské strojní družstvo, 2 hostince, kolář, 2 kováři, 2 krejčí, obuvník, pekař, obchod s lahvovým pivem, povoznictví, 4 rolníci, 2 řezníci, obchod se smíšeným zbožím, spořitelní a záložní spolek pro Křečhoř a Kamhajek, trafika, truhlář.\n\n\nDopravní síť\n\nVeřejná doprava 2011\n\n\n"}
{"id": "97445", "url": "https://cs.wikipedia.org/wiki?curid=97445", "title": "Abrahámovská náboženství", "text": "Abrahámovská náboženství\n\nAbrahámovská náboženství jsou ty náboženské systémy, které svou duchovní tradici spojují s Abrahámem. Jedná se především o judaismus, křesťanství a islám, tedy světová náboženství, která jsou přímo či nepřímo ovlivněna starověkým židovským náboženstvím. Dále k nim patří samaritánství, drúzismus, mandejství, jazdanismus (jezídismus, jarsanismus a Alevité), šabakismus, bábismus, víra Bahá'í a rastafariánství.\n\nPřes řadu odlišností mají abrahámovská náboženství řadu společných znaků. Především je spojuje víra v jednoho osobního Boha – monoteismus, přičemž Bůh je zároveň chápán jako tvůrce a soudce světa a člověka, který odměňuje dobré a trestá zlé lidi (na tomto světě a podle některých tradic i posmrtně). Lidé mohou mít k tomuto Bohu osobní vztah projevující se zejména modlitbou a konáním dobrých skutků; častý byť nikoli všeobecně přítomný je i důraz na povinnost šíření své víry (misie).\n\nKřesťanství a židovství přímo sdílejí svá svatá Písma: spisy nazývané v judaismu Tanach jsou u katolických a pravoslavných křesťanů součástí Starého zákona a tedy jejich Bible, zatímco protestanté dokonce Tanach chápou jako celý Starý zákon. I posvátná Písma specifická pro jednotlivá náboženství často přebírají teologické obsahy, postavy a příběhy ze spisů historicky starších náboženství, třebaže tyto tradice často přetvářejí a reinterpretují. Křesťanský Nový zákon tak navazuje na prorocká očekávání Starého zákona a události Ježíšova života a smrti vykládá v duchu těchto proroctví.\n\nTaké Mohamed zpočátku považoval původní židovské a křesťanské zjevení za pravé a navázal na ně. V Koránu se o Bibli mluví jako o svaté knize, která byla Ježíšovi zjevena zrovna tak, jako Muhammadovi Korán. Až pozdější islámská právní věda zaujala stanovisko, podle kterého křesťané chápou Ježíšem předaná zjevení nesprávně, v Koránu o tom zmínka není. Podle islámu křesťané a židé chápou nauku obsaženou v Písmu překrouceně a pravdu zvěstují jen částečně, jelikož pravdu v celé své hloubce obsahuje pouze Korán. Přestože muslimové Bibli a její nauku odmítají, sdílejí s židy a křesťany kromě víry v Abrahama i řadu dalších prvků, například modifikované Desatero nebo víru v Ježíše jako jednoho z proroků. Naproti tomu novinář New Yorkeru, Rollo Romig, říká: „Bible je v islámu považována za svatou knihu.“ Bahaismus je svou povahou značně otevřený a kromě biblických a islámských vlivů akceptuje jako pravé i prvky dalších zejména východních náboženství.\n\nprof. Luboš Kropáček: Islám jako abrahamovské náboženství (video)\n\n"}
{"id": "97447", "url": "https://cs.wikipedia.org/wiki?curid=97447", "title": "Nenávist (film, 2004)", "text": "Nenávist (film, 2004)\n\nNenávist (anglicky \"The Grudge\") je americko-japonský hraný film z roku 2004, režii snímku provedl Takaši Šimizu. Jde o horor, který je založen na předpokladu – pokud někdo zemře v záchvatu zuřivosti, jeho duch zůstane na tomto místě (ve filmu konkrétně ve starém domě u dvou sourozenců a jejich matky, o kterou se stará pomocnice) a když někdo vkročí na místo smrti – nebo tam žije – duchové mrtvých se jim zjevují tak dlouho, dokud nezemřou i oni (odstěhování nepomůže – „Nenávist si tě najde všude!“). \n\nVe starém domě žije sama matka dvou už dospělých dětí – syna a dcery – kteří už ale pracují a tudíž se o nemocnou matku nemohou starat a jezdí jenom na pár dní. Proto jí najdou ošetřovatelku a pomocnici v domácnosti v jednom. Tou je čínská mladá dívka. Stará se o starou paní opravdu jak nejlépe dovede, jenže paní s ní stále nemluví, pořád se jenom dívá a nepromluví – jako už kolik let. V jeden den se „pomocná dívka“ rozhodne, podívat se na půdu. Nechá starou paní v spát a sama jde na půdu. Když vyleze po schodech až do tmy, najednou ze sebe vydá výkřik. Dále se už nic neukazuje.\n\nV práci „pomocné dívky“ je pozdvižení. Její šéf je naštvaný, protože prý nepřišla do práce – za starou paní. Nikdo neví, že tam vlastně byla, jen se jí stala jakási „nehoda“. Protože se dívka neobjevuje, pošle její šéf za starou paní jinou – Karen (Sarah Michelle Gellar). Karen má doma svého chlapce, ale práce se ujme s radostí, že alespoň bude užitečná. Stará paní je ale i v její přítomnosti zamlklá, prostě nemluví.\nJednoho dne přijedou konečně sourozenci domů, ale Karen u nich zůstane a stará se o starou paní. Dokonce s ní spí v jednom pokoji. Bratr ještě musí něco zařídit, proto sestru s Karen a matkou nechá doma samotnou. Karen šla se starou paní spát a sestra také. Jenže najednou se začnou dít divné věci. Sestra kolem sebe slyší podivné zvuky – kočičí prskání. Zděšeně se kolem sebe rozhlíží, ale nikde nic nevidí. V tom se nad ní objeví hlava malého chlapce – kočičí hlava. Chlapec znovu zaprská jako kočka.\n\nDívka je vyděšená ještě když přijde její bratr domů. Ptá se jí, co se děje. Ona však stále upřeně hledí do stropu. \n\nPo nějaké chvíli je dům „zaplaven“ policií. Karen je u staré paní. Ta zemřela. Policie také našla mrtvé sourozence. Karen prožila šok. Všichni si myslí, že šok měla z toho, jak stará paní a sourozenci zemřeli, jenže Karen ví své. I ona viděla „kočičího chlapce“ – od té doby, kdy vkročila do tohoto domu, bude ji pronásledovat při každém jejím kroku. \n\nNa konci se Karen zblázní. Je v blázinci. Ještě naposledy se chce podívat na svého mrtvého chlapce, který ji hledal v tom zatraceném domě. Vstoupí do pokoje, kde leží její chlapce, přikrytý prostěradlem. Karen se rozbrečí. V tom zpod prostěradla vyklouzne ruka – modrá ruka. Karen se lekne, ale za chvíli se ruka promění v normální – halucinace. V tom za sebou Karen uslyší známý zvuk. Otočí se, za sebou vidí ženu. Je k ní otočená zády. Vydává divné zvuky. Nemůže mluvit. Tohle už viděla v tom domě. Je to ten duch ženy, které její muž zlomil vaz, proto nemůže mluvit. V tom okamžiku, horor skončí.\n"}
{"id": "97450", "url": "https://cs.wikipedia.org/wiki?curid=97450", "title": "Stavropolský kraj", "text": "Stavropolský kraj\n\nStavropolský kraj je jedním z krajů Ruské federace. Nachází se v jihozápadní části země, nedaleko Předkavkazska. Existuje od 12. ledna 1943.\n\nKraj hraničí s Rostovskou oblastí, Krasnodarským krajem, Kalmyckem, Dagestánem, Čečenskem, Kabardsko-Balkarskem a Karačajevsko‑Čerkeskem. Většina jeho území je velmi nížinná a zemědělsky velmi dobře využitelná. V centrální části kraje se nachází pahorkatina Stavropolskaja vozvyžennosť, která dále na jih již plynule přechází v pohoří Kavkaz. Osídlen je hustě jih kraje, kde se nacházejí města jako Stavropol (hlavní město), Mineralnyje Vody, Kislovodsk, Něvinnomyssk a Pjatigorsk. 56 % obyvatel kraje žije na venkově.\n\n"}
{"id": "97451", "url": "https://cs.wikipedia.org/wiki?curid=97451", "title": "Diferenciální GPS", "text": "Diferenciální GPS\n\nDiferenciální GPS (DGPS) je jeden ze způsobů, kterým lze zpřesnit výsledky měření v systému GPS.\n\nPředpokladem je existence alespoň jednoho dalšího přijímače GPS signálu o známých souřadnicích (tzv. referenční stanice). Tato referenční stanice vyhodnocuje odchylky měření v systému GPS od skutečného stavu své polohy a vypočítává korekce pro jednotlivé družice. Permanentní referenční stanice (např. CZEPOS, EUREF-IP) mají vlastní polohu vypočtenou dlouhodobým měřením, u mobilních referenčních stanic je zjištěna z jiného zdroje.\n\nPři vyšším počtu propojených referenčních stanic s malými vzdálenostmi od sebe (desítky kilometrů), je možno připravit síťové řešení výpočtu korekcí a interpolovat výsledky na virtuální referenční stanici v blízkosti uživatele.\n\nModerní referenční stanice je schopna poskytnout korekce k více družicovým polohovým systémům zároveň (např. GPS a GLONASS).\n\nZjištěné korekce se odesílají uživatelům typicky casterem NTRIP a protokolem RTCM. Přenos se děje za pomoci sítě Internet, datového přenosu v mobilních sítích, dlouhovlnného vysílání, případně signálu RDS. Pokud mají uživatelé přijímač uzpůsobený k příjmu korekcí DGPS a jdou dostatečně blízko referenční stanici, mohou svá měření zpřesnit.\n\nPokud není možný příjem korekcí on-line, je možné u geodetických přijímačů data ukládat do speciálního formátu (např. RINEX) a provést tzv. postprocesní korekce až ve chvíli, kdy budou dostupná archivní data stejného formátu z referenční stanice. Pro speciální aplikace lze kromě korekcí z referenční stanice uplatnit také zpětně dopočítané skutečné dráhy družic a jejich hodin.\n\nDiference rozlišujeme podle způsobu výpočtu:\n\nPřesnost v roce 2006 při síťovém řešení referenčních stanic CZEPOS byla na družicích GPS:\n\nSnadno dostupnou službou DGPS je SBAS, jehož evropskou aplikací je EGNOS.\n\nPro geodetická měření byla v ČR zbudována síť permanentních stanic CZEPOS, která využívá síťového řešení 27 referenčních stanic, jejímž provozovatelem je Zeměměřický úřad. Přesnost měření se sítí CZEPOS v poloze je u kódových měření 0,25 m, u fázových měření 0,015 m. Cena služeb je přibližně 1 Kč/min.\n\nExistují i soukromé referenční sítě jako např. TopNET, GEOORBIT, VRS NOW, by/S@T, dále vědecké referenční sítě GeoNAS (ČAS) a VESOG (VÚGTK).\n\n\n"}
{"id": "97456", "url": "https://cs.wikipedia.org/wiki?curid=97456", "title": "Tatra T2R", "text": "Tatra T2R\n\nTatra T2R je tramvaj, která vznikla rekonstrukcí československé tramvaje typu Tatra T2.\n\nJedním z důvodů rekonstrukce vozů T2 byl nedostatek nových vozidel, dalším pak alespoň částečná unifikace s typem Tatra T3. Modernizace probíhaly v 70. a 80. letech minulého století, dopravní podniky (DP) si tramvaje rekonstruovaly ve svých dílnách (případně je odesílaly do jiných DP). Takto upravené vozy se udržely v provozu až do konce 90. let.\n\nV letech 1995 a 1996 odkoupil Liberec z důvodu nedostatku tramvají osm vozů z Ostravy. Většina z nich byla po roce 2000 vyřazena. Poslední souprava ev. č. 18+19 prošla v letech 2001 až 2006 celkovou opravou a modernizací (dosazen např. informační systém pro cestující) a nadále byla nasazována do běžného provozu. Tyto dvě tramvaje tak byly vůbec posledními vozy Tatra T2 (respektive T2R) na světě, které pravidelně jezdily. K jejich slavnostnímu odstavení z provozu došlo 17. listopadu 2018. Obě tramvaje zakoupil Dopravní podnik hl. m. Prahy, který je nechal v roce 2019 zrenovovat s tím, že mají být provozovány na „retrolince“ 23.\n\nNejpodstatnější změnou byla výměna elektrické výzbroje za typ TR37, používaný u vozů T3. Rekonstrukcí ale prošla také vozová skříň: přední otvor pro transparent byl ve většině případů zaplechován, místo jednoho předního světlometu byly dosazeny dva, vozům byly v bočních plentách provedeny výřezy pro snadnější přístup k podvozkům.\n"}
{"id": "97457", "url": "https://cs.wikipedia.org/wiki?curid=97457", "title": "Václav Babinský", "text": "Václav Babinský\n\nVáclav Babinský (20. srpna 1796 Pokratice – 1. srpna 1879 Řepy) byl legendární český loupežník.\n\nOkolo roku 1830 zorganizoval malou loupežnickou bandu, se kterou přepadal pocestné. Poprvé byl zatčen 19. ledna 1832 v Kuřívodách, když se při kontrole prokázal místnímu rychtáři Václavu Frankemu falešnými doklady. Byl obviněn z dvanácti zločinů, ale prokázáno mu jich bylo jen šest:\n\n\nZa šest prokázaných zločinů byl Kriminálním soudem v Praze 1. prosince 1840 odsouzen k 20 letům těžkého žaláře.\n\nDne 10. června 1841 byl uvězněn na Špilberku pod číslem 1042. Důvěru vedení věznice získal svojí pokorou a zbožností, nosil při sobě růženec a při každé příležitosti se modlil. I to mu dopomohlo k získání místa ošetřovatele vězňů. Dne 29. května 1855 bylo vězení na Špilberku zrušeno a Babinský byl na dalších šest let převezen do Kartouz (dnešní Valdice). Od svého propuštění v roce 1861 až do své smrti pracoval jako zahradník v klášteře sv. Karla Boromejského v Řepích, kde se ho ujaly řádové sestry boromejky.\n\nPo hostincích za pohoštění vyprávěl historky své i svých spoluvězňů. V roce 1862 vyšlo první sešitové vydání o skutcích loupežníka Babinského. Postupně se stal legendou a většinou smyšlené příběhy o něm plnily různou dobrodružnou literaturu a našly odezvu i v lidové písňové tvorbě. V moderní době stojí za pozornost album celé věnované Babinskému od Michala Tučného, Zdeňka Rytíře a skupiny Tučňáci: \"Jak to doopravdy bylo s Babinským\" (1986 vyšlo jako LP).\n\nBabinský se stal motivem seriálu \"Slavné historky zbojnické\".\n\n\n"}
{"id": "97459", "url": "https://cs.wikipedia.org/wiki?curid=97459", "title": "Vladykino (stanice metra v Moskvě)", "text": "Vladykino (stanice metra v Moskvě)\n\nVladykino () je stanice moskevského metra.\n\nVladykino je podzemní, hloubená, pilířová stanice s ostrovním nástupištěm, mělko založená (vybudována byla jen 10,5 m hluboko). Je součástí Serpuchovsko-Timirjazevské linky, jejího úseku Savjolovskaja – Otradnoje, otevřeného 7. března 1991.\n\nNástupiště podpírá celkem 40 sloupů, které jsou umístěné ve dvou řadách a obložené bílošedým mramorem. Ty jsou však silnější než je obvyklé u ostatních stanic; nad Vladykinem se nachází totiž železniční trať. Stěny za oběma kolejemi jsou obložené vlnitým plechem, v určitých rozestupech jej střídá šedý mramor a na něm jsou umístěny měděné reliéfy chrámů různých náboženství. Výstupy jsou dva, vedou z obou konců nástupiště do podpovrchových vestibulů.\n\n"}
{"id": "97462", "url": "https://cs.wikipedia.org/wiki?curid=97462", "title": "Lašská nářečí", "text": "Lašská nářečí\n\nLašská nářečí (slezsky: \"laszsko godka\", polsky: \"gwary laskie\") jsou skupinou nářečí českého jazyka v části opavského a těšínského Slezska a severovýchodní Moravy.\n\nLašská nářečí se dělí na tři skupiny:\n\n\nV některých publikacích se adjektivem \"lašský\" označují i nářečí těšínská, opavská skupina se v těchto publikacích pak nazývá skupinou západní, ostravská nářečí dialekty středolašskými a těšínská východolašskými (např. Ad. Kellner). Souhrnně se v tomto pojetí nazývají západo- a středolašská nářečí slezsko-moravskými a východolašská (těšínská) slezsko-polskými.\n\nVe slovenské literatuře pojednávající o goralských nářečích (např. Kriššáková) se někdy pojmem \"laština\" označují výhradně nářečí těšínská (příp. ta na českém území, tj. na Záolší).\n\nPolské jazykové jevy v lašských nářečích se nápadně podobají smíšených nářečím v západním Čadecku, jež vznikla poslovenštěním goralských čadeckých nářečí (slezsko-malopolských).\n\nLašská nářeční skupina je mimořádně různorodá, jednotlivá nářečí této nářeční skupiny se velmi podstatně liší, nicméně základní rozdíly je možno shrnout do následujících bodů:\n\n\n"}
{"id": "97465", "url": "https://cs.wikipedia.org/wiki?curid=97465", "title": "Fanfiction", "text": "Fanfiction\n\nFanfiction, též fanfikce, fan fiction nebo fan-fiction (méně se také používá tvar funfiction a jeho odvozeniny), je literární dílo vycházející primárně z díla již existujícího a sepsané jeho fanouškem. Dílem, na kterém je fanfiction vystavena a které se označuje také jako \"canon\" či \"kánon\", je často krásná literatura, ale také například film, televizní seriál či komiks. V naprosté většině případů nemá fanfiction komerční ambice a šíří se především prostřednictvím internetu.\n\nPrincipem fanfiction je použití postav, námětů a světa vytvořeného původním autorem, ovšem tak, že výsledné dílo není jen kopií (plagiátem) původního díla, ale kreativním výtvorem fanouška. Nové dílo tedy často volně dějově navazuje na děj původní knihy (povídky, komiksu, aj.) nebo vytváří odbočky a nové verze.\n\nFenomén fanfiction se objevuje v průběhu šedesátých let 20. století kolem fanouškovské základny amerického televizního seriálu Star Trek. Fanouškovské povídky navazující na původní dílo se publikovaly v takzvaných \"fanzinech (z angl. fan-magazine)\", amatérsky vyráběných a šířených časopisech. Skutečný rozvoj fanfiction se však datuje od 90. let spolu s rozmachem internetu. Vytvářejí se rozmanité webové archivy, na kterých je možno příběhy vystavovat, v roce 1998 vzniká největší a nejreprezentativnější archiv \"www.archiveofourown.org\".\n\nSamotný fenomén literárního díla vycházejícího z fikčního světa jiného literárního díla je ovšem starý jako písemnictví samo. Starověká i středověká literatura často rozvíjely témata a motivy děl staršího data, z novější doby můžeme zmínit například pokračování příběhů Sherlocka Holmese sepisovaná různými autory po smrti A. C. Doyla či z českého prostředí pátý a šestý díl Osudů dobrého vojáka Švejka, dílo Haškova epigona Karla Vaňka.\n\nCelosvětově je v současnosti nejrozšířenější fanfiction k dílu J. K. Rowling a její série děl Harry Potter, podobný úspěch slaví i povídky na téma Twilight. Velmi rozšířené jsou i FF-ky o One Direction a Justinu Bieberovi. Převážně mladí čtenáři (a ještě častěji mladé čtenářky) tvoří a většinou přes internet publikují vlastní pokusy inspirované původní sérií, a to od tvorby jen málo se odchylující od původního díla až po velice alternativní použití postav a původních námětů. Jednou z nejúspěšnějších fanfikcí odehrávající se ve světě Harryho Pottera je český slash román Elysejský klíč z roku 2010.\n\nNěkteré fenomény a opakující se nápady ve fanfiction dostaly zažitá označení, např. „\"slash\"“ (homosexuální vztahy mezi postavami, které jsou v původním díle buď heterosexuální nebo např. kvůli věku a chování ne zcela zjevné orientace), „\"shipping\"“ (vytvoření sexuálního vztahu mezi postavami které mezi sebou v původním díle nic nemají), „\"AU\"“ (alternative universe, většinou silný odklon od předlohy, používající ji pouze jako zdroj inspirace), „\"badfiction\"“ (odlišné a nečekané chování postav, pokud se jedná o záměr, případně nepřirozené a nepromyšlené chování postav u děl nízké kvality) aj.\n\nTvorba a šíření fanfiction (na internetu) z důvodu neziskovosti, převážně nízkého věku autorů a také z toho důvodu, že se jedná o přirozený fenomén, který je součástí popularity každého známého autora, není obvykle považována za porušování autorských práv, potírána ani stíhána.\"\n\nVýtvarným protějškem fanfiction je fanart. Sem spadá např. snaha příznivců manga – japonské komiksové tvorby (někdy též zvaných „otaku“) tvořit vlastní obrázky s jejich oblíbenými postavami.\n\n\n"}
{"id": "97480", "url": "https://cs.wikipedia.org/wiki?curid=97480", "title": "Mosty u Jablunkova", "text": "Mosty u Jablunkova\n\nMosty u Jablunkova (až do roku 1951 jen \"Mosty\"; ', ') jsou obec na východě České republiky v Moravskoslezském kraji. Žije zde obyvatel. Přibližně 18 % obyvatel tvoří polská menšina.\n\nPrvní zprávy o osídlení pocházejí z druhé poloviny 16. století. V roce 1578 zde bylo postaveno opevnění Šance, které sloužilo proti nájezdům Tatarů, později proti Turkům. Dnes se nacházejí jen jejich pozůstatky. V roce 1870 zde byla vybudována důležitá Košicko-bohumínská dráha. Od 1. ledna 1993, po rozdělení Československa, zde vznikla celnice a 2 silniční hraniční přechody a 1 železniční hraniční přechod. Těsně před vypuknutím druhé světové války zde došlo k tzv. Jablunkovskému incidentu.\n\nV centru obce se nachází ski areál se třemi sjezdovkami dlouhými 620 až 650 metrů, s převýšením 150 metrů a obtížností 2. Sjezdovky mají možnost umělého zasněžování. Ski areál nabízí i možnost večerního lyžování. V Mostech u Jablunkova se nacházejí i upravované běžecké stopy. V prostoru skiareálu se nachází horská vozíková dráha s celoročním provozem. V letním období nabízí Ski areál Mosty u Jablunkova bungee trampolíny, dětské trampolíny, lanové centrum, dětské lanové centrum, lezecké stěny, sjezd svahu na horských koloběžkách a horskou vozíkovou dráhu.\n\nV obci se nachází fotbalové hřiště, volejbalové kurty a tělocvična s posilovnou. Od roku 2006 se v zde nachází malý letní aquapark. Je tady také základní škola, kterou vede ředitel Ondřej Polákovič.\n\nV obci byla založena hudební skupina Witch Hammer.\n\n\n"}
{"id": "97490", "url": "https://cs.wikipedia.org/wiki?curid=97490", "title": "Wolfgang Iser", "text": "Wolfgang Iser\n\nWolfgang Iser (22. července 1926, Marienberg – 24. ledna 2007) byl německý literární teoretik a jeden z tvůrců recepční estetiky.\n\nWolfgang Iser studoval literaturu na univerzitách v Lipsku, Tübingenu a Heidelbergu. Získal doktorát v oboru angličtina po obhájení dizertační práce o světovém názoru Henryho Fieldinga (1950).\n\nV roce 1952 se stal asistentem na University of Glasgow. Později působil na univerzitě v Kostnici. Společně s Hansem Robertem Jaußem je považován za zakladatele kostnické školy recepční estetiky.\n\nPřednášel rovněž v Izraeli a jinde v Asii.\n\n"}
{"id": "97492", "url": "https://cs.wikipedia.org/wiki?curid=97492", "title": "Město Albrechtice", "text": "Město Albrechtice\n\nMěsto Albrechtice (německy \"Olbersdorf\") je město v okrese Bruntál, ležící asi 13 km severozápadně od Krnova. Katastrální výměra města je 6 527 ha a žije zde obyvatel.\n\nMěsto sousedí na severu s Petrovicemi, Janovem, Jindřichovem, Třemešnou a Slezskými Rudolticemi, na východě s Polskem (gmina Głubczyce), na jihu s Krnovem a Hošťálkovy a na západě s Holčovicemi a Heřmanovicemi. Od okresního města Bruntálu je vzdáleno 21 km a od krajského města Ostravy 63 km.\n\nGeomorfologicky patří Město Albrechtice k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské). Severně od Opavice se jedná o geomorfologický celek Zlatohorská vrchovina, podcelky Hynčická hornatina na západě a Jindřichovská pahorkatina na východě, jižně od Opavice se jedná o geomorfologický celek Nízký Jeseník, podcelek Brantická vrchovina. Nejvyšších poloh dosahuje území města na severozápadní hranici (\"Kutný vrch\" 869/866 m n. m., \"Solná hora\" 868/867 m n. m.), na katastru Dlouhé Vody. Z dalších vrcholů lze jmenovat \"Kotel\" (777 m n. m.), \"Jindřichovu vyhlídku\" (794 m n. m.), \"Milíře\" (755 m n. m.), \"Na Valštejně\" (751 m n. m.), \"Měsíční horu\" (631/630 m n. m.), \"Obecní horu\" (673/672 m n. m.), \"Karlovu horu\" (717 m n. m.), \"Poutní horu\" (709 m n. m.).\n\nÚzemí Města Albrechtic patří z největší části do povodí Odry, resp. Opavy. Hlavním tokem města je ve velkém záhybech ze západu na jihovýchod směřující řeka Opavice. Do ní se vlévá několik menších toků, např. zleva \"Komorský potok\" (odvodňující nejzápadnější část katastru), \"Solný potok\", \"Valštejnský potok\" a bezejmenný potok, který na východ od města napájí \"Celní rybník\" (\"Celňák\") a do Opavice se vlévá už na polském území. Zprava přijímá Opavice \"Burkvízský potok\". Malá plocha na severu území Města Albrechtic spadá do povodí Osoblahy (rovněž přítoku Odry), zejména části Biskupice a Piskořov, které odvodňuje potok \"Trója\" (levý přítok \"Hrozové\").\n\nÚzemí města pokrývá z 44,5 % zemědělská půda (17 % orná půda, 26 % louky a pastviny), z 49,5 % les a ze 7 % zastavěné a ostatní (např. průmyslové) plochy.\n\n\nPrvní písemná zmínka o existenci Albrechtic (Albirchtisdorf) pochází z roku 1377 o dělení opavského knížectví mezi syny významného Přemyslovce Mikuláše II. Opavského. Do roku 1390 tvrz Albrechtice vlastnil Linhart z Rovna. Od roku 1390 do roku 1420 je ve vlastnictví markrabě Jošta. Následně se majitelem panství stal slezský rytířský rod Stošové z Kounic. Od roku 1450 jej vlastnil Jiří Stoš z Kounic, který byl přívržencem Jiřího z Poděbrad. Roku 1474 obléhala Albrechtice vojska Matyáše Korvína, která tvrz následně pobořila jako trest za podporu Jiřího z Poděbrad. V roce 1492 jej vlastnili rod Mrakotů ze Studnic. Adolf Mrakota ze Studnice požádal o povýšení na městečko, král Vladislav Jagellonský vyhověl žádosti a udělil městečku privilegia. Roku 1503 koupil Albrechtice Jan Jiří Sup z Fulštejna. 4. srpna 1563 udělil městu Ferdinand I. Habsburský znak. V roce 1623 byly císařem Ferdinandem II. předány jezuitům. Roku 1716 byly Albrechtice povýšeny na svobodné město. a v roce 1773 došlo povýšení na municipální město. Následně byly vlastněny do zrušení rádu v 18. století Studijního fondem nadačním. V roce 1824 panství odkoupil Karel Traugott Skrbenský z Hříště. V následujícím roce koupili panství opavští podnikatelé Vincent Tlach a Vincent Keil. V roce 1837 byla na okraji města byla postavena válcovna plechu, která o 60 let později byla přesunuta do Bohumína. V roce 1945 došlo k odsunu původního německého obyvatelstva.\n\nV roce 2002 byl obci navrácen status města. Město Albrechtice je spolu s Městem Touškov a Městem Libavá jednou ze tří obcí v Česku, které svůj status uvádějí v názvu jako první slovo.\n\nPočet obyvatel celého Města Albrechtic podle sčítání nebo jiných úředních záznamů:\nV celém Městě Albrechticích je evidováno 1 263 adres: 1 124 čísel popisných (trvalé objekty) a 139 čísel evidenčních (dočasné či rekreační objekty). Při sčítání lidu roku 2001 zde bylo napočteno 976 domů, z toho 750 trvale obydlených.\n\nPočet obyvatel samotného Města Albrechtic (včetně Vsi Albrechtic a Biskupic) podle sčítání nebo jiných úředních záznamů:\nV samotném Městě Albrechticích je evidováno 697 adres: 661 čísel popisných a 36 čísel evidenčních. Při sčítání lidu roku 2001 zde bylo napočteno 566 domů, z toho 505 trvale obydlených.\n\n\n\n\n\n\n\n"}
{"id": "97519", "url": "https://cs.wikipedia.org/wiki?curid=97519", "title": "Seznam součástí jízdního kola", "text": "Seznam součástí jízdního kola\n\nHlavní součásti jízdního kola tvoří rám, přední vidlice a kola, celé kolo je tvořeno dalšími pohyblivými a pevnými součástmi neboli \"komponenty\". Součásti kola, které nejsou nezbytné pro jeho funkčnost (např. blatníky a osvětlení) se obvykle nazývají cyklistické \"doplňky\".\n\nZ těchto věcí se skládá samotné kolo.\n\n\n\n\n\nPřední a zadní kolo se skládá z náboje, výpletu, ráfku, duše a pláště. Otáčí se na kuličkových ložiskách kolem osy, která je upevněna k vidlici.\n\n\nNásledující věci nejsou přímou součástí kola, ale používají se pří jízdě na kole.\n\n\n\nSpeciální nářadí ke kolu (samozřejmě se dá použít i jiné).\n\n\n"}
{"id": "97526", "url": "https://cs.wikipedia.org/wiki?curid=97526", "title": "Bára Basiková", "text": "Bára Basiková\n\nBarbara „Bára“ Basiková (* 17. února 1963 Praha) je česká zpěvačka.\n\nV 80. letech začala zpívat se skupinou Martina Němce Precedens, se kterou vydala i svou první desku \"Doba ledová\". Z té doby pochází hity jako např. „Dívčí válka“, „Už se za zlým jejím stínem“ nebo „Doba ledová“. V tomtéž roce vychází i dvojalbum skupiny Stromboli Michala Pavlíčka, na kterém se Basiková sešla ještě např. s Vildou Čokem. Spolupráce Basikové a Pavlíčka přinesla např. hit „Villa Ada“.\n\nBasiková se objevila i na dalším albu \"Shutdown\" z roku 1989, které byla natočeno v angličtině. Roku 1988 vychází druhé elpíčko Precedensu s názvem \"Věž z písku\". To ale na rozdíl od debutu \"Doba ledová\" nebylo postaveno jen na Basikové, stejně jako i třetí deska \"Pompeje\".\n\nV roce 1991 vychází první sólové album pod prostým názvem \"Bára Basiková\", na kterém se sešlo mnoho muzikantů, např. David Koller, Lešek Semelka nebo Michal Pavlíček, kteří přispěli i autorsky. Deska přinesla hit „Souměrná“. V tomtéž roce se fanoušci Precedensu dočkali vydání archivních nahrávek této skupiny z 80. let, na nichž se s Basikovou podílel Jan Sahara Hedl, spoluzakladatel Precedensu.\n\nNa počátku 90. let byla založena skupina Basic Beat, kterou vedl Martin Němec z Precedensu. Ta Basikovou doprovodila i na následujícím albu \"Viktorie královská\", minidesce \"60tá\" a koncertu \"Bára Best Basic Beat Live\", který plodnou spolupráci zakončil. Z tohoto období pochází úspěšný singl „Soumrak Bohů“ nebo předělávky typu „Bossa Nova“ či „Pane, vy jste vdova“.\n\nV roce 1996 přichystala Basiková pro posluchače překvapení v podobě temného a syrově rockového alba \"Lhát se musí\", k němuž si napsala i většinu textů. Ale úspěchu předchozích alb nedosáhlo.\n\nPo dvou letech přišel na trh projekt \"Gregoriana\" s latinskými texty a v rádiích zabodovala především píseň „Veni Domine“. O rok později Basiková přichystala pokračování s názvem \"Nová Gregoriana\", kde vsadila už i na české texty, kterými přispěl např. Lou Fanánek Hagen.\n\nOd roku 1994 se Basiková počínaje \"Jesus Christ Superstar\" začala věnovat muzikálům a účinkovala mj. ještě v \"Rusalce\", \"Kleopatře\" nebo \"Johance z Arku\".\n\nK Precedensu a písničkám Martina Němce se znovu vrátila až v roce 2005 a přichystali společně album \"Aurora\". V roce 2012 oslavila skupina 30 let vydáním výběrového alba \"Precedens – 30 let\". Uskutečnily se také exkluzivní koncerty v Brně, Karlových Varech a Praze (v Paláci Akropolis, záznam natáčela Česká televize).\n\nV prezidentské volbě 2013 výrazně podporovala kandidaturu Karla Schwarzenberga, po jeho porážce rozeslala přátelům následující SMS: \"Milí přátelé a kamarádi. Nemám facebok, tak vám posílám sms. Dnešní tragickou událost jsem obrečela, je mi strašně. Nechci tady žít a vychovávat svoje dítě. Objevila jsem lásku a pochopení v jiné zemi, a pokud to bude jen trochu možné, odejdu tam. Navždy. S láskou vaše Bára Basiková\".\n\nDne 6. září 2013 vydala po dvanácti letech nové sólové album nazvané \"Belleville\".\n\nKoncert připomínající 30 let skupiny Stromboli doprovodil koncert v pražské O2 Areně 4. 12. 2014.\n\nDalší sólové album s názvem \"Slzy\" vyšlo 20. dubna 2018. Křest CD se uskutečnil 21. května 2018 v Národní kavárně, kmotrem se stal Matěj Ruppert.\n\nBára Basiková produkovala a podílela se dramaturgicky na albu \"Černá\" zpěvačky Nadi Válové, na které nahrály také společný duet. Na CD se autorsky podíleli Michal Horáček, Petr Hapka nebo Ivan Hlas. Album \"Černá\" vyšlo 17. května 2019.\n\nKoncertní šňůra se Stromboli čeká Basikovou od července do října 2019. Kapela zahraje v České republice i na Slovensku.\n\n\n\n\n\n\n\n\n\n\n"}
{"id": "97534", "url": "https://cs.wikipedia.org/wiki?curid=97534", "title": "Steak", "text": "Steak\n\nSteak či \"stejk\" je plátek masa ukrojený přes vlákna z většího kusu masa, obvykle hovězího (biftek) nebo obecně červeného. Steaky se obvykle upravují grilováním nebo pečením na pánvi. Protože se připravují rychle, s použitím suchého tepla a podávají se v celku, jsou použity vždy nejlepší části zvířete. \n\nRestaurace, které se specializují na přípravu tohoto pokrmu jsou známé jako steakhouses. K takové typické steakové večeři se pak obvykle podávají jako příloha nejčastěji brambory, ale někdy také rýže, těstoviny či fazole a také se někdy přidává zeleninová obloha. Známá je také například ozdoba z vařeného humřího ocasu („surf and turf“). Ke konzumaci steaků jsou určeny speciální masivnější příbory s ostřejším nožem.\n\nDélka a stupeň propečení steaku závisí na osobní preferenci. Čím kratší dobu je steak připravován, tím šťavnatější, jemnější a krvavější je maso. Delší doba přípravy na druhou stranu znamená menší obavy z případných chorob. Časem se vyvinula slovní stupnice pečení steaku od lehounce opečeného po plně propečený:\n\n\nV některých oblastech severní Ameriky existuje speciální „Chicago-style steak“, který je připraven na požadovaný stupeň propečení a poté rychle povrchově „připálen“. Takový steak si můžete objednat, když řeknete něco jako „Chicago-style rare“. V některých oblastech se mu také říká „Pittsburgh“.\n\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v hovězím steaku.\n\n\n"}
{"id": "97536", "url": "https://cs.wikipedia.org/wiki?curid=97536", "title": "Thunderbird", "text": "Thunderbird\n\nThunderbird může být:\n\n"}
{"id": "97539", "url": "https://cs.wikipedia.org/wiki?curid=97539", "title": "Serpuchovskaja (stanice metra v Moskvě)", "text": "Serpuchovskaja (stanice metra v Moskvě)\n\nSerpuchovskaja ( ) je stanice moskevského metra.\n\nSerpuchovskaja je stanicí na Serpuchovsko-Timirjazevské lince, v její centrální části. Je to podzemní, ražená, trojlodní stanice. Ze střední zkrácené lodi vychází eskalátorový tunel, který ústí do podpovrchového vestibulu, je to jediný výstup ze stanice. Z druhého konce střední lodě pak vychází přestupní chodba do stanice Dobryninskaja na Kolcevské lince.\n\nNa obklad stanice byl použit mramor; jsou jím obložené stěny za nástupištěm (bílým) a prostupy (bílo-okrovým). Kromě tohoto kamene byl také v prostupech užit kov. Nápis stanice na stěnách za kolejemi je proveden ozdobně, jedná se v podstatě o mozaiku.\n\nOsvětlení je umístěno na zavěšeném nosiči v jedné řadě v ose každé lodě; v té střední se jedná o dlouhý válcový nosič, na kterém je umístěno 12 ozdobných krychlí. Ten však dlouhou dobu nebyl v provozu; dodnes kolují historky o tom, jak technici nebyli schopni unikátní osvětlení dovézt na místo. Dlouhou dobu tak střední tunel stanice nasvicovala provizorní světla, umístěná nad samotnými prostupy.\n\nSerpuchovskaja je v provozu od 8. listopadu roku 1983; zprovozněna byla jako součást historicky prvního úseku deváté linky mezi stanicemi \"Serpuchovskaja\" a Južnaja. Denně ji využije okolo 30 tisíc lidí.\n\nSeverním směrem za stanicí se nachází kolejový přejezd (který sloužil až do prodloužení linky dále na sever pro obracení vlaků); z něho vybíhá manipulační kolejová spojka. Ta umožňuje, aby se vlaky ze Serpuchovsko-Timirjazevské linky dostaly i na Zamoskvoreckou, Kalužsko-Rižskou a Kolcevskou linku. Jedná se o nejdelší a o nejvíce rozvětvenou manipulační spojku metra pod Moskvou.\n\n"}
{"id": "97541", "url": "https://cs.wikipedia.org/wiki?curid=97541", "title": "John Forbes Nash", "text": "John Forbes Nash\n\nJohn Forbes Nash Jr (13. června 1928 – 23. května 2015) byl americký matematik, pracující v oblastech teorie her a diferenciální geometrie. Jeho slibně se rozvíjející kariéru matematika na takřka třicet roků výrazně zkomplikovala schizofrenie, navzdory tomu vytrval ve své práci. V roce 1994 mu byla za přínos k teorii her udělena Nobelova cena za ekonomii. Společně s ním ji získali i další dva matematici Reinhard Selten a John Harsanyi. \n\nV populární kultuře je znám jako hlavní postava filmu \"Čistá duše\" o jeho matematickém nadání a souboji s duševní nemocí.\n\nNarodil se v malém městečku Bluefield v oblasti Appalačských vrchů v Západní Virginii v USA. Jeho otec John Nash starší byl elektrotechnickým inženýrem a důvodem jeho přistěhování se do města Bluefield bylo zaměstnání v elektrárenské firmě Appalachian Electric Power. Jeho matka Virginie Martin, bluefieldská rodačka, studovala na West Virginia University a po studiích se věnovala vyučování jazyků, a to i přesto, že během svého studia prodělala spálu a částečně ztratila sluch.\n\nNash už jako dítě projevoval velký zájem o různé vědecké pokusy a mnoho času strávil čtením a experimentováním, zavřený ve svém pokoji, ze kterého si vyrobil provizorní laboratoř. Zatímco jeho sestra Martha byla úplně obyčejným dítětem, Johnny se už v dětství od jiných odlišoval.\n\nNa Massachusettském technologickém institutu (MIT) se potkal s Aliciou Lopez-Harrison de Lardé, studentkou matematiky, pocházející ze Salvadoru. V roce 1957 se s ní oženil a o dva roky později, roku 1959, se jim narodil syn John Charles Martin. Stal se taktéž matematikem, ale stejně jako jeho otec trpěl paranoidní schizofrenií. Nash měl ještě jednoho syna Johna Davida, jehož matkou byla Eleanor Stier. Odmítl však s ním mít cokoliv společného.\n\nAlicia se s ním roku 1963 rozvedla, ale roku 1970 se k němu vrátila. Podle Nashova životopisu od autorky Sylvie Nasar John a Alicia spolu žili jako „dva vzdáleně příbuzní jedinci pod jednou střechou“. Poté co Nash získal Nobelovu cenu, obnovili svůj vztah a 1. června 2001 se znovu stali manželi. Oba zemřeli společně při autonehodě vozidla taxislužby v New Jersey dne 23. května 2015.\n\nRoku 1958, kdy se John Nash ocitl na vrcholu své kariéry, začaly se u něj projevovat první příznaky rozvíjející se duševní poruchy. Vůbec první vážnější atakou jeho nemoci bylo přesvědčení, že prostřednictvím deníku \"The New York Times\" s ním pomocí šifer komunikují obyvatelé vzdálené galaxie. Začal být paranoidní, a poté co se jeho choroba a s ní i jeho problémy v komunikaci rapidně zhoršily, byl umístěn do McLeanovy soukromé nemocnice poblíž Bostonu. V nemocnici roku 1959 byla jeho diagnóza určena jako paranoidní schizofrenie. Po absolvování problematického pobytu v Paříži a Ženevě se Nash vrátil roku 1960 do Princetonu. Až do roku 1970 střídavě pobýval v různých psychiatrických nemocnicích a podstoupil rozličné formy terapie.\n\nNěkteré druhy léčby pravděpodobně nebyly vhodně zvoleny a přispěly ke zhoršování jeho stavu. Lékaři totiž podcenili klíčový význam práce a komunity při překonávání duševní poruchy. V případě Johna Nashe se jako nejúčinnější krok k jeho vyléčení jevilo administrativní rozhodnutí princetonské fakulty matematiky a výpočetního centra, které Nashovi v tomto těžkém období povolily využívat prostředky univerzity pro jeho výzkum. V povědomí studentů se tak stal „fantómem Fine Hall“ (Fine Hall je matematické centrum v Princetonu), záhadnou postavou, která uprostřed noci čmárá po tabulích tajemné rovnice. Díky podpoře manželky Alicie Nash vytrval jak ve své práci, tak i v komunitě, kde jeho výstřednosti zůstaly nepovšimnuty a mezi jinými zájmy rozvinul svůj zájem o výpočet přesných hodnot velkých čísel. Tento výzkum ho přivedl do princetonských výpočetních středisek, kde pro svou práci vyvinul počítačové programy vysoké úrovně. Zároveň tak byl v užším kontaktu s lidmi z Princetonu a od konce 80. let 20. století začal aktivně využívat elektronickou poštu pro komunikaci s matematiky. Odborná veřejnost tak dostala možnost zjistit, že nová práce legendárního Johna Nashe má význam a hodnotu. Tato skupina matematiků potom navrhla Johna Nashe komisi Švédské národní banky, která uděluje Nobelovu cenu, jako kandidáta v oblasti ekonomie.\n\n90. léta 20. století znamenala návrat génia – Nashovi se podařilo zvládnout projevy své duševní choroby. Jeho poslední práce se zabývala zajímavými spekulacemi o pokročilé teorii her.\n\nV létě roku 1950 pracoval pro RAND Corporation v kalifornském městě Santa Monica, kam se nakrátko vrátil i v létech 1952 a 1954. Od roku 1950 zároveň vyučoval matematiku na Princetonu a studoval. Podařilo se mu vyhnout se vojenské službě. V tomto období dokázal platnost tzv. Nashova teorému vnoření, důležitého výsledku v diferenciální geometrii o mnohotvárnosti.\n\nOd roku 1951 do jara roku 1959 působil na MIT a oddychový rok strávil prací v Institutu pro pokročilé studium v Princetonu. V létech 1965–1967 zastával místo výzkumného pracovníka na Brandeis University. Mezi léty 1945 a 1996 publikoval 23 vědeckých prací. Až do smrti se věnoval matematice v Princetonu a byl velmi opatrný ve styku s neznámými lidmi, zasvěcení hovořili o jeho suchém humoru.\n\nNa Nashovu kariéru měla zásadní vliv podpora jeho ženy Alicie. Povzbuzovala ho, když trpěl halucinacemi, a chápala, že jakékoli nevýrazné zapojení do činnosti princetonské komunity matematiků Nashovi velmi prospívalo. Mimo to Alicia odvážně pracovala v muži ovládaném odvětví jako počítačová programátorka, aby materiálně zabezpečila sebe, manžela a syna.\n\n\n"}
{"id": "97543", "url": "https://cs.wikipedia.org/wiki?curid=97543", "title": "Zatáčkoměr", "text": "Zatáčkoměr\n\nZatáčkoměr je letecký přístroj, který využívá vlastnosti roztočeného setrvačníku zavěšeného v rámečku. Zatáčkoměr ukazuje úhlovou rychlost otáčení letadla okolo svislé osy. Stupnice je obvykle ve ° za sekundu. Na zatáčkoměru je tedy například napsáno „2 min“; to znamená, že pokud bude ručička na této značce (tedy 3 ° za sekundu), letadlo vykoná 360° zatáčku za dvě minuty. \n\nVýhodou zatáčkoměru je jeho malé zpoždění a zejména jednoduchost, a z toho vyplývající vysoká spolehlivost. Velkou nevýhodou je nedokonalé tlumení – pokud letadlo neletí v klidném vzduchu (a ten je v mraku málokdy), tak se ručička třepe kolem správné hodnoty, což znesnadňuje pilotáž podle zatáčkoměru. Z tohoto důvodu se u dnešních letadel pro let podle přístrojů běžně nepoužívá, ale spolu s variometrem slouží jako zdvojující přístroje pro případ vysazení umělého horizontu.\nZatáčkoměr může být poháněn stejnosměrným elektrickým proudem (12 V, 24 V), střídavým proudem (většinou 3x 36 V 400 Hz), nebo pneumaticky. Pro jednodušší odečítání bývá vybaven pneumatickým tlumicím zařízením.\n\nZatáčkoměr je většinou kombinován s relativním příčným sklonoměrem (kuličkou), pomocí které pilot určuje koordinaci zatáčky, tedy to, zda je zatáčka prováděna bez skluzu či výkluzu. Takový přístroj je pak v žargonu pilotů nazýván „\"kulička-nožička\"“ (tedy „\"kam kulička, tam nožička\"“). Zatáčkoměr může být kombinován také s variometrem. Podobný, ale drobně vylepšený přístroj, který odstraňuje některé chyby zatáčkoměru, se nazývá koordinátor zatáček, a bývá opět také kombinován relativním příčným sklonoměrem.\n"}
{"id": "97545", "url": "https://cs.wikipedia.org/wiki?curid=97545", "title": "1. FC Norimberk", "text": "1. FC Norimberk\n\n1. FC Nürnberg (celým názvem: 1. Fußball-Club Nürnberg Verein für Leibesübungen e. V.) je německý fotbalový klub, který sídlí v bavorském městě Nürnberg. Založen byl 4. května 1900. Od sezóny 2019/20 působí ve 2. Bundeslize, druhé německé nejvyšší fotbalové soutěži. Své domácí zápasy odehrává na stadionu Grundig s kapacitou 50 000 diváků. Klubovými barvami tohoto tradičního německého týmu jsou červená a bílá. Norimberští jsou přezdívaní jako \"Klub\" (\"Der Club\"), \"Staromistr\" (\"Der Altmeister\") nebo prostě zkráceně \"FCN\".\n\nKe konci října 2013 má klub téměř 15 tisíc registrovaných příznivců a členů. Drží nelichotivý rekord v počtu sestupů do druhé ligy v rámci Bundesligy – devětkrát. Hlavním sponzorem klubu je společnost NKD. Ta v roce 2012 uzavřela s klubem čtyřletou smlouvu, nicméně následujícího roku oznámila ukončení spolupráce po sezóně 2013/14. Sponzorem fotbalového vybavení je firma Adidas.\n\nPříznivci FCN se přezdívají \"Cluberer\". \"Cluberer \"pojí přátelství s příznivci FC Schalke 04. Norimberským rivalem je bavorský celek FC Bayern Mnichov. Ten FCN v roce 1987 překonal, co se počtu ligových titulů týče. Lokálním derby pro Norimberk jsou souboje s SpVgg Greuther Fürth.\n\nV průběhu let hráli za Norimberk i někteří čeští fotbalisté, například Jaromír Blažek, Tomáš Galásek, Roman Hogen, David Jarolím, Jan Koller, Luboš Kubík, Tomáš Pekhart, Pavel Kuka, Marek Nikl, Ondřej Čelůstka, Jan Polák, Adam Hloušek nebo Daniel Šmejkal. V sezóně 2017/18 je součástí norimberského kádru Ondřej Petrák.\n\nNásledkem vítězství v domácím poháru byla kvalifikace v Poháru UEFA, kde se Norimberku dařilo nadmíru dobře. Tým opustil evropskou soutěž až mezi 32 nejlepšími, jinak se ale FCN v sezóně 2007/08 nedařilo. Základní stavební kameny v podobě brankáře Raphaela Schäfera a útočníka Markuse Schrotha mužstvo sice neopustily, ba byly doplněny hráči jako Angelos Charisteas, Zvjezdan Misimović a Peer Kluge, ani ti ovšem tým z krize nevytrhli. Jelikož tým výkonově navázal na krizovou podzimní část i začátkem jara, byl propuštěn trenér Hans Meyer. Protože nový trenér Thomas von Heesen sestup neodvrátil, putovali Norimberští znovu do druhé Bundesligy. Především nízké využití gólových příležitostí spolu s vleklými hráčskými zraněními vedlo k celkově sedmému sestupu do druhé ligy. Během sezóny se Norimberští stali svědky dvou přerušených utkání, v obou případech to bylo způsobeno příčinami mimo fotbalové spektrum. Utkání na Eintrachtu Frankfurt přerušili nepokoje fanoušků Norimberka, domácí zápas s VfL Wolfsburg zase hutný déšť, který vůbec poprvé dočasně zastavil bundesligové klání.\n\nV následující sezóně vytyčil klub opětovný návrat mezi bundesligovou elitu jako cíl. Předešlé příjmy z pohárových tažení napomohly klubu udržet bezdlužný stav, ale rozpočet se nemohl na dlouho obejít bez prvoligových tržeb, hrozily výrazné škrty. Už po druhém ligovém kole odstoupil koncem srpna po vnitroklubových rozepřích trenér von Heesen, kterého nahradil jeho asistent Michael Oenning. Prosazovali se mladí hráči a i přes slabší začátek tým obsadil třetí místo, čímž se nasměroval k barážovému dvojzápasu s 16. celkem nejvyšší soutěže – Energií Chotěbuz – a k předsezónnímu cíli. Norimberk si s Energií poradil vítězstvími 3-0 a 2-0 a opětovně vstoupil do první německé ligy. Králem střelců se stal znovu Slovák Marek Mintál s 16 brankami a gólman Schäfer stanovil nový záznam v rekordech druhé Bundesligy, když přestál 945 minut s čistým kontem.\n\nPo osmi dnech od postupového úspěchu složil prezident Michael A. Roth s okamžitou platností svou funkci a opustil tak post po 14 letech. Jeho místo dočasně obsadil Franz Schäfer, shromážděním potvrzený 13. října 2009. Klubové shromáždění téhož dne předsevzalo změnu stanov a odhlasovalo vznik klubového představenstva namísto právě zrušeného postu čestného prezidenta od října 2010.\n\nSezónu 2009/10 započal Norimberk s téměř neměnným postupovým mužstvem s výjimkou odchodu defenzivního pilíře Stefana Reinartze. Podzimní ligovou část zakončil FCN na předposledním místě, a tak byl 21. prosince 2009 propuštěn Michael Oenning. Jako nástupce vstoupil do týmu trenér Dieter Hecking. Tým posílili někteří hráči na hostování, a to včetně Brena a Andrease Ottla ze sousedního bavorského Bayernu. Uplynulá ligová soutěž znamenala v součtu konečné 16. místo a barážový dvojzápas s Augsburgem. Norimberk si pojistil prvoligovou příslušnost dvěma výhrami 1-0 a 2-0.\n\nSchválené administrativní změny vešly v platnost 7. října 2010. Dočasný prezident Franz Schäfer opustil právě zrušený post a jeho pozici zaujalo předsednické duo Martin Bader a Ralf Woy, jež byli do této doby místoprezidenty. Dozorčí šestičlennou radu rozšířili tři další členové.\n\nV sezóně 2010/11 vsázel klub opět na několik hostujících fotbalistů. Posílil ho i přestup defenzivního Timmy Simonse. Herně vynikal hráčský trojúhelník İlkay Gündoğan – Julian Schieber – Mehmet Ekici. Ten se zásadně přičinil o brzkou jistotu záchrany a přispěl ke konečnému 6. místu. Po sezóně kádr opustila hostující ofenzivní trojice a též dlouholeté opory Mintál s Wolfem, což pro klub znamenalo jistý přelom.\n\nV sezóně 2011/12 posílil mužstvo český útočník Tomáš Pekhart. Přestup z Jablonce vyšel norimberský klub na 2 miliony eur a hráč podepsal čtyřletou smlouvu. Norimberk zakončil sezónu na klidnějším desátém místě. Následující sezónu 2012/13 dosáhl tým stejné mety.\n\nPro sezónu 2013/14 získali Norimberští rakouského obránce Emanuela Pogatetze z konkurenčního Wolfsburgu. Pogatetz podepsal dvouletý kontrakt a rychle se zapracoval do základní sestavy. Z Borussie Dortmund přestoupil mladý útočník Daniel Ginczek. Rovněž Ginczek se zabydlel v základní sestavě, čímž posadil Pekharta. V září však přišlo Ginczekovo zranění a Pekhart se vrátil do první jedenáctky. Po dlouhotrvajícím zranění se v září ke spoluhráčům připojil i Adam Hloušek. Norimberk je v současnosti po deseti zápasech na 16. místě, tedy na sestupové-barážové pozici se sedmi body. Společně s Freiburgem jsou jedinými týmy Bundesligy, které letos v lize ještě nevyhrály.\n\n\nNorimberk odehrává své zápasy na Max-Morlock-Stadionu. Během sezóny 1966/67 se zde odehrálo finále evropského Poháru vítězů pohárů mezi Bayernem Mnichov a Glasgow Rangers. Tehdy však norimberský stadion nesl název Dutzendteich. Později se stadion jmenoval také Frankenstadion, easyCredit-Stadion nebo Stadion Nürnberg. Od února 2013 je stadion přejmenován na Grundig Stadion po uzavření čtyřletého kontraktu se společností Grundig.\n\n\"Aktuální k datu: 6. listopadu 2019\"\n\n\nZdroj: \n\n\n\nZdroj: \n\n1. FC Nürnberg II, dříve znám také pod názvem 1. FC Nürnberg Amateure, je rezervním týmem norimberského 1. FC. Největšího úspěchu dosáhl v sezóně 1980/81, kdy se v Oberlize (tehdejší 3. nejvyšší soutěž) umístil na 2. místě.\n\n\nZdroj: \n\n\n\nZdroj: \n\n"}
{"id": "97550", "url": "https://cs.wikipedia.org/wiki?curid=97550", "title": "Céčka", "text": "Céčka\n\nCéčka jsou plastové výlisky ve tvaru písmena C, původně vyráběné jako součásti závěsů do oken a dveří, které se v 80. letech 20. století staly u československých dětí a dorostenců, zvaných také Husákovy děti, cenným sběratelským artiklem. Kolem céček se spontánně rozpoutalo doslova šílenství – „céčková horečka“. V podmínkách tzv. normalizace vyjadřovalo jejich vlastnictví sociální status držitele. V roce 2010 se na českém trhu céčka objevila znovu – jistá firma je vyrábí a dodává do obchodních řetězců prodejen s hračkami.\n\nTyto plastové výlisky ve tvaru písmene „C“ (o velikosti kolem 1,5 cm), které bylo možno secvaknutím řetězit, sloužily:\n\nSpolu s tím, jak se na trhu objevily i jiné tvary céček (S, 3, B, D, E, §, …), popřípadě jiné materiály, z kterých céčka byla vyrobena (perleť, průhledný plast, fosforeskující plast), byly stanoveny „směnné kurzy“ mezi těmito vzácnějšími kusy, kde „zúčtovací jednotkou“ bylo jedno céčko z běžného plastu.\n\nS céčky děti hrály tzv. \"čáru\" – „hazardní hru“, při níž se céčka nebo svazky z nich zřetězené házely k pro tento účel označené čáře a ten, kdo k ní dohodil nejblíže, vyhrál céčka ostatních hráčů. Hra byla doplněna o dodatečná pravidla (která se mohla lokálně lišit), například, že v případě, kdy byla céčka dvou nebo více hráčů ve stejné vzdálenosti od sebe, následoval „rozstřel“, kdy pouze tito hráči hodili ještě jednou a vítěz bral všechno.\n\nFenomén céček byl silný a lze jej zaznamenat například v textu písně \"Céčka, sbírá céčka\" z roku 1984 tehdejší české diskotékové hvězdy Michala Davida. \n\nCéčka jsou dvakrát zmíněna i v písni \"Pochodové cvičení\" od písničkáře Slávka Janouška.\n\n"}
{"id": "97555", "url": "https://cs.wikipedia.org/wiki?curid=97555", "title": "Siddhartha", "text": "Siddhartha\n\nSiddharta je alegorická novela od Hermanna Hesseho, která pojednává o duchovní cestě muže jménem Siddharta v době Buddhově.\n\nKniha byla napsána v němčině, jednoduchým, silným a lyrickým stylem. Poprvé byla publikována roku 1922 poté, co Hesse strávil nějaký čas v Indii. V USA poprvé vyšla v roce 1951 a během 60. let se stala známou.\n\nSiddharta znamená „ten, kdo dosáhl svého cíle“, „ten, kdo je vítěz“. Buddhovo jméno před jeho vypovězením bylo princ Siddharta. Nicméně Siddharta v této knize není osoba totožná s Buddhou; ten je v knize symbolizován Gautamou.\n\nSiddhartův příběh se odehrává ve starověké Indii v době Buddhových časů. Novela začíná, když Siddharta, brahmanův syn, opouští svůj domov a se svým společníkem Govindou se připojuje k asketům. Ti dva se vydávají na cestu hledat osvíceni. Při své snaze dosáhnout tohoto osvícení prochází Siddharta řadou změn a poznání.\n\nKdyž se Siddharta, nadaný a oblíbený syn bráhmana, unaví formálními a striktními cestami hinduistických kázání a obětí, opouští domov se svým zbožňujícím přítelem Govindou. (Govinda je také jedno ze jmen Krišny. Doslova to znamená „ochránce krav“.) Připojí se ke skupině šramanů, putujících mnichů, kteří žijí v lesích a snaží se vybojovat své vlastní já půstem a asketickým životem. Po třech letech, kdy žijí tímto způsobem, uslyší chlapci o Buddhovi a opouští šramany, aby naslouchali jeho učení. Govinda se k buddhistickým mnichům připojí, Siddharta je ale přesvědčený, že jenom osobní zkušenost a ne vnější učení vede k pravým znalostem a ke spáse. Rozhodne se „najít sám sebe“ a znovu se vydává do světa.\n\nNa svém putování dosáhne domu bohaté kurtizány Kamaly, která si mladého muže oblíbí. Vypráví mu o svém povolání, chce ho naučit umění milovat. Musí si však nejprve najít práci a vrátit se s dary. Siddharta se stane pomocníkem obchodníka Kamaswami, a stane se celkem úspěšným. Nejprve zůstane netečný a spíše pobavený tím, jak „dětinští dospělí“ berou vážně každodenní věci, ale pozvolna se ponoří do života hazardu a chamtivosti. Posléze, nešťastný a unavený hraním života jako prázdné hry, opět odjíždí.\n\nPo období depresí opět nachází radost z nově nalezené svobody, šťastný, že měl předchozí zkušenosti. U řeky potká podruhé v životě spokojeného převozníka Vasudeva a rozhodne se zůstat s ním. (Vasudeva je také jméno důležité postavy hinduismu). Tito dva sdílí hlubokou lásku k řece a pracují spolu jako převozníci. Mezitím Kamala porodí bez Siddhartova vědomí jeho dítě. Když se ona a její syn vydávají na pouť, aby viděli Buddhu, Kamalu u řeky uštkne had. Předtím než umře, pozná Siddhartu a řekne mu o synovi. Siddharta se stará o svého nepokojného syna a snaží se mu vštěpovat porozumění prostému životu a jeho sílu. Nakonec selže a syn se vydává do města žít vlastní život.\n\nPoté, co ho syn opustí, Siddharta rozpozná, že podstata veškeré moudrosti je v jednotě všech. Společně s Vasudevou, poslouchá spousty zvuků řeky, které přichází, aby vylíčily jednotu všech lidí, rostlin a zvířat. Všechny ty zvuky smíšené dohromady se spojují v jeden - „om“. Po tomto objevu se starý převozník vydává do lesů. Siddhartův přítel z dětství, Govinda, přijde k řece, stále jako buddhistický mnich a stále hledá. Když se ptá na učení, které přineslo Siddhartovi mír, odpoví, že tolik hledání vede k poznání, že čas a iluze a všechno je jeden. Všechno je hodno lásky, kromě slov: pravá moudrost nemůže být vyjádřena slovy nebo myšlenkami. Na Siddhartovu pobídku ho políbí Govinda na čelo, už neuvidí více svého přítele Siddhartu, ale spíš moře lidí, zvířat, rostlin a ostatních věcí na světě. Přitom Govinda objeví jednotu vesmíru, právě jako Gautama a Siddharta před ním, odchazí Siddharta a Govinda v míru se světem.\n\n\nHlavním tématem knihy je osvícení. Od začátku své cesty hledá Siddharta spásu. Připojí se k asketům, navštíví Gautamu, chopí se světských tužeb, a nakonec splyne s přírodou, to všechno proto, aby dosáhl nirvány. Román také ukazuje, jak cesta k osvícení nemůže vést přes jinou osobu, protože je pro každého jiné a nikdy se nedá dosáhnout jen posloucháním vyprávění osvícených. Proto má učení a slova mluvit o pravdě, ale ne o Pravdě samotné. Představy, které tě lákají, ale osvícení znamená zproštění se od představ. Govinda se učí, ale nechce dosáhnout spásy se Siddhartou, a ani by ji nedosáhl, a Siddharta ví, že ji nenajde následováním Vyvoleného.\n\nOdchod\n\nVolání dobrodružství – asketové\n\nOdmítnutí volání - otec odmítne Siddhartovu žádost, aby odešel\n\nPřekročení prvního prahu - Siddharta odchází z Brahmina města.\n\nBřicho velryby - Siddharta vyhladoví a dá pryč své zahájení (zasvěcení)\n\nCesta zkoušek - Siddharta se postí a vyhazuje\n\nSetkani s bohyní - Kamala\n\nPokušení - Siddharta poslechne Kamalu a dá se na život v blahobytu a světských radostech\n\nVykoupení - Siddharta se setká s převozníkem a zůstane u něj\n\nZbožštění - Siddharta zjišťuje, že není čas, přítomnost, budoucnost, minulost - všechno existuje zároveň\n\nPoslední spása - po zbožštění, Siddharta dosáhl osvícení\n\nNávrat\n\nnení přítomnost\n\nTato novela je založena na buddhistickém hledání osvícení. Děj probíhá v Indii a odráží hledání spasení, jak po tom touží hodně lidí v této oblasti. Myšlenky novely přišly z východní, především indické kultury, a nemusí korespondovat se západními ideály. Novela je alegorií Čtyř vznešených pravd buddhismu a Osmi cest buddhismu. Každá kapitola reprezentuje jednu ze čtyř Pravd a jednu z osmi Cest.\n"}
{"id": "97557", "url": "https://cs.wikipedia.org/wiki?curid=97557", "title": "FireWire", "text": "FireWire\n\nFireWire (označované jako i.Link nebo IEEE 1394) je standardní sériová sběrnice pro připojení periférií k počítači. Díky své technické jednoduchosti a pořizovací ceně nahrazuje dříve používané způsoby připojení, především SCSI.\n\nV současné době jsou k dispozici dvě verze FireWire – původní s šestipinovým kabelem označovaná dnes jako FireWire 400 neboli IEEE 1394a s rychlostí 400 Mbit/s a FireWire 800 neboli IEEE 1394b s rychlostí až 800 Mbit/s a devítipinovým kabelem. Nyní se schvaluje nový standard IEEE 1394c s rychlostí až 3200 Mbit/s. FireWire na rozdíl od USB není ale prozatím tak rozšířen a patrně už nikdy nebude. Dnes se používání tohoto rozhraní pro běžné uživatele zúžilo zejména k připojení digitálních videokamer, v profesionální sféře se používá k rychlému připojení externích disků a optických mechanik, čteček paměťových karet atd.\n\nFireWire je označení společnosti Apple pro IEEE 1394 vysokorychlostní sériovou sběrnici. Práce byly zahájeny společností Apple v roce 1986. Vývoj byl zajištěn pracovní skupinou IEEE P1394, do které velmi přispíval Apple, ale také inženýři ze společností Texas Instruments, Sony, Digital Equipment Corporation, IBM a INMOS/SGS Thomson (dnes STMicroelectronics).\n\nIEEE 1394 je architektura sériové sběrnice pro vysokorychlostní přenos dat. FireWire je sériová sběrnice, což znamená, že informace se přenáší po jednotlivých bitech. Paralelní sběrnice využívají řadu různých fyzických propojení, a jako takové jsou obvykle méně efektivní, dražší a většinou těžší. FireWire plně podporuje jak isochronní, tak i asynchronní aplikace.\n\nApple zamýšlel vytvořit FireWire jako sériovou náhradu za paralelní SCSI sběrnici a zároveň, aby poskytoval připojení pro digitální audio a video zařízení. Vývoj Applu začal koncem osmdesátých let a později byl předložen IEEE. Dokončen byl v roce 1995. Od roku 2007 se IEEE 1394 skládá ze čtyř dokumentů: původního standardu IEEE Std. 1394-1995 a dodatků IEEE Std. 1394a-2000, IEEE Std. 1394b-2002 a IEEE Std. 1394c-2006. Dne 12. června 2008 byly všechny tyto dodatky, stejně jako opravy a některé technické aktualizace, začleněny do nahrazujícího standardu IEEE Std. 1394-2008.\n\nInterní dlouholeté kódové označení Applu pro FireWire bylo „Chefcat“. Začalo to v roce 1988, když tým Applu seděl u konferenčního stolu a přemýšlel, jak tento projekt nazvat. Nápad vzešel z pohledu na hrnek s kávou Michaela Johase Teenera, na kterém byla slavná kresba od B. Klibana. To byl ten moment vyjadřující cíle nového propojení. Při nízké ceně a maximální jednoduchosti předložit uživateli propojení nahrazující a sjednocující všechny ostatní PC propojení a na těchto základech vytvořit propojení umožňující maximální miniaturizaci elektroniky. Koncept této elektroniky, který se stal všudypřítomným standardem LVDS (z anglického Low-voltage differential signaling), dostal v roce 1992 kódové označení „Greyhound“.\nSony implementovalo IEEE 1394 pod názvem „i.Link“ a používá menší konektor pouze se čtyřmi signálními kontaktními piny místo obvyklých šesti. Dva vypuštěné piny slouží k napájení zařízení, tedy zařízení používající čtyřpinové konektory musí disponovat samostatným konektorem pro napájení. Tato varianta byla později přidána do dodatku 1394a. Tento port je také někdy označován jako „S100“ nebo „S400“ podle přenosové rychlosti v Mbit/s.\n\nSystém se běžně používá na připojování datových úložišť jako jsou externí pevné disky, videokamery, ale také pro připojení průmyslových video systémů a profesionálních audio systémů. Výhodou použití FireWire oproti běžnějšímu připojení prostřednictvím USB je vyšší efektivní rychlost FireWire (i když nominální rychlost USB 2.0 je mírně vyšší, v praxi je téměř nedosažitelná) a výrazně lepší rozvod napájení. Co je však pravděpodobně nejdůležitější, FireWire naplno využívá potenciálu SCSI a na rozdíl od vysokorychlostního USB 2.0 dosahuje vyššího trvalého, nepřerušovaného datového toku, což je kriticky důležité pro aplikace pro střih zvuku a obrazu. Testovací programy ukazují, že trvalé přenosové rychlosti dat jsou vyšší u FireWire než u USB 2.0, ale nižší než u USB 3.0. Výsledky jsou zřetelné zejména u Apple Mac OS X. U Microsoft Windows jsou výsledky různorodé.\n\nSkutečnost, že pro implementování FireWire byl potřeba drahý hardware (1 až 2 dolary), zabránila FireWire aby nahradil USB v nižší třídě masově prodávaných počítačových periferií, kde je cena produktu hlavním měřítkem.\n\nFireWire může spojit až 63 zařízení ve stromové nebo daisy chain topologii (na rozdíl od sběrnicové topologie paralelního SCSI). To umožňuje komunikaci zařízení na principu peer-to-peer, například mezi skenerem a tiskárnou, bez potřeby využití systémové paměti nebo procesoru počítače. FireWire také podporuje více hostitelských zařízení na jedné sběrnici. USB potřebuje na stejnou funkci speciální čipset, což v praxi znamená, že potřebuje speciální (a drahý) kabel, přičemž FireWire postačuje běžný kabel se správným počtem pinů (standardně šest). FireWire podporuje technologie plug-and-play a hot swapping. Měděný kabel, který je použit nejčastěji, může mít délku až 4,5 metru a je flexibilnější než většina kabelů pro paralelní SCSI. Kabel se šesti nebo devíti piny dokáže napájet port až 45 watty a 30 volty, což umožňuje energeticky středně náročným zařízením pracovat bez samostatného napájecího zdroje. Zařízení Sony i.Link obvykle využívají jen čtyřpinové připojení, což značí, že napájení musí být zajištěno samostatným napájecím adaptérem.\n\nPůvodní verze IEEE 1394-1995, dnes známá jako FireWire 400, přenáší data v half-duplexu mezi zařízeními rychlostmi 100, 200 nebo 400 Mbit/s (přesně je to 98,304, 196,608, nebo 393,216 Mbit/s, což je 12,2888, 24,576 a 49,152 MByte/s). Běžně jsou tyto rychlosti označovány jako S100, S200 a S400. Přestože je USB 2.0 teoreticky schopné přenosu až 480 Mbit/s, v praxi je připojení přes FireWire rychlejší.\n\nDélka kabelu je omezena na 4,5 metru, ale je možné spojit až 16 kabelů s využitím aktivních opakovačů; externí nebo interní huby jsou častým vybavením pro FireWire. Nicméně u standardu S400 je při jakékoliv konfiguraci maximální délka kabelu 72 metrů. 6pinový konektor se běžně vyskytuje na stolních počítačích a připojená zařízení může napájet.\n\nNapájený 6pinový konektor, dnes označovaný jako alfa konektor, dodává energii pro podporu externích zařízení. Typicky si zařízení bere z portu kolem 7 až 8 wattů. Napětí se však výrazně mění podle použitého zařízení. Napětí je specifikováno jako neregulované a mělo by nominálně dosahovat asi 25 voltů (v rozmezí od 24 do 30 V). Provedení od Applu pro notebooky je obvykle podřízeno baterii a tak může být i jen 9 voltů.\n\nDodatek IEEE 1394a, vydaný v roce 2000, upřesnil a vylepšil původní specifikaci. Přidal podporu pro asynchronní streaming, rychlejší rekonfiguraci sběrnice, spojování paketů a úsporný režim spánku.\n\nIEEE 1394a nabízí několik výhod oproti IEEE 1394. 1394a je schopen rozhodčích zrychlení, což sběrnici umožňuje urychlit rozhodčí řízení cyklů, což vede ke zlepšení efektivity. To také umožňuje řídit krátký restart sběrnice, při kterém mohou být přidány nebo odebrány uzly, aniž by došlo k velkému poklesu v isochronním přenosu.\n\n1394a také standardizoval 4pinový alfa konektor vyvinutý společností Sony pod ochrannou známkou „i.Link“, který byl již široce používána na spotřební elektronice, jako jsou videokamery, většina notebooků, řada stolních počítačů a další malá FireWire zařízení. 4pinový konektor je plně kompatibilní s 6pinovým alfa rozhraním, ale chybí mu napájecí piny.\n\nIEEE 1394b-2002 zavedl FireWire 800 (pojmenování Applu pro 9pinovovou verzi standardu IEEE 1394b). Tato specifikace a odpovídající produkty umožňují přenosovou rychlost 786,432 Mbit/s full-duplex prostřednictvím nového kódovacího systému zvaného beta režim. FireWire 800 je zpětně kompatibilní s nižšími rychlostmi a 6pinovým alfa konektorem FireWire 400. Nicméně, zatímco standardy IEEE 1394a a 1394b IEEE jsou kompatibilní, konektor FireWire 800, označovaný jako beta konektor, se od alfa konektoru FireWire 400 liší, takže starší kabely jsou pak nekompatibilní. Speciální kabel umožňuje připojení starších zařízení k novějšímu portu. V roce 2003 byl Apple první, kdo zavedl komerční produkty s novým konektorem.\n\nPlná specifikace IEEE 1394b podporuje přenosové rychlosti až 3200Mbit/s (tedy 400 MBajtů/s) přes beta režim nebo optické připojení a to do vzdálenosti až 100 metrů. Standardní nestíněný kabel kategorie 5e podporuje 100 metrů při rychlosti 100 Mbit/s (S100). Původní 1394 a 1394a standardy používají data/strobe (D/S) kódování (přejmenované na režim alfa), zatímco 1394b přidává systém kódování dat nazývaný 8B10B a označovaný jako beta režim.\n\nV prosinci 2007, 1394 Trade Association oznámila, že produkty používající módy S1600 a S3200 budou k dispozici do konce roku 2008. Tyto módy byly z velké části již definovány v 1394b a dále byly upřesněny ve standardu IEEE Std. 1394-2008. Zařízení s 1,6 Gbit/s a 3,2 Gb/s používají stejné 9pinové beta konektory jako existující FireWire 800 a jsou plně kompatibilní se stávajícími zařízeními S400 a S800. A měly by konkurovat USB 3.0.\n\nByly vyrobeny vývojové verze S1600 (Symwave) a S3200 (DapTechnology), nicméně z důvodu použití technologie FPGA se DapTechnology nejprve zaměřila na implementaci S1600 a proto S3200 nebude komerčně dostupná minimálně do roku 2012.\n\nIEEE 1394c-2006 byl zveřejněn dne 8. 6. 2007.\n\nFireWire S800T poskytl významné technické vylepšení, jmenovitě specifikaci nového portu, který poskytuje 800 Mbit/s přes stejné konektory 8P8C (Ethernet) a kabely kategorie 5e, které jsou specifikovány v bodu 40 normy IEEE 802.3 (gigabitový Ethernet přes měděnou kroucenou dvojlinku). Což spolu s odpovídajícím automatickým nastavením přenosových parametrů umožňuje použít stejný port pro připojení k zařízením IEEE Std. 1394 (Firewire) a IEEE 802.3 (Ethernet).\n\nAčkoliv je potenciál kombinovaného Ethernet a FireWire portu zajímavý, tak od listopadu 2008 ještě nejsou k dispozici žádné produkty nebo čipsety poskytující tuto funkci.\n\nProjekt s názvem IEEE P1394d byl vytvořen organizací IEEE 9. března 2009, aby přidal jednovidové optické vlákno jako další transportní médium pro FireWire.\n\nOčekává se, že budoucí verze FireWire navýší přenosovou rychlost na 6,4 Gbit/s a přinese další konektory jako je například malé multimediální rozhraní.\n\nPlná podpora pro IEEE 1394a a 1394b je dostupná pro Microsoft Windows, FreeBSD, Linux, Apple Mac OS 8.6 až Mac OS 9, Mac OS X, NetBSD a Haiku.\n\nVe Windows XP mohlo dojít, po nainstalování Service Packu 2, k degradaci výkonu zařízení 1394. Tento problém byl vyřešen v Hotfixu 885222 a Service Packu 3. Někteří výrobci FireWire poskytují vlastní ovladače zařízení, které nahrazují Microsoft OHCI host adapter driver stack. Tyto ovladače umožňují zařízení S800 využít plnou přenosovou rychlost 800 Mbit/s na starších systémech Windows XP (SP2 bez Hotfixu 885222) a Windows Vista. Windows Vista v době svého vydání podporovaly pouze 1394a se zárukou, že podpora 1394b bude uvolněna v příštím Service Packu. Dokumentace k Service Packu 1 pro Windows Vista však přidání podpory pro 1394b neuváděla. Ovladač pro sběrnici 1394 byl přepracován až pro Windows 7, aby poskytoval podporu pro vyšší přenosové rychlosti a alternativní média.\n\nV Linuxu byla podpora původně poskytována pomocí libraw1394 a to vytvořením přímé komunikace mezi uživatelským prostorem a IEEE 1394 sběrnicemi. Následně byl implementován nový kernel driver stack, přezdívaný Juju.\n\nZatímco obě technologie poskytují podobné koncové výsledky, mezi USB a FireWire existují zásadní rozdíly. USB vyžaduje přítomnost masteru sběrnice, obvykle PC, který se spojuje point to point s USB slavem. To umožňuje použití jednodušších (a levnějších) periferií, ovšem za cenu snížené funkčnosti sběrnice. Inteligentní huby jsou nutné pro připojení více USB zařízení k jednomu USB masteru sběrnice. Naproti tomu FireWire je v podstatě peer-to-peer síť (kde každé zařízení může sloužit jako host nebo klient), což umožňuje připojení více zařízení na jednu sběrnici.\n\nHostitelské rozhraní FireWire podporuje DMA a zařízeni s mapováním paměti, což umožňuje datové přenosy bez zatížení procesoru hostitele operacemi přerušení a kopírování do vyrovnávací paměti. Navíc, FireWire má dvě datové sběrnice pro každý segment sběrnicové sítě, zatímco do uvedení USB 3.0, USB obsahovalo pouze jednu. To znamená, že FireWire může komunikovat oběma směry současně (full-duplex), kdežto USB, před verzí 3.0, může komunikovat pouze jedním směrem v jednom okamžiku (half-duplex).\n\nZatímco USB 2.0 expandovalo do plně zpětně kompatibilního USB 3.0 a 3.1 (použitím stejného typu hlavního konektoru), FireWire používá rozdílné konektory pro verzi 400 a pro verzi 800.\n\nIDB-1394 Customer Convenience Port (CCP) je automobilová verze standardu 1394.\n\nZvukové monitorování vibrací při přenosu výkonu ve větrných turbínách používá pro sběr dat síť využívající 1394.\n\nFireWire lze použít pro ad-hoc (pouze terminály, žádné routery výjimkou případů, kdy je použit FireWire hub) počítačové sítě. Konkrétně, specifikuje, jak provozovat IPv4 přes FireWire rozhraní a specifikuje, jak použít IPv6.\n\nMac OS X, Linux a FreeBSD zahrnují podporu pro síťování přes FireWire. Windows Me, Windows XP a Windows Server 2003 zahrnují nativní podporu pro IEEE 1394 sítě. Windows 2000 nemají nativní podporu, ale mohou pracovat s ovladači třetích stran. Síť lze založit mezi dvěma počítači pomocí jednoho standardního kabelu FireWire nebo lze použitím habu propojit více počítačů. To je podobné sítím Ethernet, hlavními rozdíly jsou přenosová rychlost, délka vodiče, a skutečnost, že standardní FireWire kabely mohou být použity pro point-to-point komunikaci.\nDne 4. prosince 2004 společnost Microsoft oznámila, že přeruší podporu pro IP sítě přes FireWire rozhraní ve všech budoucích verzích systému Microsoft Windows. V důsledku toho podpora této funkce chybí od systému Windows Vista a v novějších vydáních Windows. Microsoft přepsal svůj 1394 ovladač ve Windows 7, ale podpora pro síťování přes FireWire není k dispozici. Unibrain nabízí bezplatné FireWire síťové ovladače pro Windows s názvem ubCore, které podporují Windows Vista a novější verze.\n\nKonzole PlayStation 2 měla i.LINK - značkový 1394 konektor. Ten byl používán pro síťování až do pozdějšího vydání Ethernet adaptéru, ale jen velmi málo softwarových titulů podporovalo tuto funkci.\n\nIIDC (Instrumentation & Industrial Digital Camera, volně přeloženo „Přístrojový a průmyslový digitální fotoaparát“) je standard pro datový formát FireWire pro živé video, a je používán A/V kamerami iSight od Applu. Systém byl navržen pro systémy strojového vidění, ale i pro jiné aplikace počítačového vidění a pro některé webové kamery. I když lze standard IIDC snadno zaměnit se standardem AV/C, protože oba běží přes FireWire, ve skutečnosti jsou vzájemně odlišné a nekompatibilní. AV/C (Audio Video Control) slouží k ovládání videokamer a dalších spotřebních video zařízení.\n\nDigital Video (DV) je standardní protokol používaný na některých digitálních videokamerách. Všechny DV kamery, které pořizovaly záznam na pásková media, byly vybaveny rozhraním FireWire (obvykle 4pinovým). Všechny Firewire porty na DV videokamerách pracují pouze pomalejší rychlostí 100 Mbit/s. To obvykle dělá problémy, když je videokamera připojena pomocí uzavřeného cyklu k rychlejšímu zařízení (např. diskové jednotce).\n\nZnačení portu se liší podle výrobce. Sony používá svoji ochrannou známku i.LINK nebo se používá označení písmeny „DV“. Mnoho digitálních videorekordérů má „DV-vstup“ a to FireWire konektor (obvykle alfa konektor), který lze použít pro nahrávání videa přímo z DV videokamery (bez použití počítače). Protokol také podporuje dálkové ovládání (přehrávání, přetáčení, atd.) připojených zařízení a také může přenášet časový kód z kamery.\n\nDříve nebylo možné použít USB rozhraní pro systémy založené na páskách, protože video bylo vysíláno z pásky konstantní rychlostí. USB spoléhalo na podporu procesoru, čímž nebylo zaručeno, že k obsluze USB dojde v čas. Posun od pásků směrem k flash pamětem nebo diskovým médiím (např. SD karty, optické disky nebo pevné disky) umožnil přechod na USB.\n\nFrame grabbery\n\nRozhraní IEEE 1394 lze běžně nalézt u frame grabberů. Což je zařízení, které zachycuje a digitalizuje analogový video signál. Nicméně IEEE 1394 čelí konkurenci ze strany rozhraní Gigabit Ethernet (rychlost a dostupnost).\n\nZařízení připojená přes FireWire mezi sebou dokáží komunikovat prostřednictvím přímého přístupu do paměti (DMA). Protokol SBP-2 (serial bus protocol 2), používaný FireWire disky, využívá tuto vlastnost na minimalizaci přerušení. V prostředí osobních počítačů (s Microsoft Windows nebo Mac OS X a s použitím OHCI) je propojení počítače s externím FireWire zařízením řízené na hardwarové úrovni, bez zásahu operačního systému. Na jedné straně to umožňuje extrémně rychlý přenos dat s minimální latencí, na druhé straně může být tato vlastnost i potenciálním bezpečnostním rizikem, v případě, že jsou ke sběrnici připojena i další (nedůvěryhodná) zařízení.\n\nVzhledem k této vlastnosti FireWire, moderní počítače, které vyžadují maximální bezpečnost, používají mapování virtuální paměti pro část fyzické paměti vyhrazené FireWire (typický přístup počítačů s procesorem PowerPC G5 nebo pracovní stanice SUN Microsystems), nepoužívají hardwarové propojení použitím OHCI, fyzicky odstaví rozhraní FireWire, nebo ho v počítači vůbec nepoužijí.\n\nZmíněná vlastnost FireWire může posloužit na opravu počítače, jehož operační systém se zhroutil, a u některých systémů také na operace prostřednictvím vzdálené konzole. Windows nativně podporují tento scénář ladění jádra. U FreeBSD poskytuje ovladač dcons obě možnosti a to pomocí gdb jako debuggeru. Pod Linuxem existují firescope a fireproxy.\n\nPro univerzální připojení periferií je nyní rozšířenější rozhraní USB 2.0, které svou datovou propustností (480 Mbit/s) FireWire (400 Mbit/s) teoreticky mírně předčí a disponují jím všechny moderní počítače (Apple, PC, notebooky). FireWire je ale prakticky rychlejší než USB 2.0 Hi-Speed, poskytuje stabilnější datový tok a méně zatěžuje systém díky konstrukci řadiče, pracujícím v režimu DMA (přímého přístupu do paměti). V době uvedení rozhraní FireWire bylo k dispozici pouze USB 1.1, které mělo datovou propustnost řádově nižší (12 Mbit/s), nebylo proto vhodné k připojení periferií s vysokým datovým tokem (externí disky, vypalovačky, scannery, fotoaparáty), ale pouze k připojení myší, klávesnic, tiskáren, atd.\n\n"}
{"id": "97572", "url": "https://cs.wikipedia.org/wiki?curid=97572", "title": "Morgan Freeman", "text": "Morgan Freeman\n\nMorgan Freeman (* 1. června 1937 v Memphisu, Tennessee) je americký režisér a herec, který za svou práci získal několik prestižních ocenění mj. cenu Americké filmové akademie Oscar či Křišťálový globus za mimořádný umělecký přínos světovému filmu na Mezinárodním filmovém festivalu v Karlových Varech.\n\nS hraním začal Freeman již jako osmileté dítě, do studií na univerzitě získal několik dalších zkušeností i ocenění – poté ale herectví opustil a v roce 1955 začal pracovat pro U.S. Air Force jako mechanik. V roce 1960 se přestěhoval do Los Angeles a později začal vystupovat v divadlech a muzikálech v New Yorku a San Franciscu. Jeho kariéru uznávaného herce odstartovaly až na přelomu 80. a 90. let 20. století hlavní herecké role ve filmech \"Řidič slečny Daisy\" a především \"Vykoupení z věznice Shawshank\" (podle mnohých jeho nejlepší výkon vůbec, film patří k divácky nejlépe hodnoceným snímkům v historii). V současnosti se řadí mezi často obsazované herce a to jak v hollywoodských velkofilmech (\"Batman začíná\"), tak v snímcích menších produkcí (\"Million Dollar Baby\"). Za posledně zmíněný film získal také v roce 2005 po třech předchozích nominacích Oscara.\n\nMorgan Freeman byl dvakrát ženatý, poprvé mezi lety 1967 a 1979 a podruhé od roku 1984 do roku 2010. V obou případech se páry rozvedly. Ještě před prvním manželstvím měl Freeman dvě nemanželské děti, z nichž jedním je Alfonso Freeman, které je též herec a po boku otce se objevil například ve filmu \"Než si pro nás přijde\", kde hraje syna postavy, kterou ztvárnil právě Morgan Freeman. Krom dvou nemanželských dětí adoptoval a vychovával se svojí druhou manželkou i jeho nevlastní vnučku, která byla ale jako třiatřicetiletá zavražděna v New Yorku.\n\nŽije v malém městě Charleston v Mississippi a vlastní restauraci s bluesovým klubem v nedalekém městě Clarksdale. Pozornost veřejnosti v USA upoutalo jeho vyjádření o kontra-produktivnosti Měsíce černé historie; podle jeho názoru zdůrazňování odlišnosti barvy kůže jen udržuje rasismus při životě.\n\nMá hvězdu na Hollywoodském chodníku slávy. Do češtiny jej nejčastěji dabuje Pavel Rímský, před ním to byl zemřelý Antonín Molčík.\n\n\n"}
{"id": "97574", "url": "https://cs.wikipedia.org/wiki?curid=97574", "title": "Ružinov", "text": "Ružinov\n\nRužinov (německy \"Rosenheim\") je městská část Bratislavy, nachází se v okrese Bratislava II východně od centra metropole.\n\nJeho rozloha činí 39,7 km a žije zde okolo 70 000 lidí; patří k největším ze sedmnácti městských částí Bratislavy.\n\nVe východní části dnešního Ružinova se lidé usídlili přibližně před 5500 lety ve Vlčím hrdle (to je dnes součástí areálu Slovnaftu. První známí obyvatelé se věnovali pastevectví, zemědělství a těžbě dřeva.\n\nOkolí města bylo přístupné pomocí dvou brodů přes Malý Dunaj. U horního brodu vznikla obec Prievoz, která je dnes součástí právě Ružinova. Samotný název městské části se pak objevil až na počátku 20. století a pochází z výrazu \"Ružový ostrov\" ( \"Rosenheim\").\n\nZemědělský charakter Ružinova se začal vytrácet v 19. století, objevily se první továrny, stavěly se dělnické kolonie (Nivy a Trnávka). V druhé polovině 20. století se pak objevila i panelová sídliště Štrkovec, Ostredky, Trávniky a Pošeň.\n\nStarostové Ružinova:,\n\nSamostatná městská část s vlastním vedením vznikla podle zákona SNR ze 13. září 1990. Od roku 1996 pak vysílá v Ružinově i lokální Televízia Ružinov (zkratka TVR).\n\n\n"}
{"id": "97577", "url": "https://cs.wikipedia.org/wiki?curid=97577", "title": "Andreas Eschbach", "text": "Andreas Eschbach\n\nAndreas Eschbach (* 15. září 1959 v Ulmu) je německý spisovatel a je jeden z nejznámějších zástupců moderní německé science fiction.\nPo maturitě na gymnáziu v Ehingenu studoval ve Stuttgart techniku letecvtví a astronautiky, tato studia ale nedokončil a místo toho začal pracovat jako softwarový vývojář a podnikatel. Po svém spisovatelském úspěchu se zcela koncentroval na psaní.\n\nOd roku 2003 žije v Bretani. Eschbach je ženatý a má jednoho syna (* 1983).\n\nNapsal knihy jako \"Bilion dolarů\", \"Poslední svého druhu\", \"Dokonalý dvojník\", \"Video s Ježíšem\" a další úspěšné knihy. Ale jeho největším bestsellerem se stala kniha \"Tkalci gobelínů\", která sklidila v Německu i po světě velký úspěch.\n\n\n"}
{"id": "97585", "url": "https://cs.wikipedia.org/wiki?curid=97585", "title": "Magnetron", "text": "Magnetron\n\nMagnetron je speciální elektronka, sloužící jako generátor mikrovlnného záření, konstruovaná s důrazem na výkon a účinnost. V mikrovlnné troubě je to energetický zdroj, pomocí něhož jsou generovány elektromagnetické vlny, zahřívající potraviny. Od druhé světové války je magnetron používán u některých druhů radarů.\n\nPrvní historické magnetrony se skládaly ze silného podkovového magnetu, mezi jehož póly byla umístěna dioda s vláknem katody nataženým ve směru magnetických siločar a válcovou anodou rovnoběžně okolo ní. Napětí mezi katodou a anodou bylo zvoleno tak, aby se dráha elektronů těsně před dopadem na anodu změnila na kruhovou. K dopadu elektronů na anodu je pak třeba nějakého dodatečného signálu, který dodával vnější obvod. Toho se dosáhlo podélně rozdělenou anodou (na izolované sekce), jejíž části byly připojeny k vnějšímu rezonančnímu LC obvodu. Ve 40. letech se podařilo nahradit vnější obvod dutinovými rezonátory přímo v tělese anody.\n\nZáklad současného magnetronu tvoří velmi silný permanentní magnet ve tvaru prstence. Tímto magnetickým prstencem je obklopena vakuová trubice s rezonančními komorami, uvnitř které je z jedné strany žhavicí katoda a z druhé vlnovod, který přenáší mikrovlnné záření do požadovaného směru.\n\nHlavní části magnetronu tvoří:\n\n\nNa katodu je přiváděno žhavicí napětí řádově několik voltů (3 V), zatímco na anodu magnetronu napětí v řádu kilovoltů (2100V). Dalšími důležitými součástkami, bez kterých by magnetron nebyl schopen funkce, jsou vysokonapěťová dioda, vysokonapěťový transformátor a vysokonapěťový kondenzátor.\n\nŽhavicí katoda emituje elektrony, které jsou přitahovány směrem k anodě, ale silné magnetické pole mění jejich dráhu na kruhovou. Proud elektronů indukuje v rezonančních komorách vysokofrekvenční kmity, které jsou odváděny vlnovodem.\n\nMagnetron dosahuje poměrně velké účinnosti (kolem 65 %), frekvence generovaných kmitů však není příliš přesná. Pro generování vysokofrekvenčních kmitů s přesnou frekvencí se používá klystron, jehož účinnost je však asi poloviční.\n\nOscilace magnetronu jako první pozoroval a popsal již ve 20. letech August Žáček, profesor \"Univerzity Karlovy\", první jednoduché dvoupólové magnetrony však byly vyrobeny Albertem Hullem ve firmě General Electric roku 1920. Vývoji pomohli Britové v druhé světové válce díky vynálezu radaru. V roce 1940 se Johnu Randallovi a dr. Harry Bootovi z Birminghamské University podařilo sestrojit pracující prototyp s kapalinovým chlazením a silnější kavitací. V běžném životě nachází magnetron uplatnění jako zdroj energie v mikrovlnné troubě.\n\nJelikož je magnetron součástka generující neviditelné záření, měla by přítomnost tohoto záření oznamovat výstražná tabulka. Mikrovlnné záření je zákeřné hlavně v tom, že jeho účinky nejsou hmatatelné. Pokud je živá tkáň vystavena jejich účinkům, dochází v ní k nadměrnému vývoji tepla v důsledku rozkmitání molekul vody a vzniklý tepelný účinek může poškodit biologickou tkáň.\n\nJako první zaznamená mikrovlnné účinky oko, kdy vystavený jedinec přestává již po chvíli (\"záleží na síle mikrovlnného pole\") vidět v důsledku zahřívání sklivce. Dále dochází k poškození vnitřních orgánů bohatých na vodu, v poslední fázi dochází k popálení kůže a celkové destrukci tkání. Je důležité si uvědomit, že bezpečnou ochranou před mikrovlnným zářením je vrstva vody - vodní bariéra (\"např: vodopád\").\n\nSilné mikrovlnné záření může ovlivňovat funkci elektronických přístrojů, vlivem velmi silného mikrovlnného záření může dojít i k jejich poškození nebo zničení. Jelikož většina magnetronů, používaných v mikrovlnných troubách, pracuje v bezlicenčním pásmu ISM (Industrial, Scientific and Medical) na frekvenci kolem 2,4 GHz, mohl by při nekontrolovaném vyzařování jejich provoz rušit satelitní přijímače, zařízení WiFi, Bluetooth, bezdrátové telefony a další přístroje, pracující v tomto pásmu.\n\n"}
{"id": "97588", "url": "https://cs.wikipedia.org/wiki?curid=97588", "title": "Pozemek", "text": "Pozemek\n\nPozemek je část zemského povrchu oddělená od sousedních částí hranicí územní jednotky nebo hranicí katastrálního území, hranicí vlastnickou, hranicí stanovenou regulačním plánem, územním rozhodnutím nebo územním souhlasem, hranicí jiného práva zapisovaného do katastru nemovitostí záznamem, hranicí rozsahu zástavního práva, hranicí rozsahu práva stavby, hranicí druhu využití pozemků, popřípadě rozhraním využití pozemků. Novým občanským zákoníkem byla do českého práva začleněna zásada \"superficies solo cedit\", na základě které „součástí pozemku je prostor nad povrchem i pod povrchem, stavby zřízené na pozemku a jiná zařízení (dále jen „stavba“) s výjimkou staveb dočasných, včetně toho, co je zapuštěno v pozemku nebo upevněno ve zdech.“\n\nPozemek může být zrušen a sloučen s jiným, rozdělen, nebo se mohou měnit jeho hranice, (výměra) a parcelní čísla.\n\nParcela je pozemek, který je geometricky a polohově určen, zobrazen v katastrální mapě a označen parcelním číslem. Parcely jsou evidovány v katastru nemovitostí. Stavební parcelou je pozemek evidovaný jako zastavěná plocha nebo nádvoří. Parcela může být v katastrální mapě prostřednictvím vnitřní kresby rozdělena na různě velké části (například trávník a chodník). Pozemkovou parcelou je pozemek, který není stavební parcelou.\n\nDruh pozemku je dle katastru nemovitostí závazně stanovená charakteristika, zapisovaná do knih a map. Pozemky se dělí podle druhu na\n\nOrná půda je pozemek, na němž se pravidelně pěstují obilniny, okopaniny, pícniny, technické plodiny a jiné zemědělské plodiny nebo který je jen dočasně zatravňován.\n\nChmelnice je pozemek, na němž se pěstuje chmel.\n\nVinice je pozemek, na němž se pěstuje vinná réva.\n\nZahrada je pozemek, na němž se trvale a převážně pěstuje zelenina, květiny a jiné zahradní plodiny, zpravidla pro vlastní potřebu, nebo který je souvisle osázený ovocnými stromy či keři a který zpravidla tvoří souvislý celek s obytnými a hospodářskými budovami.\n\nOvocný sad (ovoc. sad) je pozemek souvisle osázený ovocnými stromy nebo ovocnými keři.\n\nTrvalý travní porost (travní p., dříve louky a pastviny) je pozemek porostlý travinami (k získání sena nebo ke spásání).\n\nLesní pozemek (lesní poz.) je pozemek s lesním porostem, lesní průsek, nezpevněná lesní cesta.\n\nVodní plocha (vodní pl.) je pozemek, na němž je koryto vodního toku, vodní nádrž, močál, mokřad nebo bažina.\n\nZastavěná plocha a nádvoří (zast. pl.) je pozemek, na němž je budova vč. nádvoří, společný dvůr, zbořeniště nebo vodní dílo.\n\nOstatní plochy (ostat. pl.) je pozemek, který nejde podřadit pod uvedené druhy pozemku.\n\nÚčel užívání pozemku bývá dán druhem pozemku, avšak Český úřad zeměměřický a katastrální připouští například pro zemědělskou půdu (orná půda, chmelnice, vinice, zahrada, ovoc. sad, travní p.) následující další způsoby využití:\n\nZpůsoby využití pozemků určených k plnění funkcí lesa (lesní poz.):\n\nZpůsoby využití pozemků vodních ploch:\n\nZpůsoby využití pozemků stavebních bez stavby (jinak se užívá číselník způsobu využití budov):\n\nZpůsoby využití pozemků ostatních ploch:\n\n\n\n"}
{"id": "97589", "url": "https://cs.wikipedia.org/wiki?curid=97589", "title": "Zane Grey", "text": "Zane Grey\n\nZane Grey (31. ledna 1872 Zanesville, Ohio, USA – 23. října 1939 Altadena, Kalifornie) byl populární americký spisovatel westernů, ve kterých podával idealizovaný obraz drsného Divokého západu.\n\nNarodil se v městečku Zanesville, které založil jeho předek z matčiny strany - Ebenezer Zane. V mládí projevoval zájem zejména o rybolov, baseball a psaní. Studoval zubní lékařství na Pensylvánské univerzitě (studium dokončil roku 1896), kde také hrál baseball za univerzitní tým.\n\nRoku 1905 se oženil a s pomocí své manželky a díky jejímu jmění se začal více věnovat psaní. Roku 1910 vydal svůj první úspěšný western \"Dědictví pouště\" (Heritage of the Desert) a o dva roky později pak napsal svůj nejznámější román \"Jezdci z purpurových stepí\" (Riders of the Purple Sage).\n\nZa svůj život napsal přes 90 knih (mnoho z nich se stalo bestsellery a mnoho z nich bylo zfilmováno) a stal se jako jeden z prvních spisovatelů díky své literární tvorbě milionářem.\n\nZemřel 23. října 1939 ve svém domě v Altadeně v Kalifornii (dům je zapsán v americkém \"Národním registru historických míst\").\n\n\n\n"}
{"id": "97596", "url": "https://cs.wikipedia.org/wiki?curid=97596", "title": "Vylučovací soustava", "text": "Vylučovací soustava\n\nVylučovací soustava je orgánová soustava, která zajišťuje vylučování odpadních látek z těla. Vylučování je způsob, jak udržet homeostázu, protože se díky němu kontroluje složení tělních tekutin a obsah iontů v nich. Velmi často se vylučování děje prostřednictvím moči.\n\nU různých skupin živočichů mají orgány vylučovací soustavy různou podobu i název. Příkladem jsou protonefridie, metanefridie, malpighické trubice a ledviny. Konkrétně u člověka jsou součástí vylučovací soustavy především ledviny, močovody, močový měchýř a močová trubice, na vylučování se však podílí i játra.\n\nVylučovací soustava se vyvinula nejen u obratlovců, ale i u mnoha bezobratlých živočichů. Velmi časté jsou nefridie, orgány podobné svou funkcí ledvinám. Jednodušším typem nefridií jsou protonefridie, tvořené plaménkovými buňkami. Vyskytují se například u kmene ploštěnců. Takzvané metanefridie se nachází u kroužkovců, některých členovců a měkkýšů. U pavoukovců, želvušek a některých zástupců hmyzu jsou vylučovacím systémem malphigické trubice.\n\nLidská vylučovací soustava zpracovává vodu a vylučuje z těla moč, která je vyráběna v ledvinách a protéká močovody do močového měchýře a odtud do močové trubice. Je to ústrojí, které zbavuje organismus škodlivých látek.\n\nHlavním vylučovacím ústrojím člověka jsou ledviny (\"Ren, rennes\"), které z těla odstraňují škodlivé látky vytvořené činností buněk. Současně regulují objem vody a obsah solí v těle. Při jejich selhání dojde během několika dnů k úmrtí. Ledviny jsou párový orgán fazolovitého tvaru. Mají délku asi 12 cm, šířku asi 6 cm a hmotnost okolo 150 g. Jsou uloženy po stranách bederní páteře v tukovém obalu, který je chrání před mechanickými otřesy. Povrch ledvin tvoří světlejší kůra a pod ní se nachází tmavší dřeň s 8 – 15 pyramidovými útvary, které přes ledvinový kalich nasedají na dutou ledvinovou pánvičku. Původ mají v osmoregulační funkci. Nefron je základní funkční jednotka ledviny, je jich v ledvině kolem milionu. Nefron se skládá ze samotného tělíska a odvodního kanálku. Tělísko se skládá z klubíčka vlásečnic a váčku. Vlásečnicemi protéká krev, která je odstředivou silou očištěna od odpadních a přebytečných látek, které se zachytí ve váčku a odvodním kanálkem odtečou z těla pryč.\n\nFiltrace představuje propouštění vody a odpadních látek rozpustných ve vodě mezi stěny pohárku. Za 24 hodin tak vznikne celkem asi 150 až 170 litrů filtrátu, který nazýváme prvotní močí. Ten se částečně zpětně vstřebá a konečný objem vylučované moči je přibližně 1,5 litru.\n\nMočový měchýř (\"Vesica urinaria\") je orgán se stěnami z hladké svaloviny. Uchovává se v něm moč, má objem 600 – 1200 ml, při naplnění 150 – 400 ml obvykle osoba pociťuje nutkání močit(číslo se hodně liší podle postavy).\n\nMoč se skládá převážně z vody a v ní rozpuštěných látek. To jsou hlavně močovina a chlorid sodný. Zdravá moč neobsahuje cukr. Ledviny vytvoří během 24 hodin až 170 litrů primární moči, která je však za pomoci ADH znovu vstřebána, takže definitivní má objem jen 1,5 litru. K tomu je potřeba připočítat denní příjem tekutin, který má být nejméně 1,5 litru.\n\n\n"}
{"id": "97597", "url": "https://cs.wikipedia.org/wiki?curid=97597", "title": "Svatý stolec", "text": "Svatý stolec\n\nSvatý stolec (často nazývaný též Svatá stolice, lat. \"Sancta Sedes\", it. \"Santa Sede\") je úřad římského biskupa. V širším pojetí, které definuje i kanonické právo (kánon 361 CIC), zahrnuje nejen papeže, ale celou Římskou kurii.\n\nPojem \"Svatý stolec\", který se používá od raného křesťanství, se významově liší od pojmu \"Vatikánský městský stát\", který vznikl až v souvislosti se sjednocením Itálie v 19. století. Svatý stolec je hlavním biskupským stolcem římskokatolických věřících po celém světě. Dokumenty Vatikánského státu jsou zveřejňovány v italštině; oficiální dokumenty Svatého stolce jsou vydávány hlavně latinsky. Tyto dva subjekty mají dokonce i své odlišné průkazy: Svatý stolec sice není stát, vydává však diplomatické a služební průkazy. Vatikánský městský stát vydává průkazy pro všechny své občany.\n\nTitul svatého stolce příslušel kromě papežského stolce též stolci mohučského arcibiskupa.\n\n"}
{"id": "97606", "url": "https://cs.wikipedia.org/wiki?curid=97606", "title": "Šlapanice", "text": "Šlapanice\n\nŠlapanice jsou město v okrese Brno-venkov v Jihomoravském kraji na řece Říčka, 9 km jihovýchodně od Brna. Rozkládají se v Dyjsko-svrateckém úvalu. Žije zde obyvatel.\n\nSoučástí města je i dříve samostatná obec Bedřichovice. Do katastrálního území Šlapanice u Brna zasahuje areál mezinárodního letiště Brno-Tuřany. Na okraji města je budována rozsáhlá obytná a průmyslová zóna Brněnská pole. Šlapanice jsou obcí s rozšířenou působností. V Brně na Opuštěné ulici je detašované pracoviště MÚ Šlapanice pro občany z jiných obcí spadajících do správního obvodu Šlapanic. Sídlí v budově bývalého učiliště.\n\nProchází zde několik cyklostezek a turistických tras, které jsou součástí Brněnské podkovy.\n\nPojmenování města je odvozeno od staročeského názvu šlapan, což je pasivum slovesa šlapat. Archeologické nálezy dokazují osídlení na území dnešních Šlapanic již za starší doby kamenné. V období Velké Moravy (9. - 10. století) zde bylo slovanské osídlení. První písemné zmínky olomoucké kapituly (v latině) hovoří o osadě s kostelem a farou již v roce 1235.\n\nVe 13. století byly Šlapanice dosti bohatou osadou, což zapříčinily cesty vedoucí okolím a pozdější udělení městských práv a privilegií (právo tržní, soudní a hrdelní). Stalo se tak ale až v roce 1531, kdy jim císař Ferdinand I. Habsburský udělil status městečka, právo týdenního trhu a jarmarku a udělil šlapanickým pečeť. Slovy privilegia: štít obyčejný žlutý a v něm od vrchního levého rohu štítu k dolnímu berla stříbrná biskupská.\n\nPůvodně románský kostel Nanebevzetí Panny Marie byl z důvodu zpustošení rekonstruován ve slohu gotickém a barokním. Poslední rekonstrukce probíhala v 80. letech 20. století.\n\nPřevážně zemědělská osada obsahovala nemalé množství velkých statků.\n\n17. května 1430 utrpěla u Šlapanic porážku husitská vojska. Za třicetileté války byla osada dvakrát vydrancována švédskými jednotkami. 6. dubna 1742 (sedmiletá válka) zpustošily obec vojska pruského krále Fridricha II. Za pozdního a vrcholného středověku byla osada mnohokrát vypálena (zejména roku 1241 Tatary, 1449 Ježkem z Boskovic a Svojanova), začátkem novověku je potkaly mnohé velké požáry (1677, 1733 a zejména 1757).\n\nPříchodem 17. století ztratily Šlapanice na významu kvůli odklonění obchodních cest směrem na Brno.\n\nPo roce 1750 byla zahájena stavba zámku, příměstského sídla moravského gubernátora hraběte Jindřicha Kajetána Blümegena. V roce 1781 se z něj na tři roky stal paulánský klášter.\n\nJiž 18. listopadu roku 1805 dorazil do Šlapanic ruský generál pěchoty Michail Illarionovič Kutuzov, jakožto vrchní velitel rusko-rakouských vojsk, které se za dva týdny měly střetnout s francouzskou armádou. 2. prosince 1805 vypukla na území mezi Šlapanicemi a Slavkovem jedna z nejvýznamnějších bitev francouzského císaře Napoleona. Navzdory velké početní převaze nepřítele Francouzi porazili spojená rusko-rakouská vojska a v bitvě zvítězili. Francouzské lazarety se nacházely v budovách zámku a šlapanické scholasterie.\n\nOd přelomu tisíciletí probíhá ve Šlapanicích a přilehlých obcích každoroční vzpomenutí na bitvu doprovázené vojenskou přehlídkou, pietním aktem a rekonstrukcí bitvy. Ta byla největší roku 2005, při dvoustém výročí \"Bitvy tří císařů\".\n\nV 19. století prudce roste počet obyvatel (1834 – 1072 obyv.; 1861 – 1819 obyv.) a buduje se průmysl. To zaznamená roku 1814 i místní zámek, ze kterého se stane jedna z nejvýznamnějších továren První brněnské strojírny.\n\n15. července 1866 dorazila do Šlapanic pruská vojska (prusko-rakouská válka, 3. července 1866 u Hradce Králové). Tři roky nato byl v obci zřízen poštovní úřad. V roce 1871 byl vystaven Rolnický akciový cukrovar (zrušen 1931). Roku 1887 byla do Šlapanic zavedena železnice.\n\nV roce 1901 byla v budově bývalého zámku zřízena chlapecká měšťanka. Od roku 1911 bylo ve Šlapanicích k dispozici elektrické osvětlení a telefon. Během první světové války zahynulo na bojištích 83 šlapanických občanů. Jejich památku připomíná pomník v městském parku na Riegrově ulici.\n\nPo válce se začal městys dobře rozvíjet. Stavěla se řada nových velkých ulic a velkých statků (zejména v ulicích Brněnská, Riegrova, Palackého a Kalvodova). Stavěny jsou také celé nové čtvrti (např. Jiráskova čtvrť). 1. května 1919 byla na Masarykově náměstí vysazena Lípa svobody.\n\nNa počátku 20. let se začíná rozvíjet zdravotnictví, ve Šlapanicích byli dva obvodní lékaři, dva zubaři, poradna pro kojence a dva zvěrolékaři. Stejně tak měla obec poštovní, farní a obecní úřad a také četnickou stanici. V roce 1921 měly Šlapanice více než 1140 hektarů orné půdy. V průběhu dvacátých let se silně rozvíjí průmysl a služby. Cukrovar byl ve 30. letech přeměněn v papírny. Od roku 1929 byl k dispozici autobusový spoj spojující obec s Brnem. Velká povodeň postihla obec roku 1931.\n\nOd roku 1932 probíhají Šlapanické slavnosti, zpravodaj vychází od roku 1934. V letech 1937 až 1943 měly Šlapanice vlastní elektrárnu na dřevoplyn a naftu.\n\nDruhá světová válka si vyžádala celkem 160 obětí. Z 54 šlapanických občanů vězněných v koncentračních táborech jich zahynulo 33. Nálety, bombardování a boje si vyžádaly dalších 35 obětí z řad občanů. 24. dubna 1945 byly Šlapanice osvobozeny Rudou armádou. Ta utrpěla ztráty 92 mužů.\n\nV roce 1948 byly ve Šlapanicích zahlazeny stopy války. Většina velkých ulic byla znovu vydlážděna a byla zavedena kanalizace. 1. května 1954 začala fungovat pravidelná trolejbusová linka Šlapanice-Brno.\n\nK 1. lednu 1965 nabyly Šlapanice statutu města. Ve Šlapanicích začíná vznikat velké množství obchodních domů (1963 potraviny Husova; 1967 potraviny Dlouhá; 1977 nákupní středisko Lípa, 1984 nákupní středisko Družba). Postaveno je také několik sídlišť po celém městě. Největší vzniká spolu se školkou a obchodním domem Lípa poblíž ulice Brněnské. Plynofikace probíhala v letech 1964 až 1996.\n\nOrganizace jako Sokol, Orel apod. byly slučovány v jednu a zakázán byl i skaut, který byl obnoven jen na krátko na konci 60. let. Počátkem 70. let započala výstavba nové základní školy na Masarykově náměstí, protože ostatní školní kapacity rozmístěné po celém městě již nevyhovovaly. Na konci desetiletí se v nové škole začalo učit. V polovině sedmdesátých let došlo z důvodu častého rozvodnění k regulaci toku Říčka. Roku 1976 byla otevřena zmíněná velká mateřská škola na ulici Havlíčkově.\n\nRoku 1993 bylo otevřeno gymnázium na Riegrově ulici v budově bývalého zámku. O rok později byla zrekonstruována budova městského úřadu na Masarykově náměstí a vybudována poliklinika na ulici Karla Čapka. V roce 1996 byla zavedena kabelová televize a rok nato došlo k přečíslování orientačních čísel domů. Roku 1999 proběhla výrazná rekonstrukce Masarykova náměstí, přičemž vznikla pěší zóna, nové parkoviště a kašna „Spirála života“, navržená akademickým sochařem Radimem Wenzelem.\n\nStejného roku začal vysílat televizní program Šlapanický infokanál a o rok později došlo k výstavbě autobusového nádraží na Riegrově ulici.\n\nOd roku 2003 jsou Šlapanice obcí s rozšířenou působností, jejich správní obvod čítá celkem 40 obcí.\n\nNa západním okraji města je od roku 2010 budována obytná a průmyslová zóna. Obytná zóna, nazvaná Brněnská pole, zahrnuje 27 bytových domů, několik sportovišť, restauraci, obchody a mateřskou školu. Severně od obytné zóny vzniká díky své poloze na okraji Brna a bezprostředním spojením s dálnicí, železnicí a letištěm průmyslová zóna, která bude zahrnovat především sklady.\n\nNa počátku 17. století zde bylo 65 domů, 36 z nich bylo po třicetileté válce pustých. V roce 1790 zde bylo už 138 a 900 domů, roku 1834 to bylo 210 domů a 1273 obyvatel.\n\n\nNa sever od města leží přírodní památky\n\nVe Šlapanicích se nachází Základní škola Šlapanice se sportovištěm a plaveckým bazénem, Gymnázium a Základní umělecká škola Šlapanice a tři mateřské školy.\n\nVe Šlapanicích působí několik organizací, které nabízejí využití volného času nebo spolkovou činnost:\n\nNa katastr města zasahuje část brněnského letiště.\n\nKatastrem města prochází dálnice D1 a zasahuje sem část Exitu 203 - Brno-východ a silnice II/430 v úseku Slatina - Bedřichovice - Rousínov. Silnice III. třídy jsou:\n\nV minulosti byla Palackého ulice vedená jako III/4172.\n\nMěstem prochází železniční trať Brno – Veselí nad Moravou, kterou obsluhuje vlaková linka Integrovaného dopravního systému Jihomoravského kraje S6. V jižní části města se nachází stanice Šlapanice. V roce 2018 byla na východní okraji intravilánu otevřena zastávka Šlapanice zastávka.\n\nZ Brna je do Šlapanic vedena meziměstská trolejbusová linka 31 (trať postavena v roce 1954) a noční městská autobusová linka N96, průmyslovou zónu na okraji katastru města, poblíž brněnského letiště, obsluhuje brněnská městská autobusová linka 77. Regionální doprava je řešena autobusovými linkami 151, 601, 602, 701, 702 a 710. Všechny trolejbusové i autobusové linky jsou součástí Integrovaného dopravního systému Jihomoravského kraje, do kterého byly Šlapanice začleněny již při jeho vzniku 1. ledna 2004.\n\nV roce 2012 byl na území města zaveden tzv. Seniorbus, který mohou zdarma využívat senioři a zdravotně postižení.\n\n\nVe Šlapanicích byla kolem roku 1920 vyšlechtěna krajová odrůda domácí švestky zvaná šlapanická švestka.\n\nSamospráva města od roku 2017 vyvěšuje 5. července moravskou vlajku.\n\n\n"}
{"id": "97607", "url": "https://cs.wikipedia.org/wiki?curid=97607", "title": "Jan Rak", "text": "Jan Rak\n\nJan Rak (také Johannes Rack, Hans Rack, ; 1457/1460 – 31. května \n1520) byl humanistický básník a teolog pocházející z Dolní Lužice. Psal pouze latinsky.\n\nJan Rak se narodil v Dolní Lužici. Vystudoval na univerzitě v Krakově. Cestoval po Itálii. Přednášel rétoriku, poetiku a filozofii na univerzitách v Mohuči, Frankfurtu nad Odrou, Lipsku, Paříži, Kolíně nad Rýnem a nakonec ve Wittenbergu.\n\nJe autorem elegií, hymnů a ód. Podílel se na vzniku proticírkevní satiry \"Epistolae virorum obscurorum\" (\"Dopisy tmářů\").\n\n"}
{"id": "97610", "url": "https://cs.wikipedia.org/wiki?curid=97610", "title": "Jan Bok", "text": "Jan Bok\n\nJan Bok, latinsky Ioannes Bocatius, německy Johannes Bock, slovensky Ján Bocatius (25. prosince 1569 Vetschau-Wětošow, Dolní Lužice, Německo – 31. října 1621, Uherský Brod) byl humanistický básník, pedagog a politik pocházející z Dolní Lužice a působící především na Slovensku.\n\nPocházel z protestantské obchodnické rodiny. Studoval v Drážďanech a Wittenbergu. Po získání magisterského titulu odešel na Slovensko, kde působil jako pedagog, rektor školy, veřejný činitel a básník. Jako pedagog pracoval v Banské Bystrici, na Spiši a v Prešově. V rokce1599 se stal rektorem a v roce 1603 starostou v Košicích. Jako starosta Košic byl v roce vtažen 1605 do sporů mezi uherským knížetem a císařem Rudolfem II., zapojil se do protihabsburského povstání, během kterého podnikal diplomatické cesty; nakonec ho císař ho nechal v Německu zajmout a několik let věznit v pražské Bílé věži. Z vězení uprchl s pomocí své manželky v roce 1610. Poté odešel znovu do Košic a dožil jako knihovník a kronikář u císařova nepřítele, sedmihradského vévody Gabriela Betlena. Zemřel během jedné ze svých diplomatických cest.\n\nSvou pedagogickou činností nejen pozdvihl kulturní život ve východoslovenském regionu, ale díky pokrokovým učebním metodám podle zásad humanistické výchovy pro praktický život si získal velké uznání především v protestantském školství. Jako básník si získal uznání nejen doma od panovníka Rudolfa II. dostal titul \"poeta laureatus caesareus\"), ale i v zahraničí, kde udržoval čilé písemné styky s českými a německými humanistickými spisovateli.\n\nJan Bok psal své básně latinsky i německy. Kromě své knihy uherských básní psal též oslavné, gratulační a milostné básně, chvalozpěvy, epigramy lamenta, epitafy, smuteční básně a básně na rozloučenou. Psal rovněž díla epická, v nichž se věnoval historickým událostem (válka s Turky ap.) nebo oslavě míst a osobností. Svá díla uveřejňoval především ve sbírkách jiných autorů. Pod jménem svého nedospělého syna vydal \"Otčenáš\" v překladu do 25 jazyků.\n\n\n"}
{"id": "97614", "url": "https://cs.wikipedia.org/wiki?curid=97614", "title": "Border kolie", "text": "Border kolie\n\nBorder kolie () je vytrvalý ovčácký pes dobrých proporcí, který byl původně určený především k práci u stáda. Jeho půvab a ladné rysy jsou v harmonii s vynikající tělesnou stavbou.\n\nPlemeno bylo vyšlechtěné na konci 19. století na pomezí (hranici = border) Anglie a Skotska. Tato oblast se nazývá Border Counties. Původně bylo plemeno určeno hlavně pro shánění ovcí do stád a vedení stád nehostinnou krajinou podle povelů pastevce. Jako jednou z prvních border kolií je označován pes Old Hemp, který je současně i předkem vůbec prvních border kolií novodobého vzhledu. Název plemene byl stanoven v roce 1910. Nejstarší (od roku 1906) organizací zabývající se registrací border kolií je International Sheep Dog Society (ISDS) se sídlem ve Velké Británii. Tato organizace se nezabývá chovem (není chovatelský klub,) umožňuje registraci pracovních border kolií (splněním určitých podmínek). ISDS má v ČR „asociovaného člena“ KPOP ČR (Klub pracovních ovčáckých psů České republiky, z.s.).\n\nBorder kolie se řadí k nejinteligentnějším plemenům, je to učenlivý a pracovitý pes. Je to velmi živé, pozorné a obratné plemeno. Je velmi aktivní, proto potřebuje dostatek prostoru a pohybu. Kolie se dá chovat i celoročně venku v kotci. Kolie celkem snadno vychází s ostatními zvířaty, ale je lepší, když je k tomu vedena již od štěněte. K lidem je také velice přátelská, ke svému pánovi dokáže silně přilnout a plně se mu oddat. Při pečlivém vychování je z ní příjemný společník toužící splnit každé pánovo přání. Je to pes fyzicky zdatný, odolný nepřízni počasí a hravý. Nesnáší hrubost, psychický nátlak, zklamání a fyzické či psychické tresty. Border kolie je schopná naučit se stovky „kousků“, ale nemá ráda dril a výhrůžky trestem. Border kolie je neagresivní plemeno. Border kolie jsou velmi citliví psi a potřebují jemné vedení, často jsou schopni předvídat povely předem. Pokud je border kolie správně socializovaná a dostatečně zaměstnaná, je z ní nenahraditelný společník. Nejvíce se hodí k aktivním lidem, kteří jsou ochotni jí dát dostatek pohybu (procházky, sporty) – nemusí plnit svůj původní účel – pasení – existují dokonce jedinci tohoto plemene, kteří se na pasení nehodí.\n\nBorder kolie je pes středního vzrůstu, není těžkopádná ani příliš lehká. Psi dorůstají až 54 cm, feny jsou o něco menší. Samci jsou i těžší a dosahují hmotnosti 14–22 kg, feny 12–19 kg. Srst je dlouhá, středně dlouhá nebo krátká. U tohoto plemene se nejvíce cení pohyb, který je volný, plynulý, plíživý a rychlý.\n\nJe mnoho barevných variant srsti, nejčastější je černá s bílými znaky (mezi klasické bílé znaky patří límec, ponožky, bílá špička ocasu, bílé břicho, bílá lysina). Mezi další patří např. hnědobílá, blue merle, red merle, tricolor atd. (je povolené jakékoli zbarvení, ale nikdy by neměla převládat bílá).\nV chovu registrovaném FCI se nepřipouštějí jedinci, u kterých převládá bílá, a není povoleno připouštět mezi sebou dva jedince merle zbarvení. V pracovních chovech, registrovaných ISDS a jinými organizacemi zaměřenými na práci, se na barvu psa nebere žádný ohled – zde je výběr jedinců závislý pouze na tom, jak daný jedinec pracuje (u zvířat).\n\nOči mohou být v celé škále hnědé. Také jsou povoleny modré, ale pouze v případě merle jedinců, jinak je to vada (FCI). U pracovních psů mohou být modré oči žádoucí, zvláště při práci s hovězím dobytkem – zvířata se modrých očí bojí.\n\nPrůkaz původu je něco jako rodný list psa, ve kterém je doložen rodokmen psa. Aby mohla štěňata získat průkaz původu, musí mimo jiné být oba rodiče tzv. uchovněni.\n\nK uchovnění psa je potřeba splnit podmínky daného chovatelského spolku, pod kterým budete psa či fenu uchovňovat. Podmínkami obvykle bývá vyšetření na dědičné oční choroby, vyšetření kyčlí (DKK) a absolvování bonitace. Některé spolky mohou vyžadovat další dodatečné zkoušky, vyšetření nebo výstavy. Například Border Collie Club Czech Republic, pod kterým je odchována většina FCI border kolií v ČR, vyžaduje v zájmu zachování zdraví psů také vyšetření loktů (DLK) a ramen (OCD).\n\nPořízením štěněte s průkazem původu podporujete zodpovědný chov štěňat, se sledovaným zdravím, bez příbuzenského křížení a se vzhledem a povahou vyhovující danému standardu plemene.\n\nJelikož je Border kolie hodnocená jako jedno z nejinteligentnějších psích plemen, objevuje se často na prvních příčkách různých tabulek cílených na měření psí inteligence. V manipulaci s větším či menším stádem ovcí i jiných hospodářských zvířat nemá konkurenci, stejně tak výborná je v různých kynologických sportech, jako jsou třeba agility, obedience, dogfrisbee, flyball aj.\n\n\n"}
{"id": "97615", "url": "https://cs.wikipedia.org/wiki?curid=97615", "title": "Újezd u Brna", "text": "Újezd u Brna\n\nÚjezd u Brna je město v okrese Brno-venkov v Jihomoravském kraji. Leží v Dyjsko-svrateckém úvalu, asi 15 km jihovýchodně od Brna. Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční tratě Malá trať, Kříbky, Stará hora).\n\nPrvní písemná zmínka o sídle pochází z roku 1131 (tehdejší název Ujezdec), na městys byl povýšen v roce 1909 a městem se stal 14. prosince 2005. Je zde také k nalezení znak bývalého keltského osídlení - domy na náměstí sv. Jana jsou uspořádány do tvaru písmena U. Pošta v obci byla založena 1. listopadu 1842.\n\nModerní Újezd u Brna vznikl k 17. červnu 1950 sloučením dosavadních obcí Újezdu, Šternova a Rychmanova. Usnesení o sloučení těchto obcí schválily jednotlivé místní národní výbory v tomto pořadí: v Rychmanově dne 28. března 1950, ve Šternově dne 15. dubna 1950 a v Újezdu dne 19. dubna 1950. Současný název Újezd u Brna pak sloučená obec získala roku 1952, přičemž zároveň byly jako část obce zrušeny její tři části. Ke 31. květnu 2011 nabyla účinnosti změna katastrální hranice s obcí Hostěrádky-Rešov, uskutečněná na základě společné dohody obou obcí ze dne 13. července 2010. K této obci byl překatastrován například odlehlý rybník výměnou za jiné pozemky, ležící v blízkosti zástavby Újezdu. Tím zároveň došlo i ke změně hranice mezi okresem Brno-venkov a okresem Vyškov.\n\nZnak města tvoří zelený štít se stříbrným kosmým břevnem. Na něm je hvězda a vinný list, oboje zelené, v horním poli zkřížené klíče, v dolním poli kosmo hrotem dolů položená šavle, oboje stříbrné.\n\n\n\n\nPoblíž města vyvěrá hořký minerální pramen, který se stáčí do lahví jako minerální voda Šaratica. Používá se k léčbě zácpy a dalších poruch zažívání.\n\n\n"}
{"id": "97619", "url": "https://cs.wikipedia.org/wiki?curid=97619", "title": "Brno-Černovice", "text": "Brno-Černovice\n\nBrno-Černovice je městská část na jihovýchodě statutárního města Brna. Je tvořena městskou čtvrtí Černovice (německy ', později '), původně samostatnou obcí, která byla k Brnu připojena v roce 1919. Její katastrální území má rozlohu 6,29 km². Samosprávná městská část vznikla 24. listopadu 1990. Žije zde přibližně 8000 obyvatel.\n\nPro účely senátních voleb je území městské části Brno-Černovice zařazeno do volebního obvodu číslo 58.\n\nMěstská část Brno-Černovice hraničí na východě s městskou částí Brno-Slatina, na severu s městskou částí Brno-Židenice, na západě s městskými částmi Brno-střed a Brno-jih, přičemž zde její západní hranice probíhá po západním \"(pravém)\" břehu řeky Svitavy (jak je ostatně patrné z územního plánu města Brna), na jihu pak hraničí s městskou částí Brno-Tuřany.\n\nNázev údajně souvisí s územím na kterém se čtvrť nachází, oblast byla kdysi bažinatá, dokládají to i názvy okolních čtvrtí, Slatina a Komárov. A Černovice by mohla být \"černá zem\" nebo vzduch \"černý\" hejny komárů.\n\nČernovice se skládají z menších starých a větších Nových Černovic, mezi kterými se nedaleko budovy zdejšího textilního kombinátu Nová Mosilana nachází areál zdejší psychiatrické nemocnice. Zatímco Nové Černovice mají městský charakter s převážně prvorepublikovými domy, mají staré Černovice vesnický charakter. Původně převážně zemědělsky a zahrádkářsky zaměřené Černovice se ve svých okrajových částech mění v současnosti v průmyslovou čtvrť. Příkladem může být i změna bývalého černovického letiště v průmyslovou oblast Černovické terasy. Rozporuplnost tohoto území dokládá vcelku blízké sousedství brněnské městské skládky Černovice a malého kousku původní přírodní krajiny Černovický hájek (dnes však již k Černovicím nenáleží).\n\nČernovice vznikly před více než 700 lety. V roce 1645 při obléhání Brna švédskými vojsky byla obec značně poškozena. Severně od starých Černovic byla v letech 1861-1863 vybudována zemská psychiatrická léčebna (dnes Psychiatrická nemocnice Brno) s osově komponovanými novorenesančními objekty, ležící v „zelené“ části této čtvrti. Od 70. let 19. století vznikala zástavba Nových Černovic, která byla dotvořena během období první republiky. Ve třicátých letech vznikla na východě tehdejšího černovického katastru nouzová dělnická kolonie Černovičky, náležející od roku 1969 ke katastru sousední Slatiny. Roku 1959 začalo na východním okraji Nových Černovic v prostoru dnešní Kneslovy a Krausovy ulice vznikat vůbec první brněnské panelové sídliště.\n\nÚzemí moderní městské části Brno-Černovice bylo připojeno k Brnu postupně v několika fázích:\n\nVedle výše zmíněných změn katastrální hranice Černovic, souvisejících s připojováním k Brnu, došlo k dalším změnám též při první katastrální reformě Brna roku 1941, a druhé katastrální reformě Brna\nz let 1966-1969, kdy Černovice získaly svoje současné katastrální hranice. Roku 1941 získaly Černovice zpět malé území s výše uvedeným blokem při ulici Elišky Krásnohorské. Ke zcela zásadní změně katastrálních hranic Černovic však došlo až při druhé katastrální reformě Brna z let 1966-1969. Do té doby byly součástí jejich katastru i některé nezastavěné pozemky ležící na pravém břehu Svitavy, které jsou dnes součástí katastrálního území Komárova, několik bloků na jihu dnešního katastru Židenic, Černovický hájek v současném katastru Brněnských Ivanovic, a území dnes tvořící západní část katastru Slatiny (Černovičky, kasárny, areál Lidlu, vozovna). Černovice tehdy naopak získaly do té doby zábrdovické domy jižně od Olomoucké ulice (část zdejších pozemků však náležela k Černovicím do roku 1884) a pozemky na jihu, náležející původně k Brněnským Ivanovicím a Komárovu.\n\n\n\n"}
{"id": "97620", "url": "https://cs.wikipedia.org/wiki?curid=97620", "title": "Western", "text": "Western\n\nWestern je žánr především americké dobrodružné literatury a filmu. Preferuje dějové složky příběhu, postavami bývají zejména kovbojové, indiáni a zlatokopové. Příběhy se odehrávají v prostředí Divokého západu a zpravidla vítězí dobro nad zlem.\n\nWestern proniknul i do sportu. Mezi nejznámější westernové disciplíny patří westernová střelba a westernové ježdění, se kterým souvisí i rozmach chovu amerických, westernových, plemen koní.\n\nJako literární žánr vznikl western zhruba v první čtvrtině 19. století (James Fenimore Cooper, později Karel May) a velkého rozkvětu dosáhl zejména od počátku 20. století. Převážná většina knižních westernů se dá považovat za brakovou literaturu, existuje však celá řada autorů (např. Jack Schaefer), kteří povýšili tento žánr na skutečné umění.\n\n\nZ našich spisovatelů se psaním westernů zabýval zejména Eduard Fiker a Jaroslav Moravec.\n\nFilmový western je tradiční žánr americké kinematografie. Za první film tohoto druhu je považována \"Velká železniční loupež\" (\"The Great Train Robbery\"), americký němý film z roku 1903 režiséra Edwina Stantona Portera (1870–1941).\n\nZa zvláštní subžánr jsou považovány italské westerny ze šedesátých let 20. století, pro které se vžil název \"spaghetti-western\" a westerny natočné v zemích východního bloku (tzv. easterny).\n\nWestern pronikl roku 1910 i do vážné hudby. V tomto roce totiž slavný italský skladatel Giacomo Puccini zkomponoval operu \"Děvče ze Západu\" (La Fanciulla del West), odehrávající se mezi zlatokopy v Kalifornii.\n\nWesternové ježdění je odvětví westernového sportu zaměřeným na jízdu na koni, při které se uplatňují zkušenosti z práce kovbojů. Mezi stěžejní soutěže patří reining – nejmladší disciplína zařazená do olympijských her, Western Pleasure (jízda pro potěšení), Trail (překonávání překážek) a rychlostní disciplíny Barrel Race a Pole Bending.\n\nNejblíže skutečné westernové práci mají soutěže Cutting (oddělení telete ze stáda) a Team Penning (zahánění telat do ohrady). Co se dobytka týká existuje též disciplína Bullriding, která spočívá v jizdě na divokém býkovi.\n\nWesternový sport nabývá na popularitě, s tím souvisí i nárůst zájmu o chov koní amerických plemen – Appaloosa, Quarter Horse nebo Paint Horse.\n\nJako zábava pro diváky začala také vznikat westernová městečka, která vypadají jako města z divokého západu. V jejich prostoru se konají různé představení s touto tematikou. V České republice jsou například městečka v Boskovicích a Novém Městě na Moravě. Také existuje westernové městečko v Dnešicích u Plzně jménem Halter Valley.\n\n"}
{"id": "97622", "url": "https://cs.wikipedia.org/wiki?curid=97622", "title": "Kropotkinskaja (stanice metra v Moskvě)", "text": "Kropotkinskaja (stanice metra v Moskvě)\n\nKropotkinskaja () je stanice moskevského metra.\n\nKropotinskaja je podzemní, hloubená stanice s ostrovním nástupištěm, součást Sokolničeské linky. Její interiér byl vzhledem k významu stanice budován i na poměry moskevského metra velmi okázale. Je mělce založená; pouhých 13 m hluboko a má jeden výstup, vyvedený po pevném schodišti do povrchového vestibulu. Ten se nachází u znovu postaveného pravoslavného Chrámu Krista spasitele a Puškinova muzea. V interiéru stanice byl užit mramor, osvětlení je umístěno na dvou řadách sloupů, které celou stanici podpírají. Na podlahu se použila žula, uspořádaná do šachovnicového vzoru.\n\nVybudována byla ve velké otevřené jámě (176 m dlouhé a 25 m široké; tunely ze stanice Biblioteka imeni Lenina vznikly technikou „Vykopej a přikryj“. Díky neomezenému prostoru a příznivým geologickým podmínkám bylo možné postavit podle zadání nejprostornější stanici v celém tehdejším metru. Od 5. května roku 1935 tak slouží veřejnosti, řadí se ke stanicím historicky nejstarším. Její model byl oceněn i na mezinárodní výstavě v Paříži roku 1937 a v Bruselu roku 1958; architekti stavby dostali Stalinův řád. Tehdy ale nesla název \"Dvorec sovětov\" (Palác sovětů), podle velkého a megalomenského paláce, který měl být v její blízkosti vybudován. Jeho stavbu však přerušila druhá světová válka a ocel nutná pro výstavbu byla potřeba na válečnou výrobu. Po válce byl projekt celé stavby nakonec zrušen Nikitou Chruščovem. Současný název tak má stanice až od roku 1957, kdy ji pojmenovali po ruském anarchistovi, Pjotru Kropotkinovi.\n\nV současné době stanici využívá denně kolem 40 000 lidí. V budoucnosti se plánuje její rozšíření a vytvoření druhého nástupiště pro linku Kalininsko-Solncevskou, jejíž plánovaná západní část má vést tímto směrem. Název této nové stanice bude znít nejspíš \"Ostoženka\" nebo \"Kadaševskaja\".\n\n"}
{"id": "97626", "url": "https://cs.wikipedia.org/wiki?curid=97626", "title": ".zm", "text": ".zm\n\n.zm je internetová národní doména nejvyššího řádu pro Zambii. Byla uvedena v roce 1991.\n\n"}
{"id": "97630", "url": "https://cs.wikipedia.org/wiki?curid=97630", "title": "Zbýšov", "text": "Zbýšov\n\nZbýšov je město v okrese Brno-venkov v Jihomoravském kraji. Nachází se jihozápadně od Brna v Boskovické brázdě, v katastrálním území Zbýšov u Oslavan. Zbýšov je členem sdružení Mikroregion Kahan. Žije zde obyvatel.\n\nPrvní písemné zmínky pochází z roku 1280, kdy byla osada Zbýšov zemským maršálkem Bohušem z Drahotuš věnována oslavanskému klášteru.\n\nV roce 1790 měl Zbýšov pouhých 53 domů a 313 obyvatel. Až do roku 1820 byl Zbýšov (někdy také \"Zbejšov\") bezvýznamnou osadou. Avšak od tohoto roku zde zahájila těžbu černého uhlí první těžařská společnost Rahnova, později nazvaná Láska Boží. Od té doby význam Zbýšova a celé oblasti rostl. V roce 1890 bylo ve Zbýšově již 128 domů a 1624 obyvatel. O tři roky později (1893) byl vystavěn nový kostel sv. Martina, nová škola a poštovní úřad. V roce 1924 byl postaven Hornický dům. Od 50. let dvacátého století došlo k masivní výstavbě hornických bytů, v 60. letech byla postavena další škola, zdravotní středisko, mateřská škola, nové obchody a v 70. letech kino. Roku 1965 byl Zbýšovu udělen statut města. V roce 1969 byl zahájen provoz moderního dolu Jindřich II (v místě bývalé šachty Jindřich I) s třídírnou uhlí, který se stal nejhlubším (1550 m) černouhelným dolem ve střední Evropě. K dalším významným dolům ve městě a blízkém okolí patřil Simson, Antonín a také Anna, jedna z nejstarších šachet z počátku 19. století. Rychlý rozvoj města byl ukončen spolu s ukončením těžby uhlí v celém Rosicko-oslavanského revíru na počátku 90. let 20. století. V následujících dvaceti letech došlo hlavně k plynofikaci obce, rekonstrukci bývalé báňské záchranné stanice na bytový dům a zejména rekonstrukci koupaliště, které je chloubou města.\n\n\nJihovýchodně od města, na katastru Padochova, leží přírodní památka Rybičková skála, která je cennou paleontologickou lokalitou. Zde byl v mladoprvohorních vrstvách (stáří kolem 300 milionů let) objeven obratel pravěkého býložravého plaza rodu \"Edaphosaurus\".\n\nMuzeum průmyslových železnic Zbýšov se nachází v areálu bývalého dolu Jindřich II ve čtvrti Sička. MPZ provozují dopravu na úzkorozchodné trati (v trase bývalé normálněrozchodné vlečky) od dolu Jindřich do Babic. Plánováno je prodloužení trati do železniční stanice Zastávka u Brna.\n\nMuzeum má ve sbírce parní lokomotivy z let 1913–1951 a motorové z let 1940–1981. Největším klenotem je elektrická lokomotiva Siemens z roku 1905. Všechna vozidla mají rozchod 600 mm.\n\nNejvětší sportovní organizací ve Zbýšově je fotbalový klub TJ Baník Zbýšov, založený již v roce 1923, v rámci Sokola, tehdy pod názvem Meteor.\n\nVe městě se nachází letní venkovní koupaliště.\n\nVlajka byla městu udělena z Rozhodnutí č.: 70 ze dne 11/05/2006. List vlajky tvoří sedm šikmých pruhů, střídavě zelených a černých. Ve střední části listu kosmý mlátek šikmo podložený želízkem, pod nimi k vlajícímu okraji obrácený pluh provázený u dolního okraje mezi radlicí a kolem vinným hroznem, vše žluté. Poměr šířky k délce listu je 2 : 3.\n\nZnak města je shodný s kresbou vlajky. Štít je rozdělen na sedm šikmých pruhů, střídavě zelených a černých. Ve střední části štítu je kosmý mlátek šikmo podložený želízkem, pod nimi heraldiky vlevo obrácený pluh provázený u paty štítu mezi radlicí a kolem vinným hroznem, vše ve žluté (zlaté) barvě.\n\n\n\n"}
{"id": "97631", "url": "https://cs.wikipedia.org/wiki?curid=97631", "title": ".za", "text": ".za\n\n.za je internetová národní doména nejvyššího řádu pro Jihoafrickou republiku.\n\nZajímavostí je, že žádný oficiální název Jihoafrické republiky (JAR) neodpovídá zkratce .za, která je vlastně zkratkou nizozemského \"Zuid-Afrika\". Oficiální jazyk nizozemština byl po roce 1925 nahrazen afrikánštinou, ve které se JAR nazývá \"Suid-Afrika\". Zkratka .za tedy byla zvolena až 65 let po zrušení oficiálního názvu. Zkratku .sa používá Saúdská Arábie.\n"}
{"id": "97638", "url": "https://cs.wikipedia.org/wiki?curid=97638", "title": ".yt", "text": ".yt\n\n.yt je internetová národní doména nejvyššího řádu pro Mayotte. Doména je delegována registru Francie a oficiální webová adresa nic.yt je přesměrována na francouzského registrátora AFNIC.\n\n"}
{"id": "97649", "url": "https://cs.wikipedia.org/wiki?curid=97649", "title": ".tp", "text": ".tp\n\n.tp je internetová národní doména nejvyššího řádu pro Východní Timor. Výběr zkratky, která znamená portugalsky Timor Português, je pozůstatkem Timoru jako portugalské kolonie. Poprvé byla zkratka uvedena v prosinci 1997 irským internetovým providerem Connect Ireland, kdy byl Východní Timor pod správou Indonésie.\n\nPoužívá se přesto, že neodpovídá standardu ISO 3166-1 pro dvouznakové označení států, jelikož podle tohoto standardu je správná zkratka TL.\n"}
{"id": "97650", "url": "https://cs.wikipedia.org/wiki?curid=97650", "title": "Aiakos", "text": "Aiakos\n\nAiakos (řecky Αἴακος, latinsky Aeacus) byl v řecké mytologii syn nejvyššího boha Dia a nymfy Aigíny.\n\nNarodil se na ostrově Aigína, v dospělosti se tam stal králem a vládl moudře, s láskou k pravdě a spravedlnosti. Proto i sami bohové si ho volili jako soudce ve svých sporech.\n\nŽivot mu ztrpčovala Diova manželka Héra – ze žárlivosti vůči jeho matce Aigíně ho nenáviděla a působila mu potíže. V době největšího rozkvětu jeho království na něj seslala hnilobnou mlhu, z níž se zrodila spousta jedovatých hadů. Ti otrávili prameny a potoky a všichni obyvatelé ostrova zahynuli.\n\nAiakos prosil Dia o pomoc, požádal ho o znovuosídlení své země lidem, který by byl pilný jako mravenci. Zeus mu seslal sen, v němž Aiakos viděl dub pokrytý spoustou mravenců, když stromem zatřásl, mravenci se proměnili v lidi. Když se probudil, viděl je živé a nazval je Myrmidony (\"myrméx\" znamená řecky mravenec).\n\nPo své smrti se stal Aiakos ještě mocnějším a slavnějším, pro svou lásku ke spravedlnosti byl jmenován soudcem v podsvětí.\n\nProslavil se i svým potomstvem – syn Telamón se stal králem salamínským a otcem hrdinů Aianta a Teukra a druhý syn Péleus se stal králem fthíjským a otcem největšího achajského reka v trojské válce – Achillea.\n\n"}
{"id": "97651", "url": "https://cs.wikipedia.org/wiki?curid=97651", "title": "Karel Hvížďala", "text": "Karel Hvížďala\n\nKarel Hvížďala (* 16. srpna 1941 v Praze) je český novinář, dramatik a spisovatel.\n\nV Praze vyrůstal, maturoval a studoval Strojní fakultu na ČVUT (1963). Později studoval politické vědy v Moskvě (1967 – 1968) a němčinu a německou literaturu v SRN (1978 – 1979).\n\nV letech 1966 – 1970 pracoval jako redaktor v časopisu Mladý svět, v období po začátku tzv. normalizace 1971 – 1974 byl redaktorem v nakladatelství Albatros. Založil a řídil edici Objektiv.\nV letech 1978 – 1990 byl v exilu v SRN, kde žil v Bonnu, pracoval v nakladatelství Index v Kolíně nad Rýnem a spolupracoval jako žurnalista s rozhlasovými stanicemi RFE (Radio Svobodná Evropa), Deutschlandfunk, Deutsche Welle, BBC, psal rozhlasové hry a přispíval do exilových časopisů.\n\nOd roku 1990 šéfreportérem (do 1992) Mladé fronty / MF Dnes a předsedou představenstva společnosti MAFRA, v roce 1993 šéfredaktorem Mladého světa, v letech 1994 až 1999 šéfredaktor a spoluvydavatel zpravodajského týdeníku Týden, který spoluzaložil.\n\nOd roku 1999 je svobodným žurnalistou a spisovatelem. Spolupracuje mj. s deníky MF Dnes a Lidové noviny, s časopisem Xantypa, s týdeníky Respekt), Reflex, Euro a dalšími periodiky. V České televizi moderoval týdenní rozhovory v pořadech Press a Přesčas, pravidelně komentuje domácí a zahraniční politické dění a také dění na mediální scéně v Českém rozhlase 6.\n\nV 60. letech psal básně. Je autorem dvou až tří desítek knih rozhovorů (spolu s dalšími), románů, novel \"(Raroh, Nevěry, Výpověď)\", knížek pro děti \"(Fialoví ježci)\" a více než dvou desítek rozhlasových her \"(mj. Rekonstrukce začínajícího básníka, Vzkaz, Veverky na tři řádky, Tři výpovědi)\".\n\nZa rozhlasové hry obdržel dvě ceny v Rakousku, za Dálkový výslech Václava Havla řadu cen v zahraničí a jednu doma, za povídku Eule beim Augenarzt cenu Goethe Institutu a naposled za \"Rozhovory na přelomu tisíciletí\" (2002), obdržel Cenu Egona Erwina Kische. Za rok 2007 získal novinářskou Cenu Ferdinanda Peroutky. Napsal také novelu Vzkaz, která patří do žánru sci-fi.\n\n\"(autor a spoluautor, výběr, chronologicky)\"\n\n\n"}
{"id": "97654", "url": "https://cs.wikipedia.org/wiki?curid=97654", "title": "Alkéstis", "text": "Alkéstis\n\nAlkéstis (řecky Ἄλκηστις, latinsky \"Alcestis\") byla v řecké mytologii dcera krále Pelia z Iólku, manželska ferského krále Adméta.\nO krásnou Alkéstis, královskou dceru, se ucházelo mnoho králů nebo jejich synů. Král Peliás nechtěl žádného z nápadníků urazit odmítnutím, proto stanovil podmínku, že dá dceru tomu, kdo zapřáhne do svého vozu divokého kance a lva a s tímto spřežením objede závodiště.\n\nAdmétos požádal o pomoc boha Apollóna a ten mu pomohl splnit dané podmínky. Když se však oženil, zapomněl obětovat bohyni Artemis a její trest na sebe nedal dlouho čekat. O svatební noci na lůžku místo krásné nevěsty spatřil klubko jedovatých hadů. Admétos opět povolal boha Apollóna a s jeho pomocí okamžitě předložili bohyni oběť a podařilo se ji usmířit. Dokonce slíbila, že až přijde Admétova poslední hodina, bude ušetřen, pokud někdo z jeho rodu za něj dobrovolně zemře.\n\nTen den přišel dřív než král očekával. Bůh Hermés pro krále přišel, Apollón však získal malý odklad a Admétos v tu chvíli šel od jednoho člena rodiny k druhému, ale nikdo jeho prosby nevyslyšel. Jeho prosbu odmítli i jeho staří rodiče.\n\nAlkéstis z lásky ke svému manželovi vzala jed a zemřela. Její duše však v podsvětí nezůstala, říkalo se, že ji manželka boha podsvětí Persefona vrátila na zem s tím, že je špatnost, aby žena umírala místo muže.\n\nRozšířena je však také verze, že do království právě zavítal hrdina Héraklés a ten Alkéstis z moci podsvětí vysvobodil a přivedl ji stejně krásnou a mladou jako byla předtím. Oba manželé prý spolu prožili mnohá další léta a když přišel bůh Thanatos podruhé, odvedl si je oba společně.\n\nAlkéstis se svým činem stala symbolem manželské oddanosti a lásky.\n\nAlkéstis je jednou z nejušlechtilejších postav řecké lidové poezie a řecké dramatické literatury.\n\nDalší významy viz Alceste.\n\n"}
{"id": "97655", "url": "https://cs.wikipedia.org/wiki?curid=97655", "title": ".tl", "text": ".tl\n\n.tl je internetová národní doména nejvyššího řádu pro Východní Timor. Původní zkratka .tp neodpovídala standardu ISO 3166-1, kde Východnímu Timoru přísluší zkratka TL. Podle pravidel obdrží zájemce při registraci domény .tp automaticky doménu .tl.\n"}
{"id": "97659", "url": "https://cs.wikipedia.org/wiki?curid=97659", "title": "Red Bull Arena (Lipsko)", "text": "Red Bull Arena (Lipsko)\n\nRed Bull Arena, dříve Zentralstadion (\"Centrální stadion\"), je hlavní fotbalový stadion v Lipsku (Sasko, Německo), kde hraje od roku 2010 své domácí zápasy klub RB Leipzig.\n\nCentrální stadion byl otevřen v roce 1956 a až do své přestavby byl největším stadionem v Německu s kapacitou 100 000 sedících diváků. Během socialismu stadion sloužil mj. pro spartakiády. V roce 1997 se město rozhodlo pro přestavbu stadionu. Ta proběhla od prosince 2000 do června 2004. V roce 2006 se stadion stal hostitelem čtyř zápasů Mistrovství světa v kopané.\n\n\nCentrální stadion je jedním ze stadionů, kde se roku 2006 hrálo mistrovství světa ve fotbale a jediným v bývalém Východním Německu.\n\nAm Sportforum 3\n04105 Leipzig\n\n"}
{"id": "97661", "url": "https://cs.wikipedia.org/wiki?curid=97661", "title": "Bitozeves", "text": "Bitozeves\n\nBitozeves (německy \"Witoseß\") je obec v okrese Louny, asi 4 km severozápadně od Postoloprt. Žije v ní obyvatel. Je zde mateřská a základní škola, obchod a hospoda. Součástí obce jsou také vesnice Nehasice, Tatinná a Vidovle a část obce Bitozeves-Průmyslová zóna Triangle, tvořená východní částí areálu průmyslové zóny Triangle.\n\nPojmenování obce pochází z osobního jména \"Bitod\" (\"Bitodova ves\"). První písemná zmínka o Bitozevsi pochází z roku 1318, kdy ves vlastnil vladyka Dalibor z Bitozevsi. V roce 1361 zdejšího zemřelého kněze Ludhera nahradil nový duchovní správce Nemiáš. Součástí obce byla tvrz, která do roku 1405 patřila Jindřichovi z Telce, od kterého ji včetně obce koupili svatomařští křížovníci. Na začátku 15. století Bitozeves držely Louny. V roce 1436 dostal ves jako zástavu Bušek z Hluban od císaře Zikmunda. Následovalo prostřídání různých majitelů. V roce 1506 ves s tvrzí získal Jan Hruška z Března, jehož rod zde panoval přes sto let. Majitel zdejšího panství Tobiáš Hruška z Března se v letech 1618–1620 účastnil stavovského povstání, za což mu byl zkonfiskován majetek, který byl v roce 1623 prodán hraběti Adamovi z Herbersdorfu. Roku 1630 došlo k připojení vsi k postoloprtskému panství, kdy Adam z Herbersdorfu Bitozeves postoupil Pavlu Michnovi z Vacínova. V té době patřilo k obci několik rybníků, bažantnice, pivovar a vinice. K postoloprtskému panství náležela obec až do roku 1920. \n\nŠkola zde byla založena už koncem 18. století, podle tradice v čp. 68. Počátkem 20. století, kdy měla Bitozeves přes šest set obyvatel, zde působili dva ševci, pět hostinských a čtyři obchodníci. Za první republiky žilo v obci 80 % obyvatel německé národnosti. V obci se narodil Franz Czermak (1896–1960 Stuttgart), v letech 1938–1940 starosta v Teplicích a 1940–1945 starosta v Ústí nad Labem.\n\n\nJižně od obce prochází silnice č. 7 a dálnice D7, obec protíná silnice II. č. 250 Žatec - Raná u Loun. Nejbližším nádražím jsou Postoloprty.\n\nV katastru vsí Nehasice a Tatinná, jižně od silnice I/7, ležela větší část bývalého vojenského letiště Žatec. Areál je nyní součástí průmyslové zóny Triangle a tvoří samostatnou část obce s názvem Bitozeves-Průmyslová zóna Triangle.\n\n"}
{"id": "97663", "url": "https://cs.wikipedia.org/wiki?curid=97663", "title": ".tg", "text": ".tg\n\n.tg je internetová národní doména nejvyššího řádu pro Togo.\n\nPřestože zjevně nejsou žádná omezení, kdo může registrovat doménu .tg, mimo území Toga o ni není příliš velký zájem. Může to být také proto, že od roku 2005 nefunguje online registrace a administrace. Registrační formuláře ve formátu Microsoft Word lze nicméně vytisknout a odeslat poštou nebo odfaxovat registrátorovi. Stránky registrátora jsou pouze ve francouzštině.\n"}
{"id": "97664", "url": "https://cs.wikipedia.org/wiki?curid=97664", "title": "Adónis", "text": "Adónis\n\nAdónis (řecky Άδωνις, latinsky \"Adonis\") je v řecké mytologii syn kyperského krále Kinyra a jeho dcery Myrrhy.\n\nKolem jeho původu existuje několik výkladů, nejznámější je ta, že bohyně Afrodíté potrestala královskou dceru Myrrhu za nedostatek úcty. Bohyně způsobila, že se Myrrha zamilovala do svého otce. Chůva krále opila tak, že o sobě nevěděl a té noci Myrrha svého otce svedla. Když později zjistil, k čemu došlo, vyhnal dceru z paláce a chtěl ji zabít. Tomu zabránila Afrodíté, ta dívku v poslední chvíli proměnila ve strom myrrhu. Když král ťal do kmene stromu, z něho vypadl Adónis - Myržin syn a bratr.\n\nChlapec byl krásný a Afrodíté byla jeho krásou unešena. Skryla ho v truhlici a tu svěřila ho do opatrování Persefoně, manželce boha podsvětí Háda. Ta chlapce vychovala, ale také se do něho zamilovala. Když se to doneslo Afrodítě, hned se vypravila do Tartaru a chtěla chlapce zpátky. Jenže v té době byl Adónis už milencem Persefony a ta ho nechtěla vydat. Soud bohyně rozsoudil a stanovil, že obě mají na chlapce stejný nárok - Afrodíté za to, že mu zachránila život a Persefona ho zachránila z truhlice a vychovala ho. Bylo stanoveno, že každá bude s Adónidem\ntrávit třetinu roku a ta poslední třetina bude jeho, aby si od obou milenek odpočinul.\n\nAfrodíté však byla mazaná a svými kouzly ho dovedla k rozhodnutí trávit u ní i zbývající třetinu roku. Persefoné si šla stěžovat k Afrodítině milenci, bohu války Áreovi. Ten se tak žárlivostí rozlítil, že v podobě divokého kance se vyřítil proti Adónidovi a ostrými kly ho zabil. Poté si Afrodíta u Dia vymohla, že Adónis bude pochmurnou část roku trávit v podsvětí s Persefonou, kdežto krásné letní měsíce bude trávit s Afrodítou, propuštěný vždy na čas z podsvětí. Taková je síla lásky bohyně.\n\nAdónis v bájích symbolizoval koloběh života přírody, počátek na jaře a uhynutí na podzim. Jeho svátky byly slaveny v prvním dnu s nářkem žen nad jeho smrtí, druhý den oslava jeho návratu do života.\n\nMýtus o Adónidovi a Afrodíté byl pro mnohé umělce velmi lákavým námětem.\n\n\n\n"}
{"id": "97665", "url": "https://cs.wikipedia.org/wiki?curid=97665", "title": "Brontosaurus", "text": "Brontosaurus\n\nBrontosaurus může být:\n\n"}
{"id": "97668", "url": "https://cs.wikipedia.org/wiki?curid=97668", "title": ".tf", "text": ".tf\n\n.tf je internetová národní doména nejvyššího řádu pro Francouzská jižní a antarktická území.\n\nPřed 23. říjnem 2004 byl registrátorem Adamsnames Cambridge.\n\nExistuje také služba nabízející přesměrovávací službu a registraci domén třetí úrovně, pod jménem United Names Organisation. Mají obsazených 14 domén druhé úrovně pod .tf.\n"}
{"id": "97670", "url": "https://cs.wikipedia.org/wiki?curid=97670", "title": "Optické vlákno", "text": "Optické vlákno\n\nOptické vlákno je skleněné nebo plastové vlákno, které prostřednictvím světla přenáší signály ve směru své podélné osy. Optické vlákno je výsledkem aplikace vědeckých poznatků v inženýrství. Optická vlákna jsou široce využívána v komunikacích, kde umožňují přenos na delší vzdálenosti a při vyšších přenosových rychlostech dat než jiné formy komunikace. Vlákna se používají místo kovových vodičů, protože signály jsou přenášeny s menší ztrátou a zároveň jsou vlákna imunní vůči elektromagnetickému rušení. Vlákna se používají také pro osvětlení a jsou pak balena ve svazcích, takže mohou být použita k přenosu obrazů, což umožňuje zobrazení v těsných prostorách. Speciálně konstruovaná vlákna se používají pro řadu dalších aplikací, včetně snímače a vláknového laseru.\n\nOptická vlákna mohou být použita pro stavbu telekomunikačních sítí, protože jsou ohebná a mohou být svázána do svazků jako kabely. Jsou výhodná zejména na dlouhé vzdálenosti, protože světlo prochází přes vlákno s malým útlumem ve srovnání s elektrickými kabely s kovovými vodiči. Kromě toho můžeme dosahovat rychlosti přenosu desítky Terabitů za sekundu, i když v aplikovaných systémech jsou typické rychlosti 10 nebo 40 Gb/s. Každé vlákno může přenášet mnoho nezávislých signálů, každý s použitím jiné vlnové délky světla. Vytváření sítí na krátké vzdálenosti pomocí optických kabelů, jako například v budově, šetří prostor v kabelovém vedení, protože jediné vlákno může přenášet mnohem více dat než jeden elektrický kabel. Vlákno je také imunní vůči elektrickému rušení. Optické kabely nejsou elektricky vodivé, což je dobré řešení pro ochranu komunikačních zařízení umístěných na přenosové soustavě vysokého napětí a kovových konstrukcích náchylných na úder blesku. Mohou být také použity v prostředích, kde jsou přítomny výbušné výpary, bez nebezpečí vznícení.\n\nPřestože vlákna mohou být vyrobena z průhledného plastu, skla, nebo kombinace obou, na velké vzdálenosti u telekomunikačních aplikací jsou vždy použita vlákna skleněná z důvodu nižších optických útlumů. Jak mnohavidová, tak i jednovidová vlákna se používají při komunikaci, přičemž mnohavidové vlákno se používá převážně na kratší vzdálenosti do 550 m (600 yardů) a jednovidové vlákno se používá pro delší vzdálenosti.\n\nOptické vlákno je válečkový dielektrický vlnovod, ve kterém se šíří elektromagnetické vlny (zpravidla světlo či infračervené záření) ve směru osy vlákna s využitím principu totálního odrazu na rozhraní dvou prostředí s rozdílným indexem lomu. Vnitřní část vlákna se nazývá jádro, okolo jádra je plášť a primární ochrana. K vazbě optického signálu na jádro musí být index lomu jádra vyšší, než má obal. U optických vláken používaných v datových sítích se udává průměr jádra a pláště v mikrometrech, a používají se mnohavidová vlákna (MM) o průměrech 50/125 μm (standardizováno ITU-T podle G.651) nebo 62,5/125 μm (používá se především v USA). V telekomunikacích se dnes výhradně používají jednovidová vlákna (SM) o průměru 9/125 μm. Jedná se především o standardy G.652, G653, G.655 a G. 657.\n\nIndex lomu vyjadřuje změnu rychlosti šíření světla při přechodu mezi různými prostředími. Světlo se pohybuje nejrychleji ve vakuu, jako například ve vesmíru. Rychlost světla ve vakuu je asi 300 000 kilometrů za sekundu. Index lomu se vypočítá vydělením rychlosti světla ve vakuu rychlostí světla v hmotném prostředí. Běžná hodnota indexu pláště optického vlákna je 1,46. Typická hodnota pro jádro je 1,48. Čím větší je index lomu, tím pomaleji se světlo pohybuje v tom daném prostředí.\n\nKdyž se světlo pohybuje v hustém (těžko proniknutelném) prostředí a dopadá na rozhraní pod šikmým úhlem (větší než mezní úhel), světlo bude kompletně odraženo. Tento efekt je využíván v optických vláknech k udržení světla v jádru. Světlo se šíří kolem vlákna a dále pryč z rozhraní. Světlo musí narazit na odrazovou plochu s úhlem větším než kritický úhel, pouze světlo, které vstoupí do vlákna v určitém rozsahu úhlu se může šířit bez propuštění. Tento rozsah úhlů je nazýván „vstupní kužel“ vlákna. Velikost tohoto vstupního kuželu je funkcí indexu lomu a rozdílu mezi jádrem vlákna a obložením.\n\nVícevidové optické vlákno (zkratka MM, ) je druh optického vlákna, který je nejčastěji používán pro komunikaci na krátké vzdálenosti, jako například uvnitř budovy nebo areálu. Rychlost přenosu u vícevidových linek se pohybuje okolo 10 Mbit/s až 10 Gbit/s na vzdálenosti do 600 metrů, což je více než dostačující pro většinu prostor.\n\nJednovidové optické vlákno (zkratka SM, ) je druh optického vlákna, který je používán pro přenos dat na větší vzdálenosti (mezi městy, státy, kontinenty). Obecně našla optická vlákna uplatnění v telekomunikacích a pro vysokorychlostní přenosy v Internetu. Na kratší vzdálenosti se používají levnější vícevidová nebo gradientní optická vlákna.\n\nNěkterá optická vlákna pro zvláštní účely jsou konstruována s ne válečkovitým jádrem a nebo obkládací vrstvou, obvykle s elipsovitým nebo obdélníkovým příčným řezem. To zahrnuje polarizaci určující vlákno a vlákno navržené k potlačení šíření.\n\nFotonické krystalové vlákno se vyrábí normálním způsobem, ale tato vlákna používají k zadržení světla v jádře vlákna efekt ohybů namísto totální reflexe. Vlastnosti vláken mohou být přizpůsobeny (nebo upraveny přímo na míru) širokou škálou možností.\n\nÚtlum je zjednodušeně řečeno rozdíl síly signálu na jednom konci vedení (popřípadě kabelu) oproti druhému konci. Čím nižší bude útlum, tím kvalitnější a přesnější bude přenos signálu.\nHodnota útlumu u křemenných vláken se řádově pohybuje v desetinách decibelu na kilometr. Plastová vlákna mají útlum přibližně 50—100 dB/km.\n\nÚtlum křemenných vláken je složen z:\n\nÚtlumová charakteristika křemenných optických vláken vykazuje několik vrcholů a mezi nimi jsou úseky s nižším útlumem, kterým se říká okna. Podle ITU-T jsou definována tato okna (pro jednovidové vlákno):\n\nDisperze je příčinou zkreslení přenášeného signálu, dochází ke zpožďování impulsů a změně jejich tvaru. Je způsobena různým lomem světla a různou rychlostí světla v daném prostředí.\nDruhy disperze v optických vláknech:\n\nBezrozměrná veličina (udává se pouze u GI vláken), která vyjadřuje schopnost optického vlákna navázat z okolí do svého jádra optický výkon. S rostoucí NA roste tato schopnost.\n\nPřesnější definice může znít: sinus polovičního úhlu dopadu svazku na plochu vlákna, který ještě vstoupí do prostoru vlákna. Maximální NA je 1 (odpovídající 90°), ale jde o teoretickou hodnotu, v praxi nedosahovanou.\n\nV praxi jsou důležité ztráty numerickou aperturou. Ty vznikají na místě spojů mezi dvěma vlákny a mezi vláknem a zdrojem světelného toku. Mezi dvěma vlákny dochází k tomu, že pokud vlákno, které přijímá světelný tok, má nižší NA, bude maximální úhel, pod kterým mohou paprsky na vlákno dopadat, menší. Paprsky vycházející z prvního vlákna pod úhlem větším, než je daný NA přijímajícího vlákna, nebudou přenesena a můžeme je zahrnout ke ztrátám. U světelných zdrojů je vyzařovací úhel podstatně vyšší než NA optického vlákna. Dochází ke ztrátám, které se ovšem nezapočítávají do přenosových ztrát.\n\nZ hlediska použití pro účely přenosu signálu mají optická vlákna následující výhody oproti metalickým vodičům:\n\nSkleněná optická vlákna jsou téměř vždy vyrobená z křemene, ale některé další materiály, jako jsou např. chalkogenní skla, jsou používány pro vyšší vlnové délky. Stejně jako ostatní skla, i tato skla mají index lomu asi 1,5.\n\nPlastová optická vlákna (POF) jsou běžně vlákna s jádrem o průměru 0,5 mm nebo větší. POF obvykle mají vyšší útlum než skleněná vlákna (1 dB/m nebo vyšší) a tento vysoký útlum omezuje rozsah pro systémy založené na POF.\n\nPři výrobě standardních optických vláken je nejprve vytvořena preforma (skleněný válec o průměru až několika cm a délky až několik metrů) s pečlivě kontrolovaným profilem indexu lomu. Natavením a tažením konce preformy se pak vytváří dlouhé, tenké optické vlákno. Preformy se běžně vyrábí třemi druhy chemických procesů: vnitřní uložení páry (MCVD - Modified Chemical vapor deposition), vnější uložení páry (OVD) a axiální uložení páry (AVD).\n\nOptické vlákno se skládá z pláště a jádra, kde:\n\n1) Numerické apertury – A:\n\nformula_1\n\n2) Numerické apertury v kolmém směru – A\n\nformula_2\n\n3) Úhlu lomeného paprsku – α´: vyplývá ze Snellova zákona\n\nformula_3\n\nformula_4\n\n4) Úhlu dopadu paprsku na rozhraní – β: užijeme principu totálního odrazu, kde je úhel formula_5 → formula_6\n\nformula_7\n\n\nformula_8\n\nformula_9\n\n→ formula_10\n\nformula_11\n\n→ formula_12\n\n\n"}
{"id": "97672", "url": "https://cs.wikipedia.org/wiki?curid=97672", "title": "Nagatinskaja (stanice metra v Moskvě)", "text": "Nagatinskaja (stanice metra v Moskvě)\n\nNagatinskaja ( ) je stanice moskevského metra.\n\nNagatinskaja je podzemní, hloubená, mělce založená (13,5 m hluboko) pilířová stanice s ostrovním nástupištěm, součást úseku Serpuchovsko-Timirjazevské linky otevřeného 8. listopadu 1983 (je to tedy jedna z nejstarších stanic na lince). Její projektový název je \"Nižnije Kotly\". Denně Nagatinskou využije okolo 45 000 cestujících.\n\nProstor nástupiště podpírají 6,5 m od sebe vzdálené dvě řady celkem 26 sloupů obložených bílým mramorem. Na stěnách za nástupištěm je pak druhů mramoru použitých více, uspořádaných do dlouhé florentinské mozaiky s tématem dávné historie města; konkrétně chrámů, dřevěných domů a prvních staveb Kremlu. Podlahu tvoří šedé žulové desky, jednotné barvy. Výstup je jeden vede do podpovrchového vestibulu k ulici \"Varšavskoje šosse\" a železniční stanici Nižnije Kotly.\n\n"}
{"id": "97681", "url": "https://cs.wikipedia.org/wiki?curid=97681", "title": "Ústředna P51", "text": "Ústředna P51\n\nTelefonní ústředna P51 patřila k první generaci automatických telefonních ústředen.\n\nPrvní telefonní ústředna typu P51 byla v Československu uvedena do provozu v roce 1959. Jednalo se o nepatrně upravený předválečný systém Siemens A-29, jehož patentovaná ochrana po válce v rámci tzv.reparací propadla. V době zavádění to ještě byly ústředny moderní, ale již v polovině šedesátých let zastarávaly.\nV národní verzi doznala několika modifikací – P51p, P52p. Poslední ústředny P51 se postavily počátkem osmdesátých let, ve druhé polovině osmdesátých let byly středové ústředny P51 nasazené v MTO hromadně nahrazovány ústřednami druhé generace, kupříkladu Teslou PK 202 a výjimečně i Teslou PK 201. Další ústředny P51 již dále nebyly uváděny do provozu. Jsou známy případy, kdy ústředna P51 byla v provozu přes 60 let. Byla totiž obecně snadno udržovatelná - prakticky jakoukoliv poruchu šlo nalézt žárovkovou zkoušečkou a opravit pilníčkem na kontakty.\nSíťování ústředen první generace mělo omezené možnosti a nebylo možné dodržet v celé síti jednotný číslovací plán. Největší výhodou celého systému P-51 byla ukázková stavebnicovost, nevýhodou již uvedená nevhodnost pro výstavbu automatizovaných meziměstských sítí. V digitální překryvné síti byla první generace ústředen zcela nahrazena.\n\nZákladním stavebním prvkem tohoto systému byla stovková skupina účastnických přípojek připojených na pole linkových voličů (LV). Deset těchto skupin bylo připojeno na úrovně druhého skupináře (2S). Každá skupina LV byla připojena na odpovídající úroveň skupináře. Deset stovkových skupin tak vytvořilo jednu tisícovou skupinu. Deset takovýchto tisícových skupin se stejným způsobem připojilo na úrovně prvního skupináře (1S). Tím vznikla desetitisícová skupina, která je považována za maximálni kapacitu jedné ústředny. Linkové voliče a skupináře byly sestaveny ze čtvercových (dvoupohybových) voličů.\n\nNěkteré úrovně prvního skupináře nebyly využity k připojování účastníků, ale byly využity jinými způsoby, například pro propojení na služební stupeň (SS) a úroveň 0 pro propojení do meziměstské nebo mezinárodní sítě (MS). V sestavě podle schématu systému měl každý účastník čtyřmístné číslo ve tvaru TSDJ, kde T (tisíce) odpovídá číslu úrovně na 1S, S (stovky) odpovídá číslu úrovně na 2S, D (desítky) odpovídá číslu úrovně na LV a J (jednotky) odpovídá kroku v úrovni LV. Protože je zde pevný vztah mezi číslem účastníka a polohou voličů, označuje se toto číslování jako nepružné.\n\nJako samostatné se tyto ústředny stavěly pro největší kapacitu 10 000 účastníků. V případě potřeby většího počtu účastníků se vyhradilo více voličových sálů, kde se umístilo několik desetitisícových ústředen a propojily se mezi sebou přes vložené skupinářové stupně; jeden obsahoval deset tisícových skupin, každá tisícová skupina byla složena z deseti stovkových skupin. Každá stovková skupina 1T měla deset východů, na kterých byly zapojeny 1S.\n\nPro tisícovou skupinu účastníků bylo 100 skupinářů 1S, kde stejné kroky stejných úrovní byly promultiplovány: z první úrovně 1S šlo deset východů k první skupině 2S, z druhé úrovně 1S šlo deset východů k druhé skupině 2S atd, až z poslední úrovně 1S šlo deset východů k desáté skupině 2S. Každá skupina 2S (obsahovala 10 x 10, tedy 100 skupinářů 2S) měla ve stejných úrovních stejné kroky promultiplovány, takže z první úrovně odcházelo deset východů na LV. Pro každou tisícovou skupinu je tedy 100 linkových voličů LV.\n\nÚčastník 2401 volá účastníkovi 4350.\nZvednutím mikrotelefonu se v ústředně rozběhne 1T a vyhledá volný východ (buď přímo nebo přes 2T) na 1S, odkud dostane oznamovací tón. Přistoupí k volbě tel.č. 4350, volbou první číslice 4 se ramena voliče 1S dostanou do čtvrté úrovně, ve které najdou volný východ k 2S, který se obsadí. Volbou druhé číslice 3 se ramena voliče 2S dostanou do třetí úrovně, ve které vyhledají volný východ k LV, který obsadí. Volbou třetí číslice 5 se ramena LV dostanou do páté úrovně a volbou čtvrté číslice 0 se ramena LV dostanou v úrovni na desátý kontakt. Poté se účastník s číslem 4350 nazkouší přes vratnou spojku na jeho 1T a je-li volný, tak se vyzvoní, účastník 4350 se přihlásí a následuje vlastní hovor, rozpojení hovoru, jeho započítání a vrácení voličů do klidových poloh.\n\nV systému P51 bylo několik stupňů poruchové signalizace. Nejdůležitější byla porucha hlavní pojistky, kterou oznamovala rozsvícená modrá žárovka. Porucha tavné cívkové pojistky, třeba u 1T, 2T, 1S až LV byla signalizována červenou žárovkou. Zelená žárovka signalizovala stav cívky některého voliče pod proudem. V praxi to byl jediný signál, který vyvolal okamžitou činnost obsluhy - zaseklou cívkou voliče protékal proud kolem 1 A, cívka se rychle ohřívala a zápach z doutnající izolace nebyl ničím příjemným. Matová žárovka se žlutou čepičkou znamenalo jednostranné odložení na LV a nakonec čirá žárovka oznamovala, že je zařízení obsazeno. Tato signalizace byla funkční pouze po zapnutí zvláštního vypínače na tisícové skupině, takže bylo okamžitě vidět, která zařízení jsou obsazena a která nejsou. Všechny tyto signalizace se opakovaly do hlavní releové sady na tisícové skupině, kde byly osazeny také žárovky stejných barev. Při rozsvícení modré žárovky zvonil signalizační zvonek trvalým zvoněním, při červené a zelené signalizaci bylo zvonění přerušované.\n\nPotřebná tónová signalizace se vyráběla v mechanickém zařízení zvaném volací stroj(mechaniky označované \"volačka\"), které bylo napájeno z 60 V rozvodu telefonní ústředny. V podstatě se jednalo o elektromotor. Stroje byly vždy dva nad sebou a obsluha ústředny je pravidelně v provozu střídala. Stroj vyráběl trvalý kmitočet 450 Hz a tento kmitočet byl kontakty přes speciální vačky rozdělován na tóny oznamovací, obsazovací, vyzváněcí a ještě tzv. tikr, který se používal pro zvláštní účely. V signalizačních obvodech býval použit i trvalý tón 450 Hz určený pro servisní účely.\n\nVzhledem k tomu, že se jednalo o elektromechanický systém, bylo potřeba udržovat všechny pohyblivé části voličů v čistotě a taktéž patřičně promazané. Vždy jednou za dva měsíce se musely čtvercové voliče demontovat ze stojanu a ve speciální místnosti se vyčistily. Pak následovalo odsátí par z použitého čističe, většinou Trichlorethylénu nebo Perchlorethylénu. Třecí plochy se namazaly hodinářským olejem a plochy rohatek speciálním tukem. Pak se zkontrolovaly pérové svazky kontaktů a provedla se jejich případná justáž. Totéž se dělo se všemi zařízeními telefonní ústředny, která se dala demontovat. Spojovací pole 1T až LV se musela čistit přímo na stojanech, protože byla nedemontovatelná.\n"}
{"id": "97684", "url": "https://cs.wikipedia.org/wiki?curid=97684", "title": "Darwiniana", "text": "Darwiniana\n\nDarwiniana je české občanské sdružení pěstitelů masožravých rostlin a jiných botanických kuriozit. Bylo založeno 11. ledna 1991.\n\nVydává časopis Trifid, který vychází čtvrtletně. Původně měl 24 barevných a 12 černobílých stran formátu B5. Od roku 2012 má každé číslo minimálně 44 stran a je celobarevné. Sdružení dále pro veřejnost vydává elektronický magazín \"Chramst!\", provozuje fórum o masožravých rostlinách a každoročně v Praze pořádá výstavu masožravých rostlin. Sdružení také spolupracuje s orgány ochrany přírody a stará se o jednu z posledních lokalit endemické masožravé rostliny tučnice české (\"Pinguicula bohemica\"). \n\n"}
{"id": "97689", "url": "https://cs.wikipedia.org/wiki?curid=97689", "title": "Aisin Gioro", "text": "Aisin Gioro\n\nAisin Gioro (, mandžusky \"Daicing gurun\", slovo \"Aisin\" doslova znamená „Zlatá“, mongolsky \"Манж Чин\"), byl původem mandžuský vládnoucí rod a dynastie, která v letech 1636–1912 vládla v říši Čching, zahrnující zpočátku Mandžusko a část Mongolska, v letech 1644–1661 dobyla Čínu a později i celé Mongolsko, Tibet a oblast Sin-ťiangu. Byla poslední císařskou dynastií vládnoucí v Číně. Poslední vládce dynastie císař Pchu I byl sesazen roku 1912, později v roce 1932 byl dosazen Japonskem do čela jejich loutkového státu Mandžukua.\n\nMandžuové, kteří ovládali Čínu mezi lety 1644 a 1911, byli potomky džürčenských kmenů, jež vládly severní Číně a přilehlým oblastem ve 12. století (říše Ťin). Za Nurhačiho a jeho syna Abachaje získal rod Aisin Gioro nadvládu nad ostatními džürčenskými kmeny a rozšířil svou nadvládu i na Vnitřní Mongolsko a Koreu.\n\nNurhači založil vlastní stát, který nazval Pozdní Ťin. Hlavním městem Pozdních Ťinů se stal Mukden (moderní Šen-jang). Nurhači reorganizoval DŽürčeny v osm korouhví, přejímal mnoho čínských i jiných cizích vzorů, roku 1635 přijal velkou pečeť mongolských chanů a přihlásil se tak k nástupnictví dynastie Jüan.\n\nNurhačiho nástupce Chuang Tchaj-ťi si na východě podmanil Koreu a na západě uzavřel spojenectví s kočovnickými kmeny Vnitřního Mongolska. Roku 1636 pojmenoval svůj národ jako Mandžuy a stát přejmenoval na říši Čching, „Čistou“. V té době také vzniklo mandžuské písmo.\n\nDo roku 1644 Mandžuové podnikli několik vpádů na území severní Číny, neměli však zatím dost sil, aby porazili dynastii Ming.\n\nMingský stát však rychle slábl, zejména v důsledku trvalých povstání. Nakonec mingský generál Wu San-kuej a další pozvali Mandžuy do severní Číny, aby mingskému vojsku pomohli potlačit povstalce, kteří dobyli Peking. V rázných válečných taženích Mandžuové rozdrtili povstalce a zmocnili se srdce Číny na dolním toku Jang-c’-ťiang a do roku 1661 zabrali celou pevninskou Čínu\n\nNa konci 17. století si Mandžuové obratně získávali náklonnost čínských vzdělanců. První čchingští císařové platili za nejdynamičtější v celých čínských dějinách. Za císaře Kchang-si (1661-1722) byla dokončena poslední fáze vojenského dobytí území dnešní Číny (včetně Tibetu) a pořádána tažení proti Džúngarskému chanátu (západním Mongolům), jejichž výsledekm bylo zničení Džúngarů a zabrání jejich území. Za vlády císaře Jung-čenga (1722-1735) vláda podporovala integraci nečínského obyvatelstva do čínské kultury. Vrchol raného období dynastie Čching znamenala vláda císaře Čchien-lunga (1735-1796), který vydával obrovské sumy na vojenské expedice („deset velkých vítězství“). Především zastavil postup turkických národů a Mongolů. Poslední roky jeho vlády ale byly poznamenány vzestupem jeho oblíbence, Che-šena.\n\nV roce 1683 Čchingové dobyli Tchaj-wan. Od konce 17. stol. do počátku 18. stol. čchingské armády zničily ojratskou říši v Džungarsku a začlenily do čchingského státu oblast kolem jezera Kukunor ve střední Asii. Do poloviny 18. století byly dobyty i země po obou stranách pohoří Tchien-šan až k jezeru Balchaš. V polovině 18. století byli pokořeni i západní Mongolové v Illi. Dobytí území provázely vlny čínských osadníků, kteří se pokoušeli původní obyvatelstvo asimilovat. Mongolové byli udržováni pod kontrolou prostřednictvím administrativních opatření a působením lámaistické sekty Gelugpa.\n\nNa severu Mandžuska začali Čchingové bránit šíření ruských kozáků a kupců s kožešinami a různých dobrodruhů, pronikajících přes Sibiř do údolí Amuru. Srážky mezi Čchingy a Rusy ukončila Něrčinská smlouva z roku 1689. Návrh textu smlouvy a tlumočení zprostředkovali pekingští jezuité.\n\nMandžuové se snažili zachovat si vlastní identitu a zdůrazňovali rasovou čistotu. Zakázali smíšené čínsko-mandžuské sňatky a podporovali odlišnosti ve zvycích. Mandžuské ženy si nesměly podvazovat chodidla a mandžuští muži se nesměli věnovat obchodu a manuální práci. Původní šamanské náboženství napomáhalo uchovávat někdejší klanovou strukturu Mandžuů.\n\nLéto trávili Mandžuští císaři ve Vnitřním Mongolsku, kde jízdou na koni, lukostřelbou a lovem dávali najevo nepříliš konfuciánský příklad fyzické zdatnosti. Severní Mandžusko bylo uzavřeno čínským přistěhovalcům. Oblast Mandžuska spravovala ryze mandžuská vojenská vláda.\n\nV polovině 19. století se na území Číny odehrávalo několik konfliktů, Povstání tchaj-pchingů proti vládnoucí dynastii Aisin Gioro, které si vyžádalo přes 20 milionů obětí, muslimské povstání v Kan-su a Sin-ťiangu, francouzsko-britská invaze (1856 -1860) během druhé opiové války nebo proticizinecké boxerské povstání. Situace využily evropské státy a Japonsko, které se po čínsko-japonské válce zmocnilo Tchaj-wanu a Koreje. Britská říše se po první opiové válce zmocnila Hongkongu a přinutila Čínu otevřít se dovozu britského zboží. Pod tlakem Číňané přenechali Rusku obrovské území známé jako Vnější Mandžusko, které bylo tehdy pouze řídce osídleno nomádskými kmeny a leželo severně od tzv. vrbové hradby, která měla zamezit migraci Číňanů do Mandžuska, ze kterého pocházela vládnoucí dynastie Aisin Gioro. Na tomto území dnes leží např. města Vladivostok nebo Chabarovsk. Do poloviny 19. století považovala dynastie Aisin Gioro za své vlastnictví také ostrov Sachalin, přestože se na něm žádné čínské osídlení nenacházelo. Po opiových válkách, které proti Číně vedly Británie a Francie, přesvědčilo Rusko Čínu k podepsání Ajgunské smlouvy a Pekingské smlouvy, po nichž Čína ztratila všechna území na sever od řek Chej-lung-ťiangu (Amur) a východ Ussuri (Vnější Mandžusko), včetně Sachalinu, ve prospěch Ruska. Slabosti Číny využily i další země. Německo získalo území na Šantungském poloostrově, v Čching-tao, a Rakousko-Uhersko získalo koncesi ve městě Tchien-ťin (Tiencin).\n\n\n\n\n"}
{"id": "97693", "url": "https://cs.wikipedia.org/wiki?curid=97693", "title": "Vodní květ", "text": "Vodní květ\n\nVodní květ je charakteristické zelené zbarvení tekoucích i stojatých vod do zelena. Je způsobováno přemnožením mikroorganizmů, hlavně sinic.\n\nNěkteré sinice mají totiž schopnost vystoupat ke hladině a hromadit se zde v podobě zelené kaše nebo drobných, až několik milimetrů velkých částeček (někdy se podobají drobnému jehličí, jindy připomínají zelenou krupici).\n\nNejčastěji se vodní květy sinic vyskytují koncem léta (v srpnu nebo první polovině září). V posledních letech (zejména na některých lokalitách) dochází k masovému rozvoji sinic již v průběhu června. Mezi hlavní zástupce sinic přítomných ve vodním květu patří:\n\n\nPřemnožení je přirozenou reakcí mikroorganismů na zvýšené znečištění povrchové vody minerálními látkami (hlavně fosforem). Tyto látky, které jsou pro mikroorganismy vítanými živinami, se do povrchové vody dostávají z kanalizace našich vesnic a měst, kde ještě není vybudována čistírna odpadních vod. V daleko větší míře se ale dostávají do řek a rybníků splavováním z polí, kam se dostaly procesem organického a minerálního hnojení a v nepatrné míře též ze vzduchu a srážek.\n\nKvetoucí voda způsobuje ztráty provozovatelům koupališť a jiných zařízení tohoto typu. Proto se v poslední době usilovně pracuje na vyřešení tohoto problému a eliminace mikroorganismů v krátké době, nebo předcházení masového namnožení.\n\nV některých obdobích v roce je zakázáno v určitých vodách koupání, právě kvůli vodnímu květu. Pokud tak někdo činí, vystavuje se řadě zdravotních rizik. Kontakt s vodním květem může u citlivých osob vyvolat různě silné alergické reakce.\n\nSinice produkují cyanotoxiny, které mohou poškozovat játra a narušovat nervový systém.\n\nPodle vědecké teorie z roku 2015 mohlo být hromadné vymírání mořských organismů na konci křídy před 66 miliony let způsobeno globálním nárůstem vodního květu v mořích a oceánech z důvodu obohacení vodstev prvkem dusíkem, uvolněným při dopadu desetikilometrového asteroidu Chicxulub.\n\n\n"}
{"id": "97694", "url": "https://cs.wikipedia.org/wiki?curid=97694", "title": "Skluz", "text": "Skluz\n\nSkluz může znamenat:\n\n\n\n"}
{"id": "97696", "url": "https://cs.wikipedia.org/wiki?curid=97696", "title": "Calmira", "text": "Calmira\n\nCalmira je alternativní shell pro Windows 3.1x - přináší vzhled podobný Windows 95 (zvládne všechny funkce, které ve Windows 3.1x obstarávaly Správce programů a Správce souborů). Obsahuje hlavní panel s nabídkou Start, Průzkumníka (Calmira Explorer) a možnost umisťovat na plochu zástupce.\n\nCalmira je vyvíjena pod licencí GNU/GPL. Vzhledem k tomu, že se jedná o open source software, existuje v současnosti několik odnoží Calmiry - Calmira II (snaží se vypadat jako Windows 95), Calmira XP (snaží se vypadat jako Windows XP) a Calmira LFN (snaží se vypadat jako Windows 98 a podporuje dlouhé názvy souborů).\n\nCalmira existuje v několika jazycích včetně češtiny.\n\nS vývojem Calmiry začal Li-Hsin Huang a to již roku 1995. První použitelná verze (a to 1.0) spatřila světlo světa roku 1997. Vývoj Calmiry dále pokračoval až do roku 1998, kdy byla vydána verze 2.2 (tato verze byla přeložena do několika jazyků včetně češtiny). Poté Li-Hsing vývoj Calmiry ukončil.\n\nNaštěstí se našla skupina nadšenců, kteří v čele s Erwinem Dokterem založili Calmira Team a rozhodli se ve vývoji Calmiry pokračovat. Svoji „odnož“ Calmiry pojmenovali Calmira II a verze začali číslovat od čísla 3.0. Jejich poslední verze je Calmira II 3.3 (ta už byla také přeložena do češtiny). Calmira Team se snažil vzhled Calmiry co nejvíce připodobnit Windows 95 (původní Li-Hsingova Calmira například vůbec neobsahovala ikony z Windows 95).\n\nVzhledem k tomu, že je Calmira volně šiřitelná (včetně zdrojových kódů), objevily se poté také další „odnože“ Calmiry – a to Calmira LFN, Calmira XP a Calmira Longhorn.\n\nCalmiru LFN vyvíjí Alexandre Rodrigues de Sousa a to od roku 2004. Poslední vydaná verze je Calmira LFN 3.3. Byla odvozena od Calmiry II 3.3. Navíc obsahuje podporu dlouhých názvů a vzhledem připomíná Windows 98. Více se o ní dozvíte na stránkách jejího autora .\n\nCalmiru XP vyvíjí tým holandských nadšenců. Snaží se hlavně o to, aby Calmira vypadala co nejvíce jako Windows XP. Poslední vydaná verze je Calmira XP 3.31 – je odvozena od Calmiry II 3.3.\n\nCalmiru Longhorn vyvíjí slovenský programátor Peter Protuš, ale není lokalizována do slovenštiny ani češtiny a existuje pouze jako anglická a francouzská verze. Aktuálni verze je Calmira Longhorn 3.6 Calmira Longhorn\n"}
{"id": "97698", "url": "https://cs.wikipedia.org/wiki?curid=97698", "title": "Skluz (kolejová doprava)", "text": "Skluz (kolejová doprava)\n\nSkluz je v kolejové dopravě rozdíl mezi obvodovou rychlostí kola a rychlostí vozidla. Někdy se terminologicky rozlišuje ztráta adheze při rozjezdu, označovaná jako skluz, od ztráty adheze při brzdění - označuje se jako smyk. \n\nPokud vozidlo vyvíjí tažnou sílu, dochází k tzv. účinnému skluzu. Ten se pohybuje v řádu jednotek procent. Pokud dojde k překonání meze adheze, dochází k rapidnímu snížení tažné síly a nekontrolovanému zvyšování otáček kola, čili k prokluzu. Tomu u moderních vozidel zabraňuje skluzová ochrana, která porovnává úhlovou rychlost jednotlivých dvojkolí. Dříve se využívalo porovnání napětí na motorech, dnes jsou nápravy nebo trakční motory osazeny snímači otáček. Nebezpečný je tzv. synchronní skluz, kdy dojde k utržení všech dvojkolí naráz. V tom případě nestačí porovnávání rychlostí otáčení, ale využívá se tzv. pátá náprava - sleduje se strmost nárůstu otáček. \n\nNejméně náchylná ke skluzům jsou vozidla s mechanicky svázanými dvojkolími, ať už pomocí spojnic nebo hřídelů. Nejnebezpečnější je skluz u pohonu sériovými elektromotory, pokud je několik těchto motorů zapojených v sérii (bez vzájemné mechanické vazby). V případě prokluzu jednoho dvojkolí dojde vlivem nárůstu napětí na příslušném motoru k dalšímu nekontrolovanému růstu otáček, což v případě selhání ochran může vést velmi rychle k poškození nebo zničení motoru.\n\nSkluz je při rozjezdech kolejových vozidel poměrně běžnou záležitostí. Koeficient adheze se pohybuje přibližně v rozsahu 0,1 až 0,3 (u metra 0,6), zatímco koeficient smykového tření je nižší. Pokud tedy dojde k proklouznutí kol, nemůže se kolo bez zásahu regulace prokluzu zpomalit. Kromě toho, že vozidlo ztratí v okamžiku skluzu velkou část tažné síly, může dojít i k jeho poškození (u parní lokomotivy může například dojít k deformaci tyčoví) nebo poškození svršku.\n\nNebezpečí skluzu a smyku je větší těsně po začátku deště, při rose, mlze či mrholení a na místech, kde se na hlavy kolejnic dostal olej, listí či tráva nebo jiné materiály snižující adhezi. Adhezivnost kolejnic výrazně snižuje znečištění hygroskopickým materiálem, například nasolení vozovky v rámci zimního posypu.\n\n\n"}
{"id": "97701", "url": "https://cs.wikipedia.org/wiki?curid=97701", "title": "Hlaveň", "text": "Hlaveň\n\nHlaveň (z němčiny často lauf) je část palné zbraně, v níž dochází k přeměně tepelné energie plynů, vzniklých hořením střelivin, na kinetickou energii projektilu.\n\nHlavně palných zbraní byly vyráběny nejprve v Číně.\nPrvní zmínky o použití palných zbraní v Evropě jsou ze čtrnáctého století. Jejich hlavní byla trubka na jednom konci zaslepená, s drobným otvorem v horní části na konci pro zapálení střelného prachu uvnitř hlavně.\n\nPrvní hlavně byly patrně ze dřeva a bambusu. Pak převládlo železo. Taková hlaveň byla ale drahá a nekvalitní. Proto byly pokusy o kvalitnější materiál – damascénská ocel byla sice kvalitní, ale extrémně drahá. Ruční zbraně jsou již od počátku vybaveny hlavněmi železnými. Pro lafetované zbraně se alternativou stal bronz. Proto se při válečných taženích tavily kostelní zvony. Během devatenáctého století Alfred Krupp zvládl techniku výroby hlavní pro děla z oceli. V průběhu první světové války se po celý její průběh stále používaly i bronzové dělostřelecké hlavně.\n\nU pušek byly hlavně dlouhé až dva metry, ale v průběhu devatenáctého století se zjistilo, že taková délka není nutná. Důvodem bylo použití přesnějších projektilů a složitost nabíjení a manipulace s dlouhou zbraní.\n\nRáže hlavně je hodnota určující pro jaký průměr projektilu je určena (9 mm, .45, .22 atp.) Dlouhou dobu byly vnitřní stěny hlavně hladké, odtud výraz hladký vývrt. S rozvojem průmyslu a díky zvládnutí přesného soustružení jsou vytvořeny na vnitřní straně hlavně drážky různého počtu ve tvaru mírného závitu tzv. drážkovaný vývrt. Důvodem k této úpravě bylo zpřesnění a stabilizace letu střely. Do projektilu se zaříznou drážky hlavně a v průběhu průchodu hlavní po výstřelu, projektil roztočí (poté má vlastnosti setrvačníku s osou shodnou s osou hlavně). U moderních tankových kanónů došlo k návratu hladkých vývrtů. Střely jsou v tomto případě stabilizovány křidélky v jejich zadní části (střely se šípovou stabilizací). Zbraň může mít několik hlavní. Příkladem mohou být rotační kulomety, lovecké pušky, kapesní pistole zvané derringery. Různé tvary hlavní odpovídají účelu. Povrchově se hlaveň upravuje leptáním, mořením či rytím. Hlaveň může být též opatřena mířidly, tzv. muškou (hrot – vertikální) a hledím (drážka – horizontální).\n\nNa povrchu vystřelené střely jsou specifické mechanické stopy způsobené kontaktem střely s vývrtem hlavně zbraně. Podobně lze ztotožňovat i podle nábojnice a stop na ní způsobených kontaktem se částmi zbraně. Pokud je k dispozici střela, nebo nábojnice z podezřelé zbraně, lze provést srovnávací expertizu pro ztotožnění zbraně. Množství a jedinečnost těchto specifických stop – markantů – je ovlivněna mnoha okolnostmi.\nTím může být proces ztotožnění značně obtížný. V kriminalistické balistice se pro výsledek zkoumání používá škála s pěti stupni od jedné do pěti. Krajní hodnoty shodu zcela potvrzují, nebo zcela vylučují. Význam jednotlivých stupňů je následující: \n\nOrganizace ENSFI (European Network of Forensic Science Institutes) která je uznávána jako skupina odborníků pro soudní kriminalistiku na mezinárodní úrovni a jejímž cílem je podporovat výměnu znalostí v oblasti trestního soudnictví a kriminalistice používá při určování shody analogickou pětistupňovou škálu označenou písmeny od A do E. \n\nStanovení stupně individuální shody je subjektivní záležitost závisející jak na vědeckých metodách, tak na praxi a zkušenostech znalce, který toto stupně shody stanovuje. Objektivita výsledku je dokládána křízovou kontrolou se zkoumáním jiného znalce.\n\nÚstí hlavně je konec hlavně, kterým opouští vystřelený projektil hlaveň.\n\nPro přesnost střelby je klíčové kvalitní zpracování ústí hlavně, protože se jedná o poslední úsek, kde přichází projektil do kontaktu s hlavní. Kdyby vznikla mezera mezi ústím a projektilem, tak by tudy unikly plyny vzniklé shořením střelného prachu který by svým tlakem mohl odklonit projektil ze zamýšlené dráhy letu.\n\nNěkteré zbraně v minulosti však byly naopak vybavovány ústím ve tvaru trychtýře. Byly to některé zpředu ručně nabíjené osobní zbraně, která se používaly na krátkou vzdálenost. Snížená přesnost byla pak vyvážena snazší a rychlejší možností nabíjení v nepříznivých podmínkách. Oblíbené byly proto u námořníků a jezdectva. Větší rozptyl střeliva mohl být v i výhodný. Při střelbě broky na krátkou vzdálenost účinek střelby připomínal dělostřelbu prováděnou kartáčovými náboji.\n\nVětšina palných zbraní měla až do 19. století hlaveň z jednoho kusu, na jednom konci pevně uzavřenou. Tyto zbraně se nabíjely zpředu (skrz ústí). V 19. století byly vyvinuty spolehlivé závěry pro většinu druhů palných zbraní. Závěr umožňuje nabíjení zezadu a tím zjednodušení a zrychlení střelby. Další vývoj vedl k výrobě automatických zbraní.\n\nNěkteré hlavně jsou otevřené z obou stran – jsou to hlavně reaktivních zbraní, jako je hlavňový raketomet, bazuka nebo pancéřová pěst.\n\n"}
{"id": "97702", "url": "https://cs.wikipedia.org/wiki?curid=97702", "title": "Hardcore", "text": "Hardcore\n\nHardcore punk (často jen hardcore nebo HC) je styl punku, od poloviny osmdesátých let často na pomezí metalu. Na rozdíl od klasického punku je o dost agresivnější a mnohem rychlejší. Vyznačuje se energickými krátkými písněmi postavenými na jednoduchých kytarových riffech v rychlém tempu a s agresivními vokály. Texty skupin často reflektují sociální a politická témata např. antifašismus, environmentalismus a feminismus. Hardcore skupiny obvykle hrají ve složení elektrická kytara, baskytara, bicí, „zpěv“. Hardcore vznikl v roce 1977 založením kapel, jakými byli losangelští Black Flag a washingtonští Bad Brains.\n\nHardcore se velmi rychle rozšířil po USA, Kanadě, později po Spojeném království a Evropě. Inspiroval velké množství stylů a zároveň dal vzniknout množství jiných stylů, ze kterých měly některé úspěch i v mainstreamu, jako např. grunge, melodický hardcore, metalcore, sludge metal a thrash metal. Hardcoreová kytarová rytmika plynulé výměny barré akordů ovlivnila také tvorbu blackmetalových riffů kapel, jako je Mayhem.\n\nV Severní Americe se styl,známý jako \"hardcore\" (původně byl hardcore punk na začátku 80. let v severovýchodních státech USA nazývaný slovem \"thrash\"), formoval v různých oblastech začátkem 80. let, hlavně v Kalifornii, Michiganu a větších městech – Washingtonu, Chicagu, New Yorku, Vancouveru, Torontu a Bostonu.\n\nPůvod výrazu „hardcore“ je nejasný. Pravděpodobné je, že ho zpopularizovala vancouverská kapela D.O.A., která pojmenovala své album vydané v roce 1981 jako „Hardcore ‘81“. Oproti tomu byl termín „hardcore“ do roku 1983 používaný výjimečně a to hlavně jako popisný. Američtí teenageři, kteří byli fandy tohoto žánru, se jednoduše mezi sebou nazývali fandy punku – i přes to, že se nezajímali o původní punk rock ze 70 let Sex Pistols, Adicts, The Clash. V mnoha kruzích byl termín hardcore používaný skupinově, významově jako „hudba pro lidi jako já“ (doslovný překlad slova hard-core je „tvrdé jádro“, hard = tvrdý, core = jádro, tvrdé jádro undergroundového punkrocku) a zahrnoval širokou škálu kapel od rychlého hardcore až po experimentální kapely jako The Stickmen a Flipper).\n\nJakmile mělo mnoho kapel možnost produkovat, skládat skladby a organizovat si koncerty, přijal hardcore principy „do it yourself (D.I.Y.)“. Ve většině měst se hardcore scéna spoléhala na ne příliš drahé nahrávky, které byly distribuované na koncertech nebo poštou. Koncerty byly propagované pomocí xeroxovaných zinů, v komunitních rádio programech a plakáty. Fandové hardcore si osvojili ležérní módu, nosili jeansy a krátká trička, případně flanelové košile, které si sami upravovali. Běžný byl krátký účes nebo oholená hlava, částečně se obnovila \"popularita\" dlouhých vlasů, které byly v oblibě také u protopunkových fanoušků na konci 60. let a na začátku 70. let. Pokud éra punku 1977 byla o nošení D.I.Y. oblečení jako rozdvojené nohavice, spojené zavíracími špendlíky, tak ležérní styl hardcore z 80. let s ní kontrastoval; móda nebyla už tak komplikovaná a \"provokativní\".\n\nTou dobou se ve Spojeném království paralelně vyvíjela britská forma hardcore punku, která se později stala známá jako UK 82. Kapely které daly vznik tomuto stylu, byly hlavně Discharge a Charged GBH; ty si osvojily zvuk skupin ze 70. let a obohatily ho o neustávající „těžké / hutné“ bicí a „hlukovou stěnu“ (hutný zvuk byl dosažen použitím kytarových efektů), podobně jako kapely typu S.O.D..\nZatímco se americký hardcore punk a britský UK82 vyvíjely samostatně, není jasné, zda byl UK 82 ovlivněn americkým hardcore punkem nebo naopak.\n\nMezi tři nejvlivnější kapely formující hardcore punk patří: Black Flag, Minor Threat a Bad Brains.\nTyto skupiny popisuje jako nejvlivnější i Michael Azerrad, autor dokumentární knihy \"Our Band Could Be Your Life\" a Steven Blush autor knihy a stejnojmenného dokumentárního filmu \"American Hardcore\" (Americký hardcore).\n\nAzzerad nazval Black Flag praotce žánru, Bad Brains kapelou, která mu dělala nejlepší jméno a Minor Threat, kapelou která hardcore punk jako žánr potvrdila.\n\nBlack Flag vznikli na podnět kytaristy Gregga Ginna v Los Angeles roku 1976. Kapela měla největší vliv na scénu v Los Angeles, a později na rozšiřující se scénu v Severní Americe, se svým surovým, konfrontačním zvukem a D.I.Y. přístupem. Díky turné v letech 1980 a 1981 se kapela dostala do kontaktu s rostoucími částmi scény v různých místech Severní Ameriky a posilnili se tak vztahy s ostatními kapelami, které podnikali turné.\n\nMinor Threat, také z Washingtonu, vznikli v roce 1980 a hráli agresivní rychlý hardcore punk. Skupina dala vzniknout hnutí Straight edge pojmenovaném podle stejnojmenné skladby.\n\nPodle Brendana Mullena, zakladatele losangeleského klubu \"The Masque\", první turné The Damned v roce 1977 ovlivnilo a překvapilo mnoho fandů a muzikantů. The Damned svými rychlými riffy inspirovali první vlnu punku na západním pobřeží USA.\n\nMnoho skupin z konce 70. let let vydalo nahrávky, s podobným zvukem jako kapely, které na začátku 80. let formovali hardcore punk. Jednou z těchto nahrávek byl i 7“ singl The Middle Class vydaný roku 1978 pod názvem „Out Of Vogue“. Ten je v současnosti považovaný za vůbec první hardcore singl.\n\nZa vlivnější nahrávku se považuje LP The Germs roku 1979. V podstatě nahrávka, kterou možno zařadit k hardcore, ne jen kvůli rychlosti, ale hlavně díky rychlým obměnám akordů.\n\nPodobně si i kapela T.S.O.L. (vznikla roku 1978) udělala dobré jméno svým melodickým, ale agresivním punkovým zvukem.\n\nDead Kennedys ze San Francisca (1978) vydali první singl „California Über Alles” v roce 1979. Později vydali 7” Ep singel “In God We Trust, Inc.” (1981). Dead Kennedys jsou jednou z nejznámějších skupin hrající rychlý hardcore punk. Ovlivnili mnoho kapel.\n\nCircle Jerks své první album nahráli na konci roku 1979, a vydali začátkem 1980.\n\nMisfits (dodnes fungující kapela) byli kapelou, hrající ve stylu H.C. punku 1977, ale pohybovali se na newyorské scéně, byli populární mezi fandy hardcore.\n\nHüsker Dü vznikli roku 1979 v Saint Paul v Minnesotě jako post-punk / New Wave kapela, ale později začali hrát rychlejší a těžší. V roce 1982 vydali “živák” Land Speed Record. Po roce 1985 začali hrát alternativní rock a zařadili se k vlivným kapelám těchto stylů.\n\nBad Religion nastoupilo na scénu s albem “How Could Hell Be Any Worse?”, které bylo považováno za jedno z nejvlivnějších hardcore alb na začátku 80. let. Podobně jako Misfits i Bad Religion hrají dodnes.\n\nOd roku 1981 začalo mnoho hardcore punk skupin vydávat dema a nahrávky. Včetně skupin jako 7 seconds (1979) z Rena v Nevadě, The Neos z Victorie v Britské Kolumbii v Kanadě, Negative Approach a Degenerates z Detroitu v Michiganu, The Meatmen z Michiganu, Necros z Ohia, The Effigies z Chicaga v Illinois, SS Decontrol, DYS, Negative FX, Jerry’s Kids a Gang Green z Bostonu v Massachusetts, Zeroption z Toronta v Kanadě, The Big Boys, M.D.C. a The Dicks z Austinu v Texasu, Sadistic Exploits z Filadelfie v Pensylvánii a Adrenalin O.D. z New Jersey.\n\nBeastie Boys, spíše známí pozdější tvorbou hip-hopu byli jednou z prvních veřejně hrajících hardcore skupin z New Yorku.\n\nNegative FX, v letech 1981–1982 možná nejpopulárnější kapela z Bostonu, po dobu činnosti žádnou nahrávku nevydala. Mimo okolí byli neznámí, dokud v roce 1984 nevydali \"posmrtné\" album.\n\nV roce 1983 byla ve státě Washington založena kapela Melvins hrající původně velmi rychlý hardcore, později pod vlivem alba \"My War\" od Black Flag vyvinula velice agresivní, řezavý sound spojující těžké riffy a pomalé tempo metalu s intenzitou a postojem hardcore, čímž dala vzniknout podžánru alternativního rocku – grunge.\n\nZa zmínku stojí i pozdější nahrávky The Angry Samoans (první LP), The Big Boys / The Dicks (Live at Raul's Club split LP), Bostonská kompilace pod názvem “This Is Boston, not L.A.”, 7” singly Minor Threat, 7”singl JFA s názvem “Blatant Localism”, kompilace z New Yorku “New York Thrash” a “The Big Apple Rotten To The Core”, 7” singl Negative Approach a kompilace z okolí Washingtonu, D.C. “Flex your Head”.\n\nItálie, Holandsko, Finsko, Švédsko a Německo měli největší vliv v rozvoji hardcore na evropské půdě. Přitom vznikl v Anglii podžánr UK 82 (známy i jako UK Hardcore).\n\nEvropské kapely, z této éry, které stojí za zmínku byli Crise Total (Portugalsko), Negazione, Wretched, Underage, Raw Power (Itálie), H.H.H., MG-15, Kids, L'Odi Social, Ultimo Gobierno (Španělsko), Vorkriegsjugend, Spermbirds (Západní Německo), U.B.R. (Jugoslávie), Heimat-Los (Francie), Lärm, BGK, Funeral Oration (Nizozemsko), Dezerter (Polsko), Kaaos, Lama, Riistetyt, Terveet Kädet (Finsko), Headcleaners, Homy Hogs, Mob 47 a Anti-Cimex (Švédsko). \n\nPrvní hardcorovou kapelou v tehdejším Československu byl havířovský Radegast se svým demem Homo-Novus (1986). Další významnou hardcore-punkovou skupinou v Česku byla kapela Kritická Situace vzniklá v roce 1988 a aktivní do roku 1996. Její album Kritická Situace (1993) je jedním z nejoriginálnějších hardcore-punkových nahrávek 90.let, kapela se zde jasně vymezuje proti rasismu, agresivitě, militarismu a za práva zvířat.\n\nPo pádu železné opony ve východní Evropě vzniklo mnoho kapel, ze kterých se některé stali ve svých zemích veřejně známé (po letech zkoušení po garážích, kdy je znali jen fanoušci punkové scény).\n\nHardcore se stal na přelomu 80. a 90. let populární i v Asii. Zde ho zpopulárnili hlavně \"Tame The Tikbalang, N.S.A., Agony of Destruction, Death from Above, Mutual Assured Destruction\" a \"Biofeedback\" z Filipín.\n\nVýše uvedené kapely, které byli hybnou silou pro vznik hardcore scény měli vyhrazený politický postoj, hlavně proti tehdejšímu americkému prezidentovi Ronaldu Reaganovi, který byl ve funkci v letech 1981-1989. Reaganova politika obsahovala snižování daní a zpomalování nárůstu sociálních výdajů, zatímco rostly výdaje na armádu, dala těmto skupinám velkou inspiraci. Oproti tomu nebyl hardcore až tak liberální jako klasický punk rock. Mnoho vlivných skupin bylo známo konzervativností, krom jiných hlavně The FU’s, The Undead a Antiseen. V kontrastu s nimi byli až extrémně liberální Dead Kennedys a M.D.C. O této rozmanitosti scény píše Steven Blush v knize American Hardcore: A Tribal History.\n\nHardcore punk 80. let přišel s novým stylem tance, tzv. slam dance a stage divingem (skákáním z pódia). V druhé polovině 80. let imitovala thrashmetalová scéna tyto způsoby tance, a popularizovala termín mosh v metalové kultuře. Zásluhu na tom měly skupiny jako Anthrax. Termín „mosh“ popisuje styl tance, který je dnes podstatou hardcore koncertů. Mosh obsahuje prvky, kterým se v angličtině říká windmill („větrný mlýn“), axehandle („topůrko sekery“) a cartwheels („kola“).\n\n\n\n"}
{"id": "97703", "url": "https://cs.wikipedia.org/wiki?curid=97703", "title": "Ráže", "text": "Ráže\n\nKalibr je zpravidla vnitřní průměr hlavně, někdy však také jen průměr střely, jenž může být větší než průměr hlavně (typicky pancéřovka). Rozměr (nepřímo a částečně) udává jaký projektil (náboj) lze použít pro danou hlaveň. Udává se v dohodnutých jednotkách délky a jejich násobcích. Těmito jednotkami jsou nejčastěji milimetr (např. 9 mm) nebo setiny palce (např. .45 či bez úvodní tečky pouze 45). Kalibr se udává i pro některé zbraně, které nemají charakter palné zbraně buď vůbec – například torpédomet – nebo patří mezi specifické palné zbraně – raketomet.\n\nU ručních palných zbraní kulových (pistole, revolver, kulovnice apod.) se zpravidla rozlišuje mezi termíny kalibr a ráže, přičemž kalibr znamená výše uvedený vnitřní průměr hlavně (např. 9 mm), zatímco ráže je dohodnuté označení pro celý komplex údajů, jakými jsou minimální a maximální rozměry náboje a jeho nábojnice, maximální povolený tlak a další. Např. 9 mm Luger, 9 mm Browning (krátký) a 9×18 mm Makarov jsou vše odlišné ráže stejného kalibru. Ráže je tedy přesné označení náboje pro danou nábojovou komoru a pro daný kalibr.\n\nPro ráže v tomto pojetí je typický častý výskyt mnoha synonym, kupř. 9 mm Luger, 9 mm Parabellum, 9x19 mm a 9 mm vz. 08 jsou vše synonymická označení téže jediné ráže, podobně .45 ACP a 45 Auto atd.\n\nV minulosti se například v britské armádě a námořnictvu užívaly pro určení ráže i  jednotky hmotnosti. Ráže byla pak určena hmotností železné koule, kterou dělo mohlo vystřelit (x-liberní dělo).\n\nRáže u brokových zbraní se udává číslem, určujícím počet kulí stejného průměru, odlitých z jedné anglické libry olova (0,453 kg), které suvně projdou vývrtem hlavně. Brokovnici ráže 12 odpovídá normalizovaný průměr vývrtu hlavně min. 18,2 mm, max. 18,6 mm. Např. brokovnice ráže 20 má průměr vývrtu hlavně, který se rovná průměru olověné koule o hmotnosti 1/20 anglické libry.\n\nRáže se také používá jako měřítko délky hlavně. Délka hlavně je pak určena jako násobek její ráže.\n\n"}
{"id": "97707", "url": "https://cs.wikipedia.org/wiki?curid=97707", "title": "Buddhismus (časová osa)", "text": "Buddhismus (časová osa)\n"}
{"id": "97709", "url": "https://cs.wikipedia.org/wiki?curid=97709", "title": "Projektil", "text": "Projektil\n\nProjektil neboli střela je předmět vystřelený ze střelné zbraně určený k zasažení cíle nebo vyvolání jiného efektu.\n\nDříve byla střela samostatný prvek který spolu s ucpávkou utěsňoval prachovou náplň v hlavni.\nU moderních palných zbraní je střela částí náboje. Je zasazena do hrdla nábojnice a působí jako zátka při hoření střelného prachu.\n\nZ pohledu určení střely a požadavků na její účinek jsou vyvinuty různé konstrukce střel. Základní rozdělení střeliva lze je možné udělat podle oblasti použití. \n\nDalší možné dělení střeliva vycházející ze zákona o zbraních závisí na střele:\n\nDo skupiny jednotných střel lze přiřadit další podskupiny\n\nK hromadným střelám lze přiřadit i plynové střely pro expanzní zbraně. Střela je vytvořena například z krystalické chemikálie, která se při výstřelku mění na plyn emitovaný ve směru cíle.\n\nU historických zbraní se používaly jednotné střely i do hladkých hlavní. V současnosti je\njednotná střela používána obvykle do zbraní s drážkovaným vývrtem hlavně. Hromadná střela (tzv. brokové střelivo) do zbraní s hladkým vývrtem hlavně. Méně často se vyrábějí a používají i brokové náboje pro použití ve zbraních s drážkovaným vývrtem. Dále některé speciální vojenské náboje (střely pro strážní službu a střelivo duplex) používají střelu vyhovující definici hromadné střely. A pro brokovnice jsou vyráběny náboje s jednotnými střelami.\n\nU jednotných střel je ráže smluvní číslo, které přibližně vyjadřuje průměr střely. Střely stejné ráže mohou být částí různých nábojů. Pojem ráže u nábojů a zbraní má širší význam a může kromě průměru zahrnovat i jiné údaje popisující další vlastnosti střeliva nebo zbraně.\nZavedení drážkovaných hlavní a bezdýmných prachů znamenaly významný pokrok. Tím došlo k nárůstu rychlosti střel.\n\nStřela, zastaralý název kulka, odkazoval na její původně většinou kulový tvar. Tvar koule bývá dnes naprosto výjimečný i když je možné se s ním setkat např. u vzduchovek). Střely získávaly postupně podlouhlý tvar. Výhoda tohoto tvaru jsou lepší aerodynamické a balistické vlastnosti. Nejčastějšími tvary střel jsou protáhlé válce s tupou, půlkulovitou, kuželovitou nebo ogivální špičkou. Růst rychlosti střel a požadavek na velký dostřel (a tedy menší aerodynamický odpor) vedl k zašpičatění střel v přední části a také přidání aerodynamického kužele v zadní části. Střela s aerodynamickou úpravou na obou stranách se nazývá biogivální. Tvary střel se liší podle účelu a toho, v jaké zbrani se používají. U zbraní určených pro střelbu na kratší vzdálenosti není třeba dbát tolik na nízký odpor vzduchu jako je tomu u zbraní pro střelbu na dlouhé vzdálenosti.\n\nZavedení drážek do vývrtu hlavně bylo velkým pokrokem a zvýšilo výrazně přesnost střelby. Drážkování bylo známé a používané už v době kdy převládaly předovky. Tím vznikly specifické požadavky na střely. Střela musela být těsná tak, aby se zařízla do drážek vývrtu a zároveň bylo nutné nabít střelu skze celou délku hlavně. Takto vzniklý problém se řešil několika způsoby. Jedním ze způsobů bylo deformování střely pomocí nabijáku. Za tímto účelem byl u některých konstrukcí ve dnu nábojové komory umístěn trn, který pomohl střelu roztahovat. Dále vznikly střely s předem vyrobenými výstupky, které zapadaly do drážek hlavně. Tyto střely bylo nutno už při nabíjení nasunout připravenými výstupky do stážek hlavně. Podobným, ale mírně změněným principem principem byla změna příčného průžezu střely tak aby nebyl kruhový. Tento profil byl následně stočen do sřroubovice. Vývrt hlavně měl v průřezu profil střely opět po délce hlavně spirálovitě zatočený do šroubovice. Tento profil dodal střele rotaci podobně jako drážky. Známou konstrukcí na tomto principu byla například puška Whitworth, u které měla střela průžez šestihranu.\nPosledním používaným způsobem bylo utěsnění střely ke kterému došlo automaticky v důsledku působení tlaku výstřelových plynů. JEdnou z konstrukcí byly kompresní střely, které byly při výstřelu podélně stlačeny a tak se rozšířily. Dalším řešením byl princip střel minié. Tyto střely měly ve svém dnu kuželovitý otvor s klínem, případně u dále modifikovaných střel i bez klínu, který způsobil rozšíření a utěsnění střely. \n\nZprvu kamenné, později litinové koule pro kanóny. Pro ruční zbraně olověné. Střely vyráběné z olova zanáší vnitřní povrch hlavní. Olovo začalo být legováno tvrdšími kovy – např. zinkem a antimonem. Došlo i ke konstrukční úpravě střel. Střela má vnější část (tzv. plášť) a jádro. Tyto dvě části střely jsou vyráběny z různých materiálů. Pro povrch střely (plášť) se začala používat měď, dále slitina zvaná tombak (90 % Cu a 10 % Zn) a mědinikl (80 % Cu a 20 % Ni) . Následně s rozvojem technologií byla na pláště střel používána i ocel. Ocelové pláště střel se někdy povrchově upravují niklováním. Také se používá ocel plátovaná tombakem nebo mědiniklem. Pro vnitřní jádro střel se obvykle používá olovo. Olovo bývá legované antimonem (Sb).\n\nZavedením zbraní nabíjených zezadu zmizel požadavek na protažení střel vývrtem a její následné utěsnění. Pro konstrukci jsou tedy důležité následující požadavky. Střela musí odolat dějům vnitřní balistiky při výstřelu. Dále musí mít střela příznivé balitické vlastnosti z pohledu jejího letu ve vnějším prostředí. To znamená, že musí zachovávat přesnost a zároveň ztrácet při letu minimum energie. A konečně střela musí mít v cíli požadavaný účinek. \n\nUvedené požadavky vedly ke konstrulci velkého počtu různých střel a vývoj nových střel stále pokračuje. Příklady běžně používaných typů střelː \n\nNěkteré z uvedených střel se používaly jen v určitém období a dnes se již nevyrábí. Některé tyto střely jsou v rozporu s mezinárodními smlouvami o střelivu používaném ve válečném konfliktu a proto jejich použití bylo omezeno na mírové období (například střely pro strážní službu) nebo byla jejich výroba ukončena.\n\nPro brokovnice a brokové náboje je hromadná střela typická. Střela je tvořena broky stejného průměru. Velikost broků v náboji deklarovaná výrobcem může být orientační. Například v brokovém náboji s deklarovanou velikostí broků 3,5 mm se vyskytují často broky od velikosti 3,25 do 3,75 mm. . Broky bývají v náboji uloženy v plastovém kontejneru. Broky jsou obvykle olověné a mají kulový tvar. Používají se i broky které nemají kulový tvar. Stejně tak se používají i broky z jiných materiálů než je olovo. Zákon o myslivosti č. 449/2001 Sb., v platném znění, s účinností od 31. prosince 2010 zakazuje používat olověné brokové náboje k lovu vodního ptactva na mokřadech.\n\nBroky které nejsou z olova se prodávají pod názvem ocelové broky. Jde o určitou nepřesnost, protože materiálem pro výrobu těchto broků je železo s tvrdostí na povrchu maximálně 110 HV1 a v jádře 100 HV1.\n\nBroky se používají ve velké škále rozměrů od cca 2,4 mm až cca 9 mm. Počet broků v jednom náboji se podle jejich velikosti velmi liší. Například náboj 12 × 70 obsahuje cca 8 kusů broků velikosti 9,1 mm anebo cca 370 kusů broků 2,5 mm.\n\nOlověné broky, se vyráběly litím roztaveného olova přes síto z vysoko umístěné pozice – licí věže. Pádem z výšky se kapky roztaveného olova při průchodu vzduchem vytvarovaly do koule. Poté dopadaly do vody, kde ztuhly při zachování kulového tvaru. Pro zvýšení povrchového napětí se do roztaveného kovu přidává arzen (jinak by takto vyráběné broky neměly kulovitý, ale kapkovitý tvar).\n\nKonstrukce jednotné střely brokovnice je upravena v souvislosti s tím, že bude používána v hladké hlavni. Podle způsobu stabilizace je lze dělit na:\n\nMezi nejčastěji používané typy (zejména díky ceně a legislativě) na českém trhu pro krátké palné zbraně patří střely:\n\nZkratky různých používaných střel a stručné popisy (vedle standardně používaných obecně platných zkratek jsou v přehledu zahrnuty i zkratky konkrétních druhů střeliva některých výrobců):\n\nDále existuje velké množství různých patentovaných střel s důmyslnými konstrukcemi, které mají zlepšit všechny jejich vlastnosti. Jejich ceny jsou ve většině případů mnohem vyšší než u nejběžněji používaných střel.\n\nDělostřelecké projektily jsou plněny trhavinou, vybuchují ve vzduchu nebo po dopadu. Mohou být plněny radioaktivním materiálem, nebo i chemikáliemi.\n\nNíže uvedená tabulka je pouze orientační. Počáteční rychlost střely je přímo závislá na více faktorech. Hlavními jsou váha střely, množství a druh výmetné slože (prachu) a délka hlavně. Vlivů na počáteční rychlost je více, ale pro praxi jsou zanedbatelné. Pro náboj 6,5 × 65 RWS se uvádí 1 000 m/s, 5,6 Ultra Rapid 1 030 m/s, 9 mm Luger subsonic 290 m/s atd.\n\nČást seznamu zkratek označení byla převzata z článku „Bullet“ na anglické wikipedii.\n\n\n"}
{"id": "97712", "url": "https://cs.wikipedia.org/wiki?curid=97712", "title": "Edmund Stoiber", "text": "Edmund Stoiber\n\nDr. jur. Edmund Rüdiger Stoiber (* 28. září 1941 Oberaudorf) je bavorský politik, bývalý ministerský předseda spolkové země Bavorsko (1993–2007) a předseda Křesťansko-sociální unie (CSU). V současnosti je předsedou skupiny na vysoké úrovni pro snižování administrativní zátěže pro firmy v Unii.\n\nDo politiky vstoupil v roce 1974. V roce 2002 se ve volbách neúspěšně střetnul v boji o post Spolkového kancléře s Gerhardem Schröderem. Za manželku má sudetskou Němku, což bývá dáváno do souvislosti s jeho odporem k tzv. Benešovým dekretům. Každoročně se účastní výročních srazů Sudetoněmeckého landsmanšaftu.\n\n"}
{"id": "97714", "url": "https://cs.wikipedia.org/wiki?curid=97714", "title": "Erató", "text": "Erató\n\nErató (latinsky \"Erato\"; z řeckého έράν (\"eran\"), „milovat“) je v řecké mytologii jedna z devíti Múz, dcera nejvyššího boha Dia a bohyně paměti Mnémosyné. Je múzou milostného básnictví a milostných písní. Je považována za objevitelku erotického básnictví a tance.\nErató bývá zobrazována jako jedna z nejkrásnějších múz, v ruce zpravidla drží lyru nebo kitharu, bývá ve volném oděvu a na hlavě mívá korunu.\n\nJedna z jejích nejznámějších soch – římská kopie helénistického originálu z asi 3. století př. n. l. – je ve Vatikánském muzeu.\n\n"}
{"id": "97717", "url": "https://cs.wikipedia.org/wiki?curid=97717", "title": "Indiana Jones a poslední křížová výprava", "text": "Indiana Jones a poslední křížová výprava\n\nIndiana Jones a poslední křížová výprava (Indiana Jones and the Last Crusade) je třetí díl (1989) řady filmů o archeologovi Indiana Jonesovi, předchozími díly jsou \"Dobyvatelé ztracené archy\" (1981) a \"Indiana Jones a chrám zkázy\" (1984). Následujícím dílem je Indiana Jones a království křišťálové lebky\" (2008).\n\nIndiana Jones (Harrison Ford) si roku 1938 už potřetí nasazuje svůj pomačkaný klobouk a tentokrát mu sekunduje jeho otec (Sean Connery) a doktorka Elsa Schneiderová. Na počátku filmu je scéna z mládí Indiany, kdy se jako skaut pokusí v roce 1912 zachránit vzácný zlatý kříž před zlosyny. Pak se dostaneme do vlastního příběhu, kde se oba Jonesové (otec a později i syn) vydávají hledat z popudu bohatého sběratele Donovana tajuplný „Svatý grál“. Indiana s Elsou začínají pátrání v Benátkách, kde naleznou hrob křižáckého rytíře a také osvobodí ze zajetí nacistů svého otce. Další cesta je zavede do Berlína, setkají se nechtěně i s Hitlerem, získají hledaný deník a podaří se jim uniknout až do Svaté země. Tam až zjistí, že Donovan je spřažený s nacisty, kteří hledají grál pro své dobyvatelské záměry. Indiana Jones projde mnoha nástrahami, najde grál střežený 700 let křižákem, ale v dějově gradujícím příběhu Donovan postřelí jeho otce. Pak se Donovan napije ze špatného poháru a zahyne, kdežto Indiana správně zvoleným pohárem zachrání svého umírajícího otce. Když se chrám zhroutí, Indiana s přáteli z chrámu unikne sic bez grálu, ale na rozdíl od nacistů jsou živí.\nTřetí díl je v rámci série asi nejvíc komedií - o většinu humoru se stará Indiana špičkováním se svým vlastním otcem. Marcus Brody je také tentokrát podán méně seriózně než v prvním díle. Prosvětlenost filmu zvláště vynikne ve srovnání s Chrámem zkázy. Spokojení diváci přinesli zisky 277 milionů dolarů celosvětově . K 18. prosinci 2006 se dostala Poslední křížová výprava na 118. místo v žebříčku IMDB 250 nejlepších filmů všech dob.\n\n\nConneryho si pro roli Jonesova otce vyprosil sám Spielberg. Jako ex-Bond je totiž v přeneseném slova smyslu „otcem“ Indiana Jonese.\n\n"}
{"id": "97720", "url": "https://cs.wikipedia.org/wiki?curid=97720", "title": "Ingo Schulze", "text": "Ingo Schulze\n\nIngo Schulze (* 15. prosince 1962, Drážďany) je německý spisovatel.\n\nIngo Schulze se narodil jako syn profesora fyziky a lékařky. Po rozvodu rodičů vyrůstal u matky. Roku 1981 složil maturitní zkoušku na evangelickém gymnáziu v Drážďanech a na podzim 1981 nastoupil základní vojenskou službu v Národní lidové armádě tehdejší Německé demokratické republiky. Po skončení povinné osmnáctiměsíční služby zahájil roku 1983 studium klasické filologie (řečtiny a latiny) na univerzitě v Jeně, které roku 1988 zakončil diplomovou prací o řeckém dramatiku Eurípidovi. Následně působil do roku 1990 jako dramaturg zemského divadla v Altenburgu, než se definitivně rozhodl pro kariéru novináře. V roce 1993 strávil půl roku v Petrohradě, kde na zakázku jednoho německého podniku rozjížděl vydávání inzertních novin. Od poloviny 90. let je spisovatelem na volné noze.\n\nČást roku 1996 strávil Ingo Schulze jako stipendista v New Yorku.\n\nIngo Schulze žije se svou manželkou Natalií a dvěma dcerami v Berlíně.\n\n\n\n\n\n\nRecenze\nUkázky z díla\n"}
{"id": "97721", "url": "https://cs.wikipedia.org/wiki?curid=97721", "title": "Hardcore (pornografie)", "text": "Hardcore (pornografie)\n\nHardcore je směr pornografie, který se explicitně zabývá sexuálním aktem. Pojem byl zaveden ve druhé polovině 20. století pro odlišení od erotiky či náznakového zobrazování sexuality.\n\nHlavním znakem, odlišujícími hardcore od \"měkčích\" forem pornografie, je přímé zobrazování pohlavního styku včetně detailů pohlavních orgánů, jejich dráždění, erekce a ejakulace.\n"}
{"id": "97723", "url": "https://cs.wikipedia.org/wiki?curid=97723", "title": "Towuti", "text": "Towuti\n\nTowuti (indonésky \"Danau Towuti\") je jezero na ostrově Celebes v provincii Jižní Celebes v Indonésii. Kotlina jezera je tektonického původu a je obklopena horami. Je to největší jezero na ostrově. Má rozlohu 600 km². Dosahuje maximální hloubky 203 m. Leží v nadmořské výšce 293 m.\n\nZ jezera odtéká řeka do zálivu Boni.\n\nNa břehu leží město Laronda.\n"}
{"id": "97725", "url": "https://cs.wikipedia.org/wiki?curid=97725", "title": "Toba", "text": "Toba\n\nToba ( ) je jezero na severu ostrova Sumatra v provincii Severní Sumatra v Indonésii. Nachází se v tektonické kotlině v severní části pohoří Barisan. Je to největší jezero na Sumatře a vůbec největší sopečné kráterové jezero na Zemi. Má rozlohu 1130 km². Je 100 km dlouhé a 30 km široké. Dosahuje maximální hloubky 529 m. Objem vody je 240 km³. Leží v nadmořské výšce 911 m.\n\nOblast jezera vznikla na místě sopky, označované jako supervulkán. Erupce supervulkánu před 75 000 lety (jejíž stopy objevil G. Zielinski v ledovcích) výrazně ovlivnila klima na planetě a omezila lidskou populaci. Tehdy bylo na zemský povrch vyvrženo přibližně 1500 km magmatu a okolo 3300 megatun aerosolu kyseliny sírové do stratosféry. Počítačové simulace naznačují, že tato jediná exploze způsobila globální pokles teploty o 5 až 15 °C a navození stavu podobnému nukleární zimě. Nicméně o velikosti skutečného ochlazení se vedou spory.\nPodél pobřeží se nacházejí rýžová pole.\n\nUprostřed se nachází ostrov Samosir (640 km², nejvyšší bod 1 630 m).\n\nZ jezera odtéká řeka Asachan do Malajského průlivu.\n\nNa jezeře je rozvinuté rybářství.\n\nNa jezeře je rozvinutá místní vodní doprava\n\n"}
{"id": "97728", "url": "https://cs.wikipedia.org/wiki?curid=97728", "title": "Václav Rabas", "text": "Václav Rabas\n\nVáclav Rabas (13. listopadu 1885 Krušovice – 26. října 1954 Praha) byl český malíř, který mezi prvními získal titul národního umělce. Byl členem Umělecké besedy, Spolku Mánes, spoluzakladatelem Sdružení českých umělců a grafiků Hollar a patřil mezi tzv. pátečníky.\n\nRabas se narodil v Krušovicích jako syn podruhé oženěného mlynáře. Jeho otec ovšem zemřel, když bylo Václavovi pouhých sedm let. Díky houževnaté matce Františce se mu přesto dostalo dostatek prostoru ke vzdělání. Maturoval na nejstarší reálce v Čechách v Rakovníku v roce 1904. Po vojenské službě byl o dva roky později přijat na Akademii výtvarných umění v Praze. Absolvoval sice všeobecnou část, ale ve speciální příliš dlouho nevydržel a studium přerušil.\n\nV roce 1909 vstoupil do Umělecké besedy, kde se pod vlivem ostatních členů zdokonaloval a zároveň hledal nový obsah tvorby. Svá studia dokončil u Maxe Švabinského, pod jehož vedením pracoval od roku 1911. Vyjel do severní Itálie a do Paříže, ovšem domek si postavil v rodných Krušovicích, v nichž se též oženil. Mezi prvními byl povolán na frontu do první světové války, kde byl již v září 1914 na východní frontě zraněn tak, že se přes lazarety vrátil domů a na bojišti se už neobjevil.\n\nPo válce se v nově vzniklém Československu střídavě podílel redakčně na tvorbě sborníku a časopisu \"Život\" a satirického časopisu \"Nebojsa\". Zdokumentoval také stopy války na Slovensku. Dva roky (1918 – 1920) byl v té době členem Spolku Mánes. Patřil též mezi pátečníky, čili se velmi blízce poznal s Karlem Čapkem i jeho bratrem a svým kolegou Josefem a dále např. s budoucím prezidentem Benešem.\n\nZnovu se vydal do Itálie a po návratu si zařídil obytný ateliér v Praze. Od roku 1923 byl předsedou Výtvarného odboru Umělecké besedy. Posléze se stal dokonce starostou Umělecké besedy. Jeho obrazy v té době úspěšně reprezentovaly české malířství v zahraničí (Varšava, Benátky, Vídeň, Paříž, Pittsburgh), Rabas však projížděl především svůj rodný kraj.\n\nV něm také přečkal druhou světovou válku. Po jejím konci předal mnoho svých obrazů do nově vzniklé městské galerie v Rakovníku. Dne 9. listopadu 1945 se stal Václav Rabas jedním z prvních držitelů titulu národní umělec. Od roku 1950 ho stále častěji zrazovalo zdraví, což mu bránilo vrátit se na delší čas k tvorbě dalších rozsáhlých děl. Jeho život ukončil srdeční infarkt o čtyři roky později. Je pochován na hřbitově v Krušovicích.\n\nByl strýcem herce Raoula Schránila ze strany jeho matky.\n\nRabas dokázal ve svém díle vstřebávat různé vlivy, které úspěšně promítal do uzavřeného okruhu témat, jimž se věnoval. Čerpal mnoho z 19. století pro figurální alegorie i krajinomalbu, v níž navazoval na impresionismus. V barevné kompozici i prostorovém rozvržení obrazu ho ovlivnil Paul Cézanne. Jako již více než padesátiletý využíval magický realismus.\n\nDlouhou dobu dával důraz na práci v ateliéru. Hlavní roli pro něj hrála v těchto letech figura, skrze niž hledal symbolickou výtvarnou formu soustřeďující sdělení obsahu obrazu. První vlastní soubornou výstavu měl v roce 1921 v Rokycanech. Zajímavý byl jeho cyklus \"České hlavy\" z roku 1923, v němž vypodobnil známé osobnosti (Bedřich Smetana, Božena Němcová, prezident Masaryk). Postupem času však stále více přesouval své malování přímo ven do krajiny. Téměř výhradně se v tomto směru věnoval rodnému Rakovnicku.\n\nU příležitosti svých padesátin vystavoval v roce 1935 v Obecním domě v Praze a Umělecká beseda vydala jeho monografii. O tři roky později uspořádal v Alšově síni v Praze výstavu krajinomaleb nazvanou „Svému kraji“. Jeho obrazy selského života byly protkány sítí cest a barevnými kompozicemi zajímavých odstínů. Pozoruhodným počinem jeho tvorby se stal cyklus 24 obrazů s názvem \"Chleba\". Během roku 1939 v něm zachytil proces vzniku chleba od obilného zrna, přes mouku až k pečení a vzniku bochníků.\n\nCyklus proměn přírody sledoval ve svých obrazech v ústraní v Krušovicích i za druhé světové války. V roce 1940 sepsal autobiograficky laděnou knihu \"Malířovo vyznání\". Po válce dokončil také další cyklus, který tentokrát nazval \"Píseň míru\". Vystavoval ho v roce 1950 v domě U Hybernů. V roce 1953 vydal knihu \"Malíř o jaru veršem i štětcem\".\n\n\n\n"}
{"id": "97734", "url": "https://cs.wikipedia.org/wiki?curid=97734", "title": "Heroin", "text": "Heroin\n\nHeroin, neboli diacetylmorfin je polosyntetický opioid, derivát alkaloidu morfinu, z něhož se připravuje acetylací. Bílá krystalická forma je většinou jeho sůl s kyselinou chlorovodíkovou, \"diacetylmorfin hydrochlorid\". Je silně návykový. Jeho trvalé užívání způsobuje poměrně velkou toleranci v porovnání s jinými látkami, ačkoliv bylo zaznamenáno občasné užívání bez odvykacích příznaků. Mezinárodně je heroin kontrolován podle \"Jednotné Úmluvy o omamných látkách (Single Convention on Narcotic Drugs)\", která jej zařazuje do kategorie IV k omezenému použití ve zdravotnictví ve zdůvodněných případech a k níž bývalé Československo přistoupilo ratifikací dne 23. listopadu 1963. V ČR podléhá v souladu s touto konvencí ustanovením \"Zákona č. 167/1998 Sb. o návykových látkách a o změně některých dalších zákonů\" ve znění dalších právních předpisů. V ČR a v mnoha dalších státech je výroba, držení a prodej heroinu nelegální, ale například ve Spojeném království je pod jménem \"diamorphine\" k dostání na lékařský předpis.\n\nTzv. \"český heroin\" (slang. \"braun\") ve skutečnosti není heroinem. Jde o směs opioidů (hydrokodon, dihydrokodeinon) vyrobených z kodeinu. Účinek je podobný spíše morfinu.\n\nPoprvé heroin syntetizoval v roce 1874 C. R. Alder Wright, britský chemik pracující v Londýnské St. Mary's Hospital Medical School. Zkoumal reakce morfinu s různými kyselinami. Po několik hodin vařil bezvodý morfin s acetanhydridem a získal tím silněji působící acetylovanou formu morfinu, kterou dnes nazýváme diacetylmorfin. Směs odeslal na analýzu F. M. Pierceovi z Owens College v Manchesteru, který provedl několik testů na psech a králících.\n\nHeroin jako lék poprvé vyrobil Felix Hoffmann z německé farmaceutické společnosti Bayer v Elberfeldu 11 dní poté, co objevil aspirin. Bayer registroval heroin (pravděpodobně z něm. heroisch - heroický) jako ochrannou známku.\n\nOd roku 1898 do 1910 byl prodáván jako nenávyková náhražka morfinu a jako dětská medicína proti kašli. Bayer prodával heroin jako „lék“ pro lidi závislé na morfinu do té doby, než bylo objeveno, že se (stejně jako jiné opiáty) v játrech metabolizuje na morfin. Tento objev společnost Bayer zdiskreditoval a znemožnil další legální prodej heroinu. Stejně jako u aspirinu přišel Bayer o některé ze svých ochranných známek kvůli I. světové válce.\n\nV USA začal být prodej heroinu přísně kontrolován v roce 1914, kdy byl povolen pouze pro lékařské účely. V roce 1924 tam byla jeho výroba a distribuce zakázána úplně. Na mezinárodní úrovni byl heroin zakázán či velmi omezen mezinárodními smlouvami, například \"Konvencí pro omezení výroby a kontrolu distribuce narkotických drog\" (\"Convention for Limiting the Manufacture and Regulating the Distribution of Narcotic Drugs\") z roku 1931, kterou podepsalo i tehdejší Československo.\n\nVe Spojeném království je heroin k dostání na lékařský předpis, ačkoliv patří mezi přísně sledovaná léčiva. V souladu britským lékopisem diamorfin hydrochlorid může být použit při léčbě akutní bolesti, infarktu myokardu, akutním plicního otoku a chronické bolesti. Na léčbu chronické nemaligní bolesti musí dohlížet specialista. BNF poukazují na to, že veškerá opioidní analgetika způsobují závislost a toleranci, ale to není na překážku při mírnění bolesti v případě nevyléčitelně nemocných pacientů. Použití při paliativní péči o pacienty s rakovinným onemocněním bývá heroin aplikován automaticky dávkujícími infuzemi. V porovnání s morfinem způsobuje heroin méně nevolnosti, hypotenze, uklidnění, euforie a rozpouští se v menším množství tekutin.\n\nPři podání laboratorním myším intravenózně je smrtelná dávka LD50 21,8 mg/kg, při podání intracerebrálním dokonce pouhých 0,14 mg/kg. Nejnižší hodnoty smrtné dávky LDLo při subkutánním podání u myší jsou uváděny kolem 260 mg/kg. Podobné údaje jsou uváděny u laboratorních krys.\n\nHeroin je nezákonně široce zneužíván jako silná a návyková droga, vyvolávající silnou euforii, která často mizí spolu se zvyšováním tolerance. Předpokládá se, že oblíbenost heroinu narkomany, v porovnání s morfinem nebo jinými opiáty, pramení z poněkud odlišného vnímání jejich účinků. Je to způsobeno vysokou rozpustností v tucích způsobenou acetylovými skupinami, díky kterým molekula velmi rychle proniká hematoencefalickou bariérou. Heroin je užíván mnoha způsoby, např. šňupáním nebo injekčně. Též může být inhalován po zahřátí.\n\nV játrech je heroin rychle metabolizován na morfin odstraněním acetylových skupin. Je to molekula morfinu, připojená k opioidovým receptorům, která způsobuje subjektivní účinek heroinového opojení. Heroin je tedy prekursor drogy (prodroga, angl. prodrug).\n\nNástup účinku heroinu je závislý na způsobu užití. Orálně je heroin beze zbytku metabolizován na morfin, než projde hematoencefalickou bariérou, takže účinek je stejný jako u morfinu užitého orálně. Šňupání heroinu způsobuje prudký nástup účinku během 10 až 15 minut. Kouření heroinu způsobuje adrenalinový nástup účinků během 2 až 5 minut. Intravenózní aplikace způsobuje okamžitý nástup během 7 až 8 sekund, zatímco po intramuskulární aplikaci nastupuje účinek po 5 až 8 minutách.\n\nHeroin je agonista μ-opioidu (mu-opioid). Působí na endogenní μ-opioidové receptory, které jsou rozmístěné v mozku, míše a trávicí soustavě téměř u všech savců. Heroin je, spolu s dalšími opioidy, agonistou čtyř endogenních neurotransmiterů. Jsou to β-endorfin, dynorfin, leu-enkefalin, a met-enkefalin. Tělo odpovídá na přítomnost heroinu v mozku snížením (a někdy zastavením) produkce endogenních opioidů. Endorfiny jsou pravidelně uvolňovány v mozku a nervech, aby mírnily bolest. Jejich další funkce jsou stále nejasné, ale jsou pravděpodobně spojeny s účinky způsobenými heroinem, jako tišení kašle nebo průjmu. U uživatelů heroinu snížená produkce endorfinu vytváří závislost na heroinu a vysazení heroinu způsobuje silné příznaky jako bolest (dokonce i při absenci fyzických příčin). Tyto příznaky nazýváme odvykací (abstinenční) příznaky. Následují 6 až 8 hodin po podání poslední dávky heroinu.\n\nMasový vrah, praktický lékař Harold Shipman, získal velké množství diamorfinu psaním předpisů pro své pacienty postižené rakovinou, jimž ho nevydal. 31. ledna 2000 byl usvědčen ze zabití 15 pacientů diamorfinem, ačkoliv pozdější vyšetřování ukázalo, že bylo zabito 220 až 240 lidí.\n\nPro černý trh je heroin vyráběn rafinací surového opia. Na rozdíl od drog jako LSD, jejichž výroba vyžaduje značné znalosti chemie a přístup k prostředkům, jež jsou přísně kontrolovány, výroba heroinu z opia je v prvních třech fázích relativně jednoduchým procesem vyžadujícím průměrné technické znalosti a běžně dostupné chemikálie. Poslední stupeň výroby heroinu, oblíbeného na západních trzích, je složitější a obnáší potenciálně nebezpečné chemické postupy. Cena heroinu se v Evropě pohybuje okolo 29 € až 213 € za gram podle země prodeje a kvality.\n\nNejdříve se ze surového opia izoluje čistý morfin (rozpuštěním ve vodě a vysrážením s vápenatými solemi, poté reakcí s amoniakem). Poté morfin reaguje s acetanhydridem (používaným i při výrobě acylpyrinu) v komplikovaném pětistupňovém procesu, používaném většinou rafinérií ve Zlatém trojúhelníku. Prvním stupněm je vaření morfinu při 85 °C po šest hodin se stejným množstvím acetanhydridu. V druhém kroku se přidáním vody s kyselinou chlorovodíkovou produkt částečně vyčistí. Přidáním uhličitanu sodného se usadí jemné částice. Ve čtvrtém stupni se heroin zahřívá spolu s aktivním uhlím a ethanolem až do odpaření veškerého ethanolu. Pátý stupeň, používaný jen občas, pouze přemění heroin v čistší formu bílého jemného heroinu (tzv. „čtyřka“), který se distribuuje hlavně na západních trzích. V tomto posledním nejnebezpečnějším stupni je heroin rozpuštěn v alkoholu a přídavkem éteru s kyselinou chlorovodíkovou se vysráží v podobě jemných bílých vloček. Tento stupeň je nebezpečný kvůli éteru, který může explodovat a poničit tak zařízení (jak se to již stalo mnohým výrobcům).\n\nČistota výchozího morfinu, extrahovaného z opia, do značné míry určuje kvalitu výsledného heroinu. Většina heroinu z černého trhu je vysoce znečištěna nečistotami zbylými po rafinaci opia, dokonce i když je výsledný produkt ve vyšší třídě čistoty (80-90 %). Než se dostane ke konečnému spotřebiteli, je většinou několikrát naředěn a jeho čistota klesá na 5-10 %. Často je čistota zveličována překupníky, protože narkomani nemají při koupi na ulici možnost ověření skutečné čistoty, a tak se mohou řídit pouze objemem.\n\nPůvod současného mezinárodního řetězce výroby a obchodu s heroinem může být vystopován až k problematickým obchodům s opiem mezi Velkou Británií a Čínou koncem 18. století. Obchod s opiem zažehl dvě opiové války, které vyústily v řadu nerovnoprávných smluv, které nakonec vedly k postoupení Hongkongu Velké Británii v polovině 19. století. Ve 20. století pravděpodobně hrají hlavní roli v obchodech s heroinem čínské gangy triád, z nichž většina má základny v Hongkongu a jižní Číně.\n\nAčkoliv byl heroin legální v mnoha zemích světa až do konce 2. světové války, zdravotní rizika, závislost a velmi rozšířené zneužívání vedlo většinu západních zemí v druhé polovině 20. století k vyhlášení heroinu za kontrolovanou látku.\n\nPřed 70. lety 20. století byla většina opia spotřebovaného na západě vyrobena v Turecku. V 60. letech pod tlakem Spojených států amerických a OSN Turecko souhlasilo s omezením jeho produkce. Turecko bylo hlavním pěstitelem a zpracovatelem surového opia v regionu „Zlatého trojúhelníku“ do konce 60. let.\n\nAčkoliv nezákonný obchod s heroinem začínal být v 30. letech stále rozšířenější, historik Alfred W. McCoy tvrdí, že byl prakticky eliminován během 2. světové války. Důvodem bylo přerušení obchodů způsobené válkou. McCoy tvrdí, že mafie byla schopná získat kontrolu nad obchodem s heroinem z především díky nepředpokládaným důsledkům černého obchodu mezi hlavním vůdcem mafie Lucky Lucianem a americkou armádní rozvědkou.\n\nNezákonný obchod je rozšířen po celém světě. Největším výrobcem opia je Afghánistán. Podle výzkumu sponzorovaného OSN v roce 2004 bylo zjištěno, že 87 % světového heroinu pochází z Afghánistánu, v roce 2008 to bylo již 93 %. Předpokládá se, že organizace jako al-Káida a Tálibán jsou financovány zisky z nezákonného obchodu s heroinem Ve světovém tisku se však objevují zprávy o tom, že do obchodu s heroinem jsou zapojeny i vládní afghánské struktury a dokonce i americká CIA.\n\nDr. Alfred W. McCoy tvrdí že CIA tajně spolupracovala s asijskými syndikáty a nese spoluvinu za rozšíření ilegálního obchodu s heroinem v letech 1970 až 1973 při vedení studené války.\n\nHeroin je díky snadné manipulaci jednou z nejvýnosnějších drog. V současnosti se opiový mák pěstuje hlavně na Blízkém východě, Pákistánu, Afghánistánu a Asii, zejména v oblasti Zlatého trojúhelníku rozprostírajícího se přes Myanmar, Thajsko, Vietnam, Laos a jižní Čínu. Dále se opium pěstuje v Mexiku a Kolumbii. Většina heroinu spotřebovaného v USA pochází z Mexika a Kolumbie. Až do roku 2004 byl za největšího výrobce považován Pákistán. Úsilí pákistánských protinarkotických sil snížilo pěstování opia na 59 % oproti roku 2001.\n\nV případě usvědčení z nezákonného obchodu s heroinem hrozí v mnoha zemích (jako Malajsie, Indonésie, Taiwan, Thajsko a Singapur) trest smrti. Trest hrozí i cizincům ze zemí, v nichž je trest smrti nepřípustný. V roce 2005 bylo na Bali uvězněno 9 Australanů a v Singapuru byl popraven oběšením Australan Van Tuong Nguyen.\n\n\nMnoho zemí a vlád začíná podporovat programy zajišťující bezplatnou výměnu jehel a injekčních stříkaček za sterilní pro uživatele nelegálních drog kvůli potlačení některých z těchto rizik. \"Drug Policy Alliance\" oznámila, že až 75 % nových případů AIDS mezi ženami a dětmi jsou přímým či nepřímým důsledkem injekční aplikace drog.\n\nOdvykací příznaky u heroinu (nebo jiných rychle působících opioidů) mohou začít do 6 hodin od poslední dávky. Dostavuje se pocení, malátnost, úzkost a deprese, trvalá intenzivní erekce (priapismus), celková slabost, svíravá bolest v končetinách, zívání, slzení, poruchy spánku, studený pot, třesavka, kruté bolesti svalů a kostí bez zjevné fyzické příčiny, nevolnost, zvracení, průjem, husí kůže, křeče a horečka. Mnoho závislých si též stěžuje na bolestivý stav popisovaný též jako „svědící krev“, jež vede k drbání a škrábání způsobující modřiny a někdy protržení kůže. Náhlé vysazení heroinu způsobuje svalové křeče nohou (syndrom neklidných nohou).\n\nExistují dva hlavní přístupy k usnadnění odvykací léčby. První spočívá v nahrazení drogy opioidy s dlouhodobějším účinkem (jako metadon, buprenorfin) a pomalým snižováním jejich dávky. Druhý přístup, který může být použit i v kombinaci s prvním, spočívá v nahrazení drogy neopioidním léčivem.\n\nV druhém případě se pro zmírnění extrémní úzkosti podávají benzodiazepiny, jako diazepam (valium). Nejběžnějším benzodiazepinem používaným jako součást detoxu v těchto případech je oxazepam (Serax). Použití benzodiazepinů může též vést k závislosti a mnoho lidí závislých na opiátech také zneužívá ostatní látky tlumící činnost centrálního nervového systému, jako benzodiazepiny a barbituráty.\n\nVysazení opiátů může být občas fatální, ale i komplikace spojené s odvykáním u benzodiazepinů, barbiturátů a alkoholu (jako záchvaty, srdeční zástava a delirium tremens) se jeví jako nebezpečné a potenciálně fatální. Mnoho symptomů spojených s odvykáním u opiodů jsou přičteny na vrub hyperaktivitě sympatického nervového systému (SNS), která může být potlačena. Používají se látky jako klonidin (Catapres), jež jsou původně určeny pro léčbu hypertenze.\n\nOpiáty jsou prostředky se silným tlumivým účinkem na centrální nervový systém. Pravidelní uživatelé si vypěstují fyziologickou toleranci vedoucí k stupňovitě se zvyšujícímu dávkování. V kombinaci s ostatními tlumivými prostředky může heroin zabít i zkušené uživatele, zejména když se jejich tolerance drogy snižuje anebo se zvýší síla jejich obvyklé dávky.\n\nToxikologické studie úmrtí spojených s heroinem odhalily časté spojení heroinu s dalšími tlumivými prostředky jako je alkohol, benzodiazepiny a příležitostně i metadon. Ironií je, že benzodiazepiny a metadon se používají při léčbě závislosti na heroinu.\n\nKokain se také ukazuje být smrticí v kombinaci s heroinem. Ačkoliv tzv. „speedballs“ při injekční aplikaci je mezi narkomany populární směsí dvou drog, kombinace prostředků tlumivých a stimulujících může mít neočekávané a někdy fatální následky. Počátkem roku 2006 se ve Spojených státech náhle objevilo několik úmrtí přisouzených buď kombinaci fentanylu s heroinem anebo čistého fentanylu vydávaného za heroin.\n\nV roce 1994 zahájilo Švýcarsko program předpisování heroinu pro narkomany, kteří se nehodí pro odvykací programy - například z důvodu opakovaného selhání odvykací kúry. Cílem je uchránit zdraví závislých před nebezpečím hrozícím z nízké kvality pouličního heroinu. Dalším důvodem je snížení kriminality související s drogami, a navíc je pro závislé snadnější sehnat a udržet si placené zaměstnání. Program začal v roce 1994 se 340 závislými a později byl rozšířen na 1000 uživatelů poté, co lékařské a sociální studie doporučily pokračování programu. Lidem je předepsáno aplikovat si heroin v místě, kde si jej koupí (speciální místnosti, lékárny) za přibližně 11 € za jednu dávku.\n\nÚspěch švýcarského programu vedl německá, holandská a australská města k zavedení podobných programů. Drugpolicy švýcarský projekt, anglicky, holandský projekt na BBC online\n\nHeroin se v kultuře začal objevovat několik let po svém objevení. Jedním z prvních literárních zmínek o užívání heroinu byly pravděpodobně příběhy Sherlocka Holmese napsané sirem Arthurem Conanem Doylem. Ačkoliv to z knih není zcela zřejmé, všeobecně se považuje, že Doylovy příběhy naznačují, že Holmes byl závislý na jiné, dříve objevené droze, na kokainu, mnoho lidí přesto věří, že Doyle zmiňoval heroin. Ve skutečnosti Holmes sám je popisován jako občasný kuřák opia.\n\nHeroin byl dlouho spojen s hudbou a hudebním průmyslem. Poprvé se objevil jako hlavní sociální problém po 2. světové válce, když se rozšířil do jazzového světa. Mnoho předních muzikantů - hlavně těch, kteří se hlásili k bebopové škole - se stali závislými a obraz zdrogovaných muzikantů byl rychle rozšířen jako obraz typický, zejména novinovými zprávami, nebo filmy jako \"The Man With The Golden Arm\", jenž byl, ironicky, prvním z Hollywoodských filmů, který nezobrazoval drogovou závislost přehnaně populárním a propagandistickým způsobem.\n\nSaxofonista Charlie Parker, pianista Thelonious Monk a zpěvačka Billie Holiday byli často prezentováni jako drogoví zkrachovalci (Billie Holiday strávila osm měsíců ve vězení během vrcholu své kariéry). Holiday a Parker (nebo minimálně kult, který kolem nich vyrostl) byli obviňováni z oslavování drog.\n\nV 70. letech podlehla heroinu rocková hvězda - zpěvačka Janis Joplin. Kytarová legenda Jimi Hendrix byl rovněž obviněn ze závislosti krátce před svou smrtí. Ray Charles byl rovněž těžce závislým na heroinu v počátcích své kariéry až do svého uvěznění v roce 1964.\n\nDíky silným základům v jazzové oblasti heroin snadno pronikl do scény rockové muziky koncem 60. let. Keith Richards z The Rolling Stones je pravděpodobně nejznámějším rockovým narkomanem. Byl závislým po většinu 70. let. K heroinu ho pravděpodobně přivedl přítel celé skupiny, dealer Robert Fraser.\n\nLou Reedova skladba „Heroin“, poprvé nahraná skupinou The Velvet Underground v roce 1967, je pravděpodobně první písní, kde je použit heroin v rockovém stylu. Heroin a kultura kolem jeho užívání se dostala do mnoha Reedových písní.\n\nAčkoliv měl menší publicitu než LSD nebo marihuana, dostal se heroin i do tvorby The Beatles. Jméno „Henry the Horse“ v písni „Being For The Benefit of Mr Kite“ (1967) pravděpodobně odkazuje na heroin a píseň „Happiness is a warm gun“ na něj také pravděpodobně skrytě odkazuje. V roce 1970 John Lennon přiznal, že on a Yoko Ono užívali heroin v posledních dnech kariéry skupiny.\n\nBěhem hluboké krize v počátku 70. let, kdy měla většina závislých velké problémy, rocková legenda Eric Clapton utrácel za heroin 1 000 £ týdně. Droga byla také pevnou součástí metalové scény 70. a 80. let jako Mötley Crüe. Členové Guns N' Roses písní „Mr. Brownstone“ jasně popsali svou závislost.\n\nBrněnská artrocková skupina Progres 2 v roce 1978 uvedla svoji slavnou operu Dialog s vesmírem. Zde na Planetě Hieronyma Bosche vládne heroin v plynné podobě.\n\nUžívání heroinu se šířilo napříč celým zábavním světem. Nevyhnuli se mu ani zpěvák Boy George a herec Robert Downey Jr. Pokračovaly též smrtelné případy předávkování, jako známý případ smrti herce River Phoenixe, stejně tak jako smrt zpěváka skupiny Sublime Bradley Nowell, či frontmana skupiny Alice in Chains Layne Staleyho v roce 2002. Též závislost lídra skupiny Nirvana, Kurta Cobaina, který zemřel roku 1994, byla středem mediálního zájmu. V roce 2013 zemřel na předávkování kombinací alkoholu a heroinu kanadský herec a zpěvák Cory Monteith, který byl velmi otevřený ohledně svých problémů se závislostí a snažil se s ní bojovat.\n\nUžívání a závislost na heroinu je předmětem mnohé kulturní tvorby jako:\n\n\n\n\n"}
{"id": "97739", "url": "https://cs.wikipedia.org/wiki?curid=97739", "title": "Neznělá alveolopalatální frikativa", "text": "Neznělá alveolopalatální frikativa\n\nNeznělá alveolopalatální frikativa je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 182, ekvivalentním symbolem v SAMPA je s\\.\n\n\nV češtině se tato hláska nevyskytuje.\n\nV polštině je tato hláska zaznamenávána jako tzv. měkké Ś, ś (srovnej tvrdé sz ). Vyslovuje se tak i psané /s/ před /i/: \"si\" . Ve skupinách \"sia\", \"sie\", \"sio\", \"siu\" se /i/ nevyslovuje, ale měkčí předchozí /s/.\n\nV slovenštině se tahle hláska vyskytuje ve východních nářečích, kde zcela nahrazuje ʃ používáno jak ve spisovném jazyce, tak i v ostatních nářečích. Historicky byla táto hláska psaná jako ś, po vzoru polské abecedy.\n\nV některých švédských nářečích se takto vyslovuje psané tj, kj, též k před předními samohláskami. V některých nářečích se vyslovuje afrikované . (V učebnicích a slovnících se často pro zjednodušení poněkud nepřesně uvádí výslovnost [č]).\n"}
{"id": "97740", "url": "https://cs.wikipedia.org/wiki?curid=97740", "title": "Znělá alveolopalatální frikativa", "text": "Znělá alveolopalatální frikativa\n\nZnělá alveolopalatální frikativa je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 183, ekvivalentním symbolem v SAMPA je z\\.\n\n\nV češtině se tato hláska nevyskytuje.\n\nV polštině je tato hláska zaznamenávána jako tzv. měkké Ź, ź (srovnej tvrdé ż ). Vyslovuje se tak i psané /z/ před /i/: \"zi\" . Ve skupinách \"zia\", \"zie\", \"zio\", \"ziu\" se /i/ nevyslovuje, ale měkčí předchozí /z/.\n"}
{"id": "97741", "url": "https://cs.wikipedia.org/wiki?curid=97741", "title": "Sídliště Na Dědině", "text": "Sídliště Na Dědině\n\nSídliště Na Dědině je jedno z pražských sídlišť.\n\nNachází se v Praze 6-Ruzyni a z menší části (např. základní škola) v Liboci, nedaleko letiště mezi ulicemi Vlastina a Evropská. Hlavní obytnou zónou sídliště je deset dvanáctipatrových bytových panelových domů, které byly postaveny koncem sedmdesátých let 20. století. V těchto domech se nalézá zhruba 1600 bytů 1. kategorie (3+1 a 2+kk). \n\nDále vyrostly v letech 1984 až 1986 na Dědině čtyřpatrové panelové domy v různých variacích (4+1, 3+1, 1+kk) celkem v počtu 47 vchodů a dále rodinné domky, restaurace a mateřská škola.\n\nNa Dědině se nachází základní škola Dědina. \n\nV roce 1987 byl dostavěn kulturní dům „Delta“, ve kterém se nachází zdravotní středisko, veterinární ordinace, restaurace, cukrárna, knihovna, policie, obchody, pošta, dříve tu býval i kinosál s Klubem Delta. Celý objekt (obě budovy) prodělaly koncem prvního desetiletí 21. století generální opravu.\n\nV listopadu roku 2006 vyrostlo v blízkosti sídliště nové obchodní centrum Šestka. Je umístěno nedaleko sídliště směrem k Ruzyňskému letišti.\n\nNa sídlišti má být v budoucnu i stanice metra A Dědina. Tato varianta trasy A se jeví v současnosti (2012) jako nereálná. Zatím je nejbližší stanicí Nádraží Veleslavín, v současné době je dostavěno metro A do Motola. \n\nZ Dědiny je dobrá dostupnost do centra autobusy 225 ke stanici linky metra A Nádraží Veleslavín a 191 na Petřiny.\n\nNa tomto sídlišti také vznikla jedna z nejstarších pražských bezdrátových komunitních sítí, Dedina.NET , která zde působí již od roku 2001. Dnes je již z důvodu krádeže domény přejmenovaná a je součástí metropolitní sítě CZFree.Net.\n\n"}
{"id": "97742", "url": "https://cs.wikipedia.org/wiki?curid=97742", "title": "Přenosová rychlost", "text": "Přenosová rychlost\n\nPřenosová rychlost udává, jaký objem informace se přenese za jednotku času. Základní jednotkou přenosové rychlosti je bit za sekundu (bit/s, b/s, nebo anglicky bps = \"bits per second\"). Jednotka udává, kolik bitů informace je přeneseno za jednu sekundu.\n\nPřenosová kapacita je maximální přenosová rychlost telekomunikačního kanálu, datového spoje nebo připojení.\n\nPoužívají se i násobky základní jednotky jako Kbit/s, Kbps (kilobit per second) a hodnoty s jinými předponami jako Mega (M) Giga (G). Využívá se také jednotka \"modulační rychlosti\" Baud (Bd), která udává počet možných změn stavu signálu za jednotku času. Vztah mezi rychlostí v bit/s a Bd může být libovolný – mohou být stejné, nebo může být větší jedna i druhá – to je dáno použitým kódováním. Také se používá jednotka bajty za sekundu (B/s, Byte/s nebo Bps) a její násobky, přičemž platí, že 1 B/s = 8 b/s.\n\nPřenosová rychlost internetových linek bývá nabízena:\n\n\nUžitečné tipy:\n\nPokud poskytovatel nabízí rychlost připojení 10Mb/s, tak to ve většině případů znamená rychlost stahování dat a měl by ještě uvést rychlost odesílání dat.\n\nPokud poskytovatel nabízí 10Mb/s stahování a 2Mb/s odesílání, tak budete reálně data stahovat rychlostí 1,19MB/s a odesílat 0,24MB/s. Důvod je ten, že poskytovatel uvádí rychlost v bitech, ale při používání jsme zvyklí na uváděnou rychlost v bytech (bit a byte, čti \"bit\" a \"bajt\"). Přepočet je tedy buď zjednodušeně 10/8=1,25 a nebo přesně 10 Megabitů znamená 10 000 000 bitů / 8 (protože 8bitů[b] = 1 byte[B]) ⇒ 1 250 000 bytů / 1024 (protože 1024 bytů[B] = 1 kilobyte[kB]) ⇒ 1 220,7 kilobytů / 1 024 (protože 1024kB=1 megabyte[MB]) ⇒ 1,192 megabytů za sekundu [MB] rychlost stahování. Při zopakování postupu pro odesílání vychází 2Mb/s = 0,238MB/s.\n\nPřenosová rychlost je hodnocena z pohledu propustnosti (konektivity) do národního a mezinárodního uzlu. Národní uzel spravuje společnost v Česku nix.cz mezinárodní je pak dána propustností mezinárodních ISP. Přenosová rychlost do těchto uzlů ovlivňuje chod internetových služeb. Dalším parametrem přenosové rychlosti je jista garance, že ISP má dostatečnou nejen národní, ale i mezinárodní konektivitu. Malá mezinárodní konektivita se projevuje na přenosové rychlosti informací k zahraničních serverům.\n\nMěření přenosové rychlosti lze provádět například přes testovací portály nebo stahováním ze serverů. Toto testování je však při měření vyšších rychlostí a při nedostatečné páteřní konektivitě k serverům zkresleno. Princip měření pro stahování je, že se ze serveru klientovi odešle daný počet dat a počítá se za jak dlouho se mu uloží. Obdobně se měří opačný směr jen s tím že se data posílají směrem od uživatele.\n\n"}
{"id": "97743", "url": "https://cs.wikipedia.org/wiki?curid=97743", "title": "Zárubice", "text": "Zárubice\n\nZárubice jsou obec ležící jižně od města Třebíče. Nadmořská výška obce je 501 metrů nad mořem. Žije zde obyvatel. Obec patří do správního obvodu obce s rozšířenou působností Třebíč. Obcí prochází cyklistická trasa 401. Nedaleko obce bylo vybráno v lokalitě Na Skalním místo pro možný sklad vyhořelého jaderného paliva, okolní obce s tímto nesouhlasí. Lokalita byla vytipována SÚRAO z oblasti o ploše kolem 40 km a byla zařazena do užšího výběru.\n\nPrvní písemná zmínka o obci pochází z roku 1349.\n\nV letech 2006–2010 působil jako starosta Ing. Jaroslav Burian, od roku 2010 tuto funkci zastává Luboš Křivánek.\n\nObec Zárubice v roce 2007 obdržela ocenění v soutěži Vesnice Vysočiny, konkrétně získala ocenění modrá stuha, tj. ocenění za společenský život. V roce 2017 byla schválena dotace kraje Vysočina pro udržení malých obchodů ve vesnici, Zárubice jsou jednou z podpořených obcí.\n\nDo roku 1848 chodili občané Zárubic oblečení v krojích. Muži nosívali klobouky se širokými střechami, barevné vesty s knoflíky, špicfraky z černé látky a krátké kalhoty. Na zimu nosívali navíc žluté kožichy s tulipány na zádech, do kostela nosívali modré pláště. Ženy nosívali různobarevné sukně, často s červenými květy, černé nebo modré zástěry a bílé punčochy. V zimě nosívali černý kožich.\n\n\n\n"}
{"id": "97746", "url": "https://cs.wikipedia.org/wiki?curid=97746", "title": "Libuše Dušková", "text": "Libuše Dušková\n\nLibuše Dušková (* 27. ledna 1930 Česká Třebová), česká anglistka, zabývající se popisem současného anglického jazyka (morfologií, zejména však syntaxí, nadvětnou rovinou, zvl. aktuálním členěním větným, a stylistikou z konfrontačního hlediska, tj. porovnáváním angličtiny s češtinou), autorka první soustavné akademické mluvnice angličtiny u nás.\n\nPo studiu angličtiny-češtiny na Filozofické fakultě Univerzity Karlovy (1949–1953), kde mezi jejími učiteli byli Bohumil Trnka, který ji považoval za svou nejlepší žačku, Josef Vachek, Ivan Poldauf a Zdeněk Vančura, pracovala na Katedře jazyků ČSAV (1954–1968, od r. 1964 vědecká pracovnice; 1964 titul CSc., 1966 PhDr. v oboru anglický jazyk na FF UK). V období 1968–1985 působila jako samostatná vědecká pracovnice v Ústavu jazyků a literatur ČSAV (pozdější Kabinet cizích jazyků ČSAV, začleněný pak do Ústavu pro jazyk český), kde vznikalo její stěžejní dílo, vysokoškolská mluvnice angličtiny (1988), předložené jako habilitační práce. Zásadní význam po pražskou anglistiku mělo její působení v letech 1985–2005 na Katedře (od r. 1994 Ústavu) anglistiky a amerikanistiky FF UK ve funkci vedoucí lingvistické sekce; externě zde vyučuje i nadále (Ústav anglického jazyka a didaktiky). Dušková sem přišla po odchodu I. Poldaufa, nově koncipovala výuku lingvistické anglistiky, postupně přizvala a vychovala mladé spolupracovníky a pozvedla tak pražskou anglistiku na nebývalou odbornou úroveň. Po r. 1989 se dočkala i náležitého ocenění své práce a obdržela tituly docentka, DrSc. (1990) a profesorka (1992) anglického jazyka a konečně v r. 2007 titul emeritní profesorka UK. Během svého působení zprostředkovala kontakty pracoviště s nejvýznamnějšími evropskými anglisty, mezi nimiž byl Randolph Quirk (dr. h. c. UK, 1997, z jejího podnětu), Geoffrey Leech (dr. h. c. UK, 2012), Jan Svartvik, Sidney Greenbaum, Gabriele Steinová, Wolf-Dietrich Bald, Gerhard Nickel, Karin Aijmerová, Manfred Görlach a řada dalších.\n\nJejí odborné zaměření bylo v počátku dáno pracovní náplní na Katedře jazyků ČSAV, kde vyučovala vědecké aspiranty, a mezi její hlavní zájmy patřila tvorba příruček pro výuku odborné angličtiny (1959, 1961, 1965, 1970) a didaktická problematika (kandidátská práce \"Příspěvek k otázkám jazykové správnosti v současné angličtině\", 1964). S přechodem na nové pracoviště se začala věnovat teoretickým otázkám, které předznamenává anglický překlad klíčové práce Viléma Mathesia \"Obsahový rozbor současné angličtiny\" (1961), vytvořený na popud J. Vachka. Zásadním počinem Duškové (s dílčím přispěním několika spoluautorů, kap. 9 a 13,5) bylo napsání \"Mluvnice současné angličtiny na pozadí češtiny\" (1988, 3. vyd. 2003; cena rektora Karlovy univerzity za nejlepší učebnici roku 1989), které lze považovat za vyvrcholení snah české anglistiky o původní ucelený synchronní popisu angličtiny na teoretickém základě funkčního strukturalizmu formulovaného Pražským lingvistickým kroužkem. Předcházely tomu dílčí studie, z nichž nejdůležitější, publikované do r. 1995, vyšly souborně ve dvou svazcích jako \"Studies in the English Language\" (1999a, Part I, II). Vedle jejích dlouholetých témat (zejm. anglické sloveso, syntax věty jednoduché, jmenných tvarů slovesných, souvětí, sémantika záporu, kategorie určenosti) tvoří hlavní oblasti jejího vědeckého zájmu aktuální členění větné (1998, 1999b, 2002a, 2005a), nadvětná syntax (1997) a konstantnost syntaktické funkce mezi angličtinou a češtinou (2002b, 2004a, 2004b, 2005b, 2005c, 2006a). Mezinárodní ohlas mělo vydání anglického překladu Vachkova \"Dictionnaire de linguistique de l’École de Prague\" z r. 1960 (2003), které redigovala a spolupřekládala.\n\nSpolu s vědeckou a pedagogickou činností se věnovala řadě dalších aktivit, kterými přispěla k rozvoji anglistiky, a to jako předsedkyně redakční rady Acta Universitatis Carolinae – Philologica, vedoucí redaktorka časopisu Linguistica Pragensia, předsedkyně Kruhu moderních filologů, členka Ediční komise FF UK, členka výboru Pražského lingvistického kroužku, editorka \"Prague Studies in English\".\n\n\n\n\n\n"}
{"id": "97748", "url": "https://cs.wikipedia.org/wiki?curid=97748", "title": "563 př. n. l.", "text": "563 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 568 567 566 565 564 – 563 př. n. l. – 562 561 560 559 558 \n\n\nMédská říše:\n\nPersis:\n\nEgypt:\n\nNovobabylonská říše:\n\nŘímské království:\n"}
{"id": "97750", "url": "https://cs.wikipedia.org/wiki?curid=97750", "title": "Jana Štroblová", "text": "Jana Štroblová\n\nJana Štroblová (* 1. července 1936 Praha) je česká básnířka, prozaička, esejistka, autorka knížek pro děti a mládež a překladatelka z ruštiny i dalších jazyků.\n\nV letech 1954 až 1959 studovala obory čeština a ruština na Filozofické fakultě Univerzity Karlovy. Následně pracovala ve Státním nakladatelství dětské knihy (od roku 1969 Albatros). Od roku 1990 do roku 1993 působila jako redaktorka literárního vysílání Československého (a později Českého) rozhlasu. V roce 1994 začala spolupracovat s pražskou redakcí Rádia Svobodná Evropa.\nZa své básnické dílo obdržela v Bratislavě v roce 2011 Cenu Jána Smreka a v Praze Cenu Františka Hrubína (také za sbírku \"Neviditelné obrazy\").\n\n\n\nPřekládala především z ruštiny a slovenštiny (Milan Rúfus, Lubomir Feldek, Milan Richter, Jozef Leikert a jiní), podílela se však za jazykové spolupráce odborníků i na překladech arabské, čínské, tibetské maďarské poezie.\nJádro její překladatelské práce tvoří překlady poezie Mariny Cvetajevové.\n\n"}
{"id": "97751", "url": "https://cs.wikipedia.org/wiki?curid=97751", "title": "Dualismus (náboženství)", "text": "Dualismus (náboženství)\n\nDualismus (z lat. \"dualis\", dvojitý, podvojný) se v náboženství objevuje jako víra v protiklad dvou principů, nejčastěji dobra a zla, na všech úrovních skutečnosti, včetně kosmologické, antropologické a etické. Slovo bylo poprvé použito až v 18. století a to pro popis zarathuštrismu.\n\nNáboženský dualismus se tradičně dělí do dvou forem či typů:\n\nDualistické motivy lze nalézt v mnoha archaických náboženstvích, například v mýtech o stvoření o dvou demiurzích známých především ze Sibiře a Severní Ameriky. Druhý princip v něm zastupuje postava šprýmaře, například indiánský Kojot, nebo bůh smrti jako něnecký Nga a altajský Erlik.\n\nExistují také náboženství či náboženské filosofie dualistické sama o sobě, která lze charakterizovat podle toho zda jsou antikosmická, tedy považují svět za špatný, nebo prokosmická, a zda jsou antisomatická, tedy považují tělo za špatné, nebo prosomatická. Příkladem kombinace těchto přístupů u konkrétních náboženství je například:\n\nKromě zarathuštrismu a zmíněných řeckých filosofií lze mezi dualistická náboženství zařadit například manicheismus, gnosticismus a různé křesťanské hereze jako paulikiánství, markiónismus, bogomilství nebo katarství.\n\nV křesťanství převládá stanovisko Augustinovo, že zlo je nedostatkem dobra, podobně jako je tma nedostatkem světla či ticho absence zvuku. To však neznamená, že zlo resp. ďábel neexistuje. Sám Augustin o jeho existenci nepochybuje. Důležité je, že jediným věčným je Bůh, který je taktéž stvořitelem a původcem všeho – tedy i ďábla. Ďábel je pak považován za původce zla v tom smyslu, že zneužil svoji svobodu darovanou Bohem a rozhodl se vzepřít proti němu. Původně byl tedy stvořen jako bytost dobrá a sám ze sebe udělal špatného. Pro tradici církve je reálná existence osoby ďábla nepopiratelná a církevními autoritami mnohokrát potvrzená. Existují nicméně i křesťanské teologické směry, které existenci bytosti zvané ďábel úplně popírají a za tímto výrazem vidí obecně hřích či vlastní zkaženost člověka.\n"}
{"id": "97758", "url": "https://cs.wikipedia.org/wiki?curid=97758", "title": "Edmonton Oilers", "text": "Edmonton Oilers\n\nEdmonton Oilers je profesionální kanadský klub ledního hokeje, který sídlí v Edmontonu v provincii Alberta. Do NHL vstoupil v ročníku 1979/80 a hraje v Pacifické divizi v rámci Západní konference. Své domácí zápasy odehrává v hale Rogers Place s kapacitou 18 641 diváků. Klubové barvy jsou modrá, oranžová a bílá.\n\nZaložen byl v roce 1972 pod názvem Alberta Oilers. Svůj současný název nese od roku 1973. V letech 1972–1979 byl klub členem World Hockey Association (WHA). Nejlepší časy zažil za dob Waynea Gretzkyho, se kterým se klubu podařilo vybojovat čtyřikrát Stanley Cup. Edmonton Oilers má v současné době v sestavě aktuálně nejlepšího hráče světa a také od data září 2018 nejlépe placeného hráče světa a to je Connor McDavid, který si s celkovým platem a bonusy přijde ročně na 15 000 000 $. V sezóně 2016/17 se klub přestěhoval do nové hokejové haly Rogers Place.\n\nZdroj: \n\n\n\nZdroj: \n\nZdroj: \n\n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "97759", "url": "https://cs.wikipedia.org/wiki?curid=97759", "title": "Mondsee", "text": "Mondsee\n\nMondsee může mít více významů:\n\n"}
{"id": "97761", "url": "https://cs.wikipedia.org/wiki?curid=97761", "title": "TATB", "text": "TATB\n\nTATB, systematický název 1,3,5-triamino-2,4,6-trinitrobenzen, CHNO je vysoce brizantní trhavina, s velmi nízkou citlivostí k mechanickým podnětům. Používá se především k vojenským účelům např. v jaderných zbraních a jako náplň raket země - vzduch. Širšímu uplatnění této trhaviny však brání především vysoké výrobní náklady na syntézu.\n\nChemicky čistý TATB tvoří světle žluté krystaly o hustotě 1,93 g/cm a teplotě tání 350 °C.\n\nVe vodě je prakticky nerozpustný, špatně se rozpouští i ve většině běžných organických rozpouštědel, a proto ho prakticky nelze čistit rekrystalizací.\n\nChemicky čistá látka je za normální teploty zcela stabilní. Pozvolný tepelný rozklad začíná až při teplotách nad 300 °C a ke spontánnímu explozivnímu rozkladu dochází až při 384 °C (teplota vzbuchu).\n\nJako výbušnina vykazuje tyto základní vlastnosti:\n\nEnergie výbuchu: 829 kcal/kg\n\nDetonační rychlost: 7 350 – 7 970 m/s (závisí na hustotě látky)\n\nKyslíková bilance: - 55,81 %\n\nTeplota vzbuchu: 384 °C\n\nCitlivost k nárazu: 240 cm (5 kg) a 320 cm (2 kg)\n\nTATB má vynikající pyrotechnické vlastnosti. Jeho detonační energie je sice o něco nižší než u klasických trhavin jako TNT, hexogen nebo pentrit, vyznačuje se však minimálně dvojnásobnou stabilitou k mechanickým podnětům. Jedním z uváděných důvodů této stability je značně vysoká hodnota záporné kyslíkové bilance ve srovnání s uvedenými trhavinami na bázi nitrosloučenin. Kromě toho je TATB značně stálý po stránce chemické, je odolný vůči zvýšené teplotě a výbušné slože připravené z TATB vykazují vysokou míru reprodukovatelnosti exploze.\n\nVzhledem k výše uvedené stabilitě nachází hlavní uplatnění především tam, kde je třeba zajistit maximální bezpečnost systému až do okamžiku vlastní exploze. Tento faktor je mimořádně důležitý při konstrukci atomové bomby a dalších jaderných zbraní. Protože vlastní roznětkou řetězové reakce je systém náloží klasické trhaviny, je nezbytné, aby použitá výbušnina byla mechanicky stabilní (aby se předešlo předčasné explozi při mechanickém podnětu např. nárazu při pádu nebo sestřelení nosiče jaderné zbraně). Zároveň musí všechny nálože explodovat v přesně určený okamžik, aby se jednotlivá podkritická množství jaderného materiálu setkala tak, jak bylo určeno teoretickými výpočty pro maximální energetický výtěžek výsledné řetězové reakce. Podle dostupných údajů je tedy velká část roznětek současně existujících jaderných zbraní tvořena právě náložemi z TATB.\n\nPodobným případem je i konstrukce raketových zbraní pro ničení letících cílů, ať již jde o protiletecké rakety nebo obranné protiraketové systémy pro ničení balistických raket vybavených jadernými hlavicemi. Ve všech uvedených zbraňových systémech bývá základním materiálem výbušné nálože TATB.\n\nExistuje několik syntetických postupů pro průmyslovou výrobu TATB, všechny jsou však poměrně nákladné a cena výstupního materiálu je tak značně vysoká. \n\nZákladním postupem je nitrace 1,3,5-trichlorbenzenu nitrační směsí kyseliny sírové a kyseliny dusičné (popř. roztoku alkalického dusičnanu) s vysokým přebytkem HSO za vzniku 1,3,5-trichlor-2,4,6-trinitrobenzenu. Ten pak následnou aminací plynným amoniakem poskytuje přímo TATB.\n\nJiný postup vychází z redukce trinitrotoluenu (TNT), CHNO vodíkem rozpuštěným v dioxanu za vzniku 4-amino-2,4-dinitrotoluenu. Nitrací této látky směsí HNO a HSO získáme pentanitroanilin, který reaguje v prostředí dichlormethanu s amoniakem za vzniku TATB.\n"}
{"id": "97762", "url": "https://cs.wikipedia.org/wiki?curid=97762", "title": "Katastrální mapa", "text": "Katastrální mapa\n\nKatastrální mapa je státní mapové dílo velkého měřítka, jeho obsahem je polohopis a popis. Polohopis katastrální mapy obsahuje zobrazení hranic katastrálních území, hranic územních správních jednotek, státních hranic, hranic pozemků, obvodů budov a vodních děl evidovaných v katastru, další prvky polohopisu (mosty, tunely), hranice chráněných území a ochranných pásem a body polohového bodového pole.\n\nKatastrální mapa má digitální formu a je definována katastrální vyhláškou (Vyhláška č.357/2013). Katastrální mapa vzniklá podle dřívějších právních předpisů může být do obnovy katastrálního operátu vedena na plastové fólii.\n\nDigitální katastrální mapa (\"DKM\") je vyhotovena v systému S-JTSK a měřítku 1:1000. Vzniká obnovou katastrálního operátu novým mapováním, na podkladě výsledků pozemkových úprav, přepracováním souboru geodetických informací nebo převedením jejího číselného vyjádření do digitální formy.\n\nPodmínkou, aby mapa mohla být přepracována na DKM, je mapování provedené měřením a se záznamem měřených veličin (délek, úhlů...), které lze přepočítat do systému S-JTSK. Takováto měření využívající ortogonální metodu se prováděla již od začátku 20.století ještě v rámci mapování pro Pozemkový katastr. Po vydání Instrukce A (1927) pak pokračovala od 20.let až po začátek 50.let. Poté byly hledány metody, které měly mapování zrychlit a zlevnit, ale ukázaly se jako nedostatečně přesné. V rámci Technicko-hospodářského mapování (THM) se v 60. a 70. letech hojně využívala fotogrammetrie. V 70.let, kdy začala vznikat Základní mapa velkého měřítka (ZMVZ), tak došlo k návratu k pozemnímu měření a začala se používat polární metoda. Na ZMVM pak technologicky navazuje i současné katastrální mapování, ale již s využitím družicových metod (GNSS). Všechna výše jmenovaná mapování jsou od roku 1994 přepracovávána po jednotlivých katastrálních územích na DKM.\n\nKatastrální mapa digitalizovaná má dvě formy podle souřadnicového systému, do kterého byla převedena. Pokud byl ponechán původní systém stabilního katastru S-SK označuje se mapa jako KM-D, pokud došlo k převodu do novějšího a stále používaného systému S-JTSK, je mapa označena jako KMD. Podkladem pro tvorbu obou druhů map byly aktuální katastrální mapy na plastových foliích v měřítku 1:2880 a v souřadnicovém systému Gusterberg pro Čechy nebo Svatý Štěpán pro Moravu a Slezsko. Původ těchto map sahá až do Stabilního katastru, kdy probíhalo po jednotlivých katastrálních územích mapování. Následně pak byly mapy doplňovány o novou situaci a mnohokrát překresleny. Po přepracování do digitální podoby dnes mají měřítko 1:1000. Rozdíl mezi KM-D a KMD je v technologii převodu.\n\nKatastrální mapa-digitalizovaná do S-SK (\"KM-D\") vznikla digitalizací map katastru nemovitostí v měřítku 1:2880 do systému S-SK. Její tvorba probíhala v 90.letech 20.století, ale pak byla zastavena kvůli tomu, že neřešila deformace a nepřesnosti převzaté z analogové mapy a kvůli problémům s údržbou a zákresem nové situace. Mapy KM-D byly tvořeny jednoduchou vektorizací rastrových obrazů map a jejich přesnost je nízká. Tyto mapy jsou ostrovní a tudíž na jejich styku dochází k překrytu či vzniku mezer. V současnosti dochází k jejich převodu na mapy KMD.\n\nKatastrální mapa-digitalizovaná do S-JTSK (\"KMD\") vznikla též digitalizací map katastru nemovitostí ale již v systému S-JTSK, ve kterém jsou též mapy DKM, a je tvořena v měřítku 1:1000. Při její tvorbě byly využity i rastry z archivovaných map Stabilního katastru (SK) a Pozemkového katastru (PK), které jsou přesnější než aktuální katastrální mapy. Rastrový obraz map byl nejprve transformován ze systému S-SK do S-JTSK a došlo k vyrovnání katastrálních hranic, aby se zajistila bezešvost mapy. Následně byly přepočteny do S-JTSK všechny dostupné podklady (geometrické plány, záznamy podrobného měření změn) a na takto vzniklou kostru identických bodů byl dotransformován rastrový obraz původních map. Teprve poté došlo k vektorizaci situace, kterou nešlo získat výpočty. Mapy KMD jsou obecně kvalitnější než mapy KM-D, ale nedosahují přesnosti map DKM. Přepracování map na KMD začalo v roce 2007 a má být dokončeno v roce 2017.\n\nKatastrální mapa-analogová je vedena na plastové fólii s přesností a v zobrazovací soustavě stanovenými v době jejího vzniku. Pokud podkladem analogové mapy byla ještě mapa stabilního či pozemkového katastru, má měřítko 1:2880, pokud v katastrálním území došlo k novějšímu mapování, má měřítko 1:1000 nebo 1:2000. Počítá se, že po roce 2017 se již analogové mapy nebudou používat a plně je nahradí DKM nebo KMD.\n\nAplikace je dostupná na stránkách ČÚZK\n\nOd ledna 2008 je v důsledku novely vyhlášky č. 162/2001 Sb. zřízen bezplatný přístup\nke katastrální mapě prostřednictvím standardu Open Geospatilal ConsortiumGeospatilal\nWMS ve verzích 1.0.0 - 1.1.1.\n\nSlužba se nachází na adrese http://wms.cuzk.cz/wms.asp?\nSlužbu je možné si připojit ve svém GIS, popř. CAD software pokud standard WMS podporuje.\n\n"}
{"id": "97763", "url": "https://cs.wikipedia.org/wiki?curid=97763", "title": "Mlat", "text": "Mlat\n\nMlat býval (obvykle průjezdná) část stodoly, původně sloužící k ručnímu výmlatu obilí cepem. Podlaha mlatu se zhotovovala z mokré hlíny o tloušťce 20 až 30 cm. Do hlíny se dodávaly příměsi řezanky, pazdeří, někde i volské krve. Původní mlaty byly nekryté plochy na zadní straně usedlostí, odtud název humna i název gumno pro krytý mlat či celou stodolu v některých slovanských jazycích či nářečích. \n\nPokud se na mlatu nemlátilo obilí, tak se používal pro uskladnění vozů a cennějšího hospodářského nářadí. V některých obilnářských krajích (např. v západních Čechách, na Hané, ve Slezsku) se vyskytovaly i stodoly se dvěma mlaty. Mlat se v různých nářečích označoval různě: \"„mlatevna, mlatevňa“, „mlatoveň“, „mlatisko“, „mlatebňa“\" apod. Obilí mlátili \"mlatci\" a \"mlatky (mlatečky)\", mlácení se označovalo také jako \"mlatba\".\n\n"}
{"id": "97764", "url": "https://cs.wikipedia.org/wiki?curid=97764", "title": "Mistrovství Evropy v ledním hokeji 1911", "text": "Mistrovství Evropy v ledním hokeji 1911\n\n2. mistrovství Evropy v ledním hokeji 1911 se konalo od 15. do 17. února v Berlíně v Německu. Jednalo se o první mistrovství Evropy v ledním hokeji pořádané za účasti národního hokejového mužstva Čech. Turnaj se hrál za účasti čtyř národních mužstev a Češi ho k překvapení všech vyhráli bez ztráty bodu. Hrací doba byla 2x20 minut hrubého času.\n\nTurnaj byl původně rozlosován bez české účasti, protože národní hokejové mužstvo Čech dorazilo do dějiště mistrovství až v den jeho začátku. Do turnaje bylo zařazeno s tím, že muselo okamžitě v den příjezdu odehrát dva soutěžní zápasy. Oba ovšem vyhrálo a druhý den mělo volno. Následně zvládlo i třetí zápas a stalo se novým držitelem stříbrného poháru. Úspěch českého mužstva byl o to pozoruhodnější, že jako jediný z účastníků nemělo ve vlastní zemi k dispozici trvalou ledovou plochu a bylo v přípravě závislé na rozmarech počasí.\n\n Čechy – Švýcarsko 13:0 (7:0, 6:0)\n\n15. února 1911 (16:00) – Berlín (Eispalast)\nBranky: J. Jarkovský 5, Šroubek 3, Jirkovský 3, Vindyš 2.\n\nČechy: Hamáček – Palouš, J. Fleischmann – Vindyš – J. Jarkovský, J. Jirkovský, Rublič.\nNáhradníci: M. Fleischmann, Šroubek.\n\n15. února 1911 (21:45) – Berlín (Eispalast)\nBranky: 1. Jirkovský (as. Šroubek), 29. a 31. J. Jarkovský, 34. Šroubek – 19:45 Lange.\nRozhodčí: Dufour (SUI)\nVyloučení: Wahrmuth na 1 minutu.\n\nČechy: Hamáček – Palouš, J. Fleischmann – Vindyš – J. Jarkovský, J. Jirkovský, Šroubek.\nNáhradníci: M. Fleischmann, Rublič.\n\nNěmecko: Bliesener – Wahrmuth, Träger – Kolliner – Lange, Kutscher, Glimm.\n\n16. února 1911 (15:00) – Berlín (Eispalast)\nBranky: W. Glimm 2, Bremer, Jakemann, Hartley, Lange.\n\n16. února 1911 (21:30) – Berlín (Eispalast)\nBranky: E. Coupez 2, Verbeyst, M. Deprez, Loicq – Berdes, Max Sillig, Bernard Bossi, Alfred Megroz.\n\n17. února 1911 (16:00) – Berlín (Eispalast)\nBranky: J. Jarkovský 2, Jirkovský.\n\nČechy: Hamáček – Palouš, J. Fleischmann – Vindyš – J. Jarkovský, J. Jirkovský, Rublič.\n\n17. února 1911 (21:45) – Berlín (Eispalast)\nBranky: Lange 3, Hartley 2, B. Grauel 2, Jakemann, W. Glimm, Bremer.\n\n1. Čechy\nBrankář: Jan Hamáček.\nObránci: Jan Fleischmann, Jan Palouš.\nZáložník: Otakar Vindyš.\nÚtočníci: Jaroslav Jirkovský, Jaroslav Jarkovský, Josef Rublič, Josef Šroubek, Miloslav Fleischmann.\nVedení týmu: Josef Laufer a Emil Procházka.\n2. Německo\nBrankář: Willi Bliesener\nObránci: Erik Wahrmuth, Träger.\nZáložník: Kolliner.\nÚtočníci: Bremer, Werner Glimm, Bruno Grauel, Charles Hartley, Hans Jakemann, Franz Lange, Kutscher.\n3. Belgie\nBrankář: Roger van den Straeten-Ponthoz.\nHráči: Fernand de Blommaert, Etienne Coupez, Maurice Deprez, Paul Loicq, Henri van den Bulcke, Clement van den Straeten, Fernand Desmeth, Jean-Paul Verbeyst, J. Cassel.\n4. Švýcarsko\nBrankář: Ammann.\nHráči: Louis Dufour, Alfred Megroz, Bernard Bossi, Max Sillig, Max Holzbauer, De Coulon, Berdes, Mellor.\n\n"}
{"id": "97765", "url": "https://cs.wikipedia.org/wiki?curid=97765", "title": ".iq", "text": ".iq\n\n.iq je internetová národní doména nejvyššího řádu pro Irák.\n\nTato doména byla léta neaktivní, údajně proto, že zmocněnec pro registraci byl uvězněn za podezření z napojení na teroristy. Jednání o přidělení oprávnění pro registraci bylo zahájeno v období počátku spojenecké invaze do Iráku v roce 2003 a o dva roky později byla registrátorem ustanovena Národní komise pro komunikaci a média (NCMC).\n\n"}
{"id": "97766", "url": "https://cs.wikipedia.org/wiki?curid=97766", "title": "Antonín Heveroch", "text": "Antonín Heveroch\n\nAntonín Heveroch (19. ledna 1869 Minice – 2. března 1927 Praha) byl český psychiatr a neurolog.\n\nNarodil se v Minicích (dnes součást Kralup nad Vltavou jako syn Františka Heverocha a jeho manželky Magdalény, rozené Štěpničkové. Gymnázium absolvoval ve Slaném.. Původně studoval právnickou fakultu Karlo-Ferdinandovy univerzity v Praze, v roce 1889 přešel na lékařskou fakultu, kterou dokončil roku 1894.\n\n17.7.1902 se oženil v Praze u sv. Jiljí s Kamilou Heverochovou, rozenou Cirklovou (18.7.1883-25.12.1965), dcerou pražského uzenáře a soukromníka Jana Cirkla a jeho manželky Anny rozené Staré. Zemřel bezdětný.\n\nPohřben je na Vinohradském hřbitově v Praze, na jeho hrobě je socha ženy od sochaře a přítele Jaroslava Horejce (1886–1983).\n\nDo praxe vstoupil jako praktický lékař ve Všeobecné zemské nemocnici v Praze na Karlově náměstí. Odtud přešel roku 1899 na místo sekundárního lékaře do ústavu choromyslných v Kateřinkách. Téhož roku 1899 se habilitoval z psychiatrie a neurologie, roku 1906 se stal mimořádným profesorem, roku 1921 řádným profesorem na lékařské fakultě Karlovy Univerzity. V roce 1908 zřídil a vedl ústav pro epileptiky v Praze Libni v původně viniční usedlosti Malovaný lis (\"Valentinum\"). Roku 1919 se stal vrchním ředitelem pražského ústavu pro choromyslné.\n\nByl mj. členem Československé akademie věd a umění, Akademie práce, Státní zdravotnické rady. Byl také místopředsedou Společnosti Národního divadla (přičemž herce nechával pro některé své role studovat psychózy na svém oddělení).\n\nVe více než 100 původních pracích a článků se věnoval různorodým tématům: afázie a agnózie, jak si uvědomujeme jsoucno, o představách slov, o životním rytmu a jeho poruchách, o intuici, o ztrátě uvědomění svých citů, o vztahovačnosti a problému kauzality, o podvržených a vyzrazených myšlenkách, o obsesích, o bludu, o halucinacích u liliputů, o mrákotných stavech, o duši davu, o dětech chorobně lhavých, o dětech neposedných, o zločinech školní mládeže, o báchorkách spiritistických aj.\n\nVýznamná byla jeho kniha „Diagnostika chorob duševních“ (1904), která se společně s knihou „Psychiatrie“ (1897) Karla Kuffnera (1858–1940), stala na několik desítek let základními učebnicemi československé psychiatrie. Připomenout je třeba i spisek „O podivínech a lidech nápadných“ (1901), ve kterém živě vykresluje portréty pacientů z dnešního pohledu trpících psychopatií či poruchou osobnosti. Tato kniha byla prý oblíbenou inspirací Jaroslavovi Haškovi při psaní Švejka.\n\nV šestidílném seriálu „O poruchách jáství“ (1910), se v Čechách jako první zabýval fenoménem depersonalizace (i když právě toto označení nepoužíval). Věnoval se také psychologii a psychiatrii denního života a neúnavně psychiatrii popularizoval mezi laiky. Jeho jméno se díky tomu stalo známým natolik, že zlidovělo jako synonymum psychiatra. A tak se říkalo: „zavoláme na tebe Heverocha“ apod., podobně jako se později strašilo Myslivečkem nebo Vondráčkem.\n\nVe svém terapeutickém úsilí uplatňoval principy psychoterapie (psychagogika, persuase), nepoužíval ale hypnózu a tvrdě odmítal Freudovu psychoanalýzu. Existenci podvědomí ale uznával. Z filosofického hlediska měl blízko vitalismu. Odmítal psychofyzický paralelismus.\n\nJeho přímými žáky byl např. Vladimír Vondráček (1895–1978) či Otakar Janota (1898–1969). Sám byl žákem např. Josefa Thomayera (1853–1927).\n\nVondráček Heverocha popisuje jako člověka spořádaného, šetrného, střídmého se zájmem o matematiku a filozofii, se smyslem pro humor, jako výborného přednašeče, školitele, debatéra a organizátora. \n\n\n"}
{"id": "97770", "url": "https://cs.wikipedia.org/wiki?curid=97770", "title": ".cy", "text": ".cy\n\n.cy je internetová národní doména nejvyššího řádu pro Kypr. Tato doména neplatí pro tzv. Severokyperskou tureckou republiku, která používá ccTLD .nc.tr.\n\nRegistrace je omezena na kyperské rezidenty a firmy; při registraci je nutno zadat osobní nebo firemní registrační číslo. Existují různá omezení pro jednotlivé subdomény, ale .com.cy je bez restrikce.\n\nKvůli existenci různých rozložení klávesnice (Qwerty a Qwertz) se Češi často dostávají do styku s doménou .cy, která se plete s .cz.\n\n"}
{"id": "97771", "url": "https://cs.wikipedia.org/wiki?curid=97771", "title": "Dualismus", "text": "Dualismus\n\nPojem dualismus (z latinského \"duo\" „dva“) obvykle označuje \"dvojitost\", \"podvojnost\". Dualismus lze vnímat jako speciální případ pluralismu. Dualismus se používá v několika významech:\n\n\n \n"}
{"id": "97775", "url": "https://cs.wikipedia.org/wiki?curid=97775", "title": ".cx", "text": ".cx\n\n.cx je internetová národní doména nejvyššího řádu pro Vánoční ostrov. O registraci se stará komunitní nezisková organizace Christmas Island Internet Administration, která zároveň poskytuje služby ISP pro rezidenty.\n\n"}
{"id": "97777", "url": "https://cs.wikipedia.org/wiki?curid=97777", "title": "Bernhard Schlink", "text": "Bernhard Schlink\n\nBernhard Schlink (* 6. července 1944 Großdornberg u Bielefeldu) je německý spisovatel. V roce 1988 se stal soudcem ústavního soudu spolkové země Severní Porýní-Vestfálsko a dnes je profesorem historie práva na Humboldtově univerzitě v Berlíně.\n\nNarodil se jako syn profesora teologie. Studoval právo na univerzitě v Heidelbergu a na Svobodné univerzitě v Berlíně.\n\nVe světovou známost vešel díky svému dílu \"Předčítač\" (\"Vorleser\"), který byl přeložen do více než padesáti jazyků. \n\n\n\n\n"}
{"id": "97778", "url": "https://cs.wikipedia.org/wiki?curid=97778", "title": "João Ricardo", "text": "João Ricardo\n\nJoão Ricardo, celým jménem João Ricardo Pereira Batalha Santos Ferreira, (* 7. ledna 1970 Luanda) je bývalý angolský fotbalový brankář a reprezentant. V angolském dresu se zúčastnil mistrovství světa ve fotbale 2006 v Německu, kde odchytal všechny tři zápasy, které Angola na turnaji odehrála.\n\nJoão Ricardo je potomkem portugalských přistěhovalců, do Portugalska se s rodinou a s většinou bílých Angolanů odstěhoval v roce 1974, kdy mu byly pouhé čtyři roky. Fotbal začal hrát ve městě Leiria, v němž tehdy našel svůj adoptivní domov.\n\nStal se brankářskou jedničkou angolské reprezentace na mistrovství světa v kopané v Německu v roce 2006. Na tomto turnaji se zaskvěl hlavně v utkání proti Mexiku, které i jeho zásluhou skončilo překvapivě 0:0. V tomto zápase byl vyhlášen nejlepším hráčem a tím se stal prvním brankářem, kterému se na tomto mistrovství světa této pocty dostalo.\n\n"}
{"id": "97779", "url": "https://cs.wikipedia.org/wiki?curid=97779", "title": ".cc", "text": ".cc\n\n.cc je internetová národní doména nejvyššího řádu pro Kokosové ostrovy, australské teritorium.\n\nAdministraci obstarává eNIC, dceřiná společnost firmy VeriSign, která nabízí doménu k volné registraci jako \"„druhou .com“\".\n\n"}
{"id": "97783", "url": "https://cs.wikipedia.org/wiki?curid=97783", "title": "Peckovice", "text": "Peckovice\n\nPeckovice je druh dužnatého (podobně jako malvice a bobule) resp. apokarpního nepukavého plodu (podobně jako bobule, jednoplodolistová nažka). \n\nPeckovice má zpravidla \n\nRozdíl mezi bobulí a několikasemennou peckovicí je v tom, že semena jsou u peckovice obalena vedle osemení ještě jedním obalem (endokarpem). Ten vzniká ze stěn pouzder semeníku. Mezokarp může být například také vláknitý obsahující vzduch (palma kokosová). \n\n\n"}
{"id": "97785", "url": "https://cs.wikipedia.org/wiki?curid=97785", "title": "João Pereira", "text": "João Pereira\n\nJoão Pereira, známější jako Jamba (* 10. července 1977, Benguela) je bývalý angolský fotbalový obránce a reprezentant, za nějž hrál i na mistrovství světa ve fotbale 2006 v Německu.\n\nHráčova přezdívka \"Jamba\" znamená v jazyce Umbundu, kterým se mluví v jižní Angole, slon.\n\n"}
{"id": "97788", "url": "https://cs.wikipedia.org/wiki?curid=97788", "title": "Jacques-Étienne Bovard", "text": "Jacques-Étienne Bovard\n\nJacques-Étienne Bovard (* 17. listopadu 1961 Morges) je švýcarský spisovatel, jeden z nejprodávanějších současných autorů ve Švýcarsku.\n\nStudoval literaturu a dnes vyučuje francouzštinu na gymnáziu v Lausanne.\n\n\n\n"}
{"id": "97789", "url": "https://cs.wikipedia.org/wiki?curid=97789", "title": "Organokovová chemie", "text": "Organokovová chemie\n\nOrganokovová chemie studuje chemické sloučeniny obsahující vazbu mezi atomem uhlíku a kovu. Některé sloučeniny řazené mezi organokovy ale tuto podmínku nesplňují, např. některé karbonyly, nitrily a kovové komplexy s fosfinovými ligandy. Proto existuje i alternativní definice, podle které organokovové sloučeniny obsahují kovalentní vazbu mezi kovem a jiným prvkem. Organokovová chemie je přechodem mezi organickou a anorganickou chemií.\n\nDůležitými skupinami organokovových sloučenin jsou karbonyly kovů, metaloceny (např. ferrocen) a karbeny. Jako kov může v těchto sloučeninách vystupovat i křemík, arsen nebo bor.\n\nOrganokovové sloučeniny nacházejí široké využití jako katalyzátory, např. při zpracování ropy nebo výrobě polymerů.\n\n\n\n"}
{"id": "97791", "url": "https://cs.wikipedia.org/wiki?curid=97791", "title": "Kali (fotbalista)", "text": "Kali (fotbalista)\n\nCarlos Manuel Gonçalves Alonso, známější jako Kali (*11. října 1978, Luanda) je angolský fotbalový obránce. V současnosti hraje za Primeiro de Agosto.\nMěří 187cm, váží 80kg. Svoji fotbalovou kariéru strávil převážně v Portugalsku, reprezentuje však svoji rodnou zem – Angolu.\n\nZa angolský národní tým si zahrál i na mistrovství světa ve fotbale 2006 v Německu.\n\n"}
{"id": "97798", "url": "https://cs.wikipedia.org/wiki?curid=97798", "title": "Endorfin", "text": "Endorfin\n\nEndorfiny jsou opioidní polypeptidy, obsahující obvykle 16–31 aminokyselinových zbytků. Vznikají štěpením prekurzorové bílkoviny v mozku, pankreatu, placentě a pravděpodobně i v dalších tkáních. Podobně jako morfin a jemu příbuzné látky (proto také bývají nazývány endogenní morfiny) se váží na opioidní receptory v plazmatické membráně cílových buněk. Působí jako neurotransmitery a neuromodulátory. Mají modulační funkce centrální (spánek, nálada, analgezie) a periferní (endokrinní regulace).\n\nEndorfin bývá také nazýván jako hormon štěstí, protože se uvolňuje do mozku a způsobuje dobrou náladu, pocity štěstí, tlumí bolest, ovlivňuje výdej některých hormonů, vyplavuje se při stresu a svalové zátěži (při porodu, sportování, sexu). Také hraje důležitou roli v některých tělesných funkcích (při regulaci teploty). Vylučování endorfinu v mozku podporují některé potraviny. Tento efekt byl popsán např. u krys, jimž byla podávána čokoláda.\n\nExistují minimálně tři různé rodiny opiodních peptidů. Endorfiny jsou produktem genu kódujícího velký prekursorový peptid pro-opiomelanokortin (POMC).\n\nMnoho sportovců, zejména dálkových běžců, se při běhu setkává s nepříjemnými pocity – těžce dýchají, těžknou jim nohy, píchá je v boku nebo v prsou. Najednou – po určité době tělesné zátěže – však dojde ke změně a začnou se cítit dobře, pociťovat radost z běhu a zdá se jim, že by mohli běžet celý den. To popadli „druhý dech“, tzn. že se jim začal uvolňovat hormon endorfin.\n"}
{"id": "97799", "url": "https://cs.wikipedia.org/wiki?curid=97799", "title": "Kšely", "text": "Kšely\n\nKšely jsou obec ležící v okrese Kolín, zhruba 4,5 km jihovýchodně od Českého Brodu, v nadmořské výšce 248 m. Obec čítá obyvatel a její katastrální území zaujímá rozlohu 451 ha. V roce 2011 zde bylo evidováno 104 adres.\n\nKšely je také název katastrálního území o rozloze 4,51 km.\n\nPrvní písemná zmínka o obci pochází z roku 1266. Po vydání tolerančního patentu na konci 18. století se obec stala významným centrem reformované církve na Kolínsku.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kšely \"(526 obyvatel, poštovna, evangelický kostel)\" byly v roce 1932 evidovány tyto živnosti a obchody: cihelna, obchod s cukrovinkami, obchodník s dobytkem, 2 hostince, kapelník, kovář, obchod s mlékem, mlýn, obuvník, pekař, 10 rolníků, řezník, 3 obchody se smíšeným zbožím, trafika.\n\n\n\n\nDopravní síť\n\nVeřejná doprava 2011\n\n\n"}
{"id": "97802", "url": "https://cs.wikipedia.org/wiki?curid=97802", "title": "Ota Ornest", "text": "Ota Ornest\n\nOta Ornest, vlastním jménem Otto Ohrenstein (6. července 1913 Kutná Hora – 4. srpna 2002 Praha), byl český divadelní dramaturg, režisér, herec, překladatel a někdejší ředitel Městských divadel pražských.\nVe druhé polovině 30. let studoval na dramatickém oddělení pražské konzervatoře. Byl hercem a režisérem Středočeské činohry J. Burdy, košického Národního divadla (v sezóně 1937/1938 ) a pak plzeňského Městského divadla.\n\nKrátce po 15. březnu 1939, který jej zastihl v plzeňském angažmá, odešel přes Ostravu a Polsko do exilu ve Velké Británii. Za 2. světové války se i nadále věnoval divadlu, v Londýně připravil vzpomínkový večer věnovaný Karlu Čapkovi, uvedl zde v Arts Theatre také \"Lidové suity\" E. F. Buriana, redigoval časopis \"Mladé Československo\" a od roku 1941 působil spolu s Pavlem Tigridem a Josefem Schwarzem (Červinkou) v československém rozhlasovém vysílání BBC, nejdříve jako překladatel a hlasatel, později i jako spoluautor a autor relací.\n\nPo skončení druhé světové války nastoupil do Realistického divadla. Z Londýna se ovšem vrátil už jako přesvědčený komunista a stal se jednou z vůdčích postav revolučních přeměn v našem divadelnictví. Od roku 1950 do roku 1972 zastával funkci ředitele Městských divadel pražských a patřil ke vůdčím osobnostem tzv. „zlaté éry“ Městských divadel také jako režisér a dramaturg. Pražskému publiku představil řadu významných autorů, v mnoha případech ve vlastním překladu (přeložil 60 divadelních her) . Spolupracoval také s Alfrédem Radokem. O své politické přesvědčení postupně přicházel a začal se stýkat s lidmi komunistickému režimu nepřátelskými.\n\nV únoru roku 1972 byl odvolán z funkce ředitele Městských divadel pražských a nahrazen nomenklaturním kádrem Lubomírem Poživilem, bývalým ředitelem Divadla pracujících v Mostě. Byl však ponechán v divadle jako režisér do doby svého plánovaného penzionování v roce 1977 . V roce 1977 však byl zatčen a při závěrečném přelíčení ve dnech 17.–18. října 1977 u Městského soudu v Praze odsouzen v procesu vedeném s Václavem Havlem, Františkem Pavlíčkem a Jiřím Ledererem na tři a půl roku nepodmíněně za trestný čin podvracení republiky za to, že napomáhal dovozu literárních děl zakázaných autorů do zahraničí. Šlo zejména o paměti Prokopa Drtiny. Ve fyzické a psychické tísni podlehl nátlaku StB a za slib milosti se v televizi veřejně kál. K tomuto kroku jej patrně přivedly i obavy o život a zdraví. Ještě před svým zatčením dvakrát prodělal infarkt a trpěl cukrovkou. U Nejvyššího soudu dosáhl snížení trestu na dva a půl roku, poté dostal prezidentskou milost a 6. dubna 1978 byl propuštěn z vězení. V roce 1990 byl rozsudek zrušen a trestní stíhání zastaveno.\n\nV 80. letech redigoval pro Židovskou obec v Praze věstník \"Žno\" a \"Židovskou ročenku\".\n\nJde o staršího bratra básníka Jiřího Ortena a herce Zdeňka Ornesta. Je také otcem herce, režiséra, překladatele a textaře Jiřího Ornesta (matkou je herečka Jarmila Smejkalová) a herečky a moderátorky Ester Janečkové (matkou je Marie Rút Křížková). Dále je otcem herečky Hany Ornestové, která se narodila 11. 10. 1959 v Praze; matkou je herečka Jana Koulová.\n\nOd roku 1993 do roku 2002 byl předsedou poroty literární soutěže \"Ortenova Kutná Hora\", která vznikla jako součást stejnojmenného festivalu, jehož byl jednou z klíčových postav.\n\n\nCarmen Mayerová\nFrantišek Němec\n\nVáclav Postránecký\n\nLubomír Lipský\n\nKvěta Fialová\n\nSvatopluk Beneš\n\nRudolf Hrušínský\n\n\n"}
{"id": "97803", "url": "https://cs.wikipedia.org/wiki?curid=97803", "title": "Volárna", "text": "Volárna\n\nVolárna je obec ležící v okrese Kolín asi 8 km severně od Kolína. Má obyvatel a její katastrální území má rozlohu 406 ha. V roce 2011 zde bylo evidováno 188 adres. Leží v nadmořské výšce 196 m n. m. Obec leží na území bývalé vsi \"Břežany\", která zanikla v roce 1420.\n\nVolárna je také název katastrálního území o rozloze 4,06 km.\n\nPrvní písemná zmínka o obci pochází z roku 1778.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Volárna \"(720 obyvatel)\" byly v roce 1932 evidovány tyto živnosti a obchody: holič, 2 hostince, kovář, 2 půjčovny mlátiček, rolník, 2 řezníci, 2 obchody se smíšeným zbožím, spořitelní a záložní spolek pro Volárnu, trafika, velkostatek.\n\nSeverně od vesnice se nachází chráněná přírodní památka Váha. Jde o starou vodní nádrž uprostřed polí, obrostlou stromovým parkem, která byla zřízena k ochraně vzácné vodní a bahenní květeny. Dříve se zde vyskytoval v Česku vzácný růžkatec potopený.\n\nDopravní síť\n\nVeřejná doprava 2011\n"}
{"id": "97804", "url": "https://cs.wikipedia.org/wiki?curid=97804", "title": "Jan Fleischmann", "text": "Jan Fleischmann\n\nJan Fleischmann (6. července 1885 Smíchov – 23. září 1939 Praha) byl český právník, lední hokejista a sportovní funkcionář. \n\nJeho otcem byl zemský advokát a známý pražský mecenáš Jan Maria Fleischmann (1841-1903).\n\nPatřil mezi české hokejové mušketýry. Hrál hokej od mládí za tehdejší SK Slavii Praha. Jako již dostudovaný právník se vydal nejen se svými klubovými spoluhráči v roce 1909 do Chamonix, kde se seznámil na mezinárodní úrovni v roli obránce se skutečným ledním hokejem (tehdy pro rozlišení označovaným slovem kanadský). Stal se pevnou součástí hokejové reprezentace Čech, za kterou odehrál všechny zápasy až do začátku první světové války.\n\nI po válce zůstal v hokejovém prostředí aktivní. Dvakrát byl (v letech 1921–1923 a 1925–1927) dokonce předsedou Československého svazu ledního hokeje. Mezitím ovšem stihl ještě i start na prvních zimních olympijských hrách, kde si oblékl československý dres. Dohromady reprezentoval v 15 zápasech. Jako funkcionář působil i ve své domovské Slavii, za niž přes svůj pokročilý věk dokonce nastoupil v první prvoligové sezóně v roce 1936 též na ledě.\n\nJe pohřben na Olšanských hřbitovech v Praze, v rodinné hrobce, spolu se svým otcem i bratrem.\n"}
{"id": "97805", "url": "https://cs.wikipedia.org/wiki?curid=97805", "title": "Metaloceny", "text": "Metaloceny\n\nMetaloceny jsou sloučeniny s obecným vzorcem (CR)M, které jsou tvořeny dvěma cyklopentadienylovými kruhy vázanými k atomu kovu.\n\nNázev metalocen je odvozen od prvního připraveného zástupce této skupiny látek – ferrocenu. Jeho systematický název je bis(η–cyklopentadienyl)železo. Řecké písmeno \"eta\" označuje hapticitu, což je počet vazeb mezi atomem kovu a ligandem.\n\nTyto látky jsou stabilní za vysokých teplot (nad 500 °C). Všechny neutrální metaloceny jsou rozpustné v běžných organických rozpouštědlech. Ve vakuu sublimují.\n\nJsou známy metaloceny od všech 3d prvků. S výjimkou ferocenu a pár jiných se jedná o sloučeniny citlivé na vzduch. Jsou paramagnetické nebo diamagnetické (podle typu vázaného kovu) a (ne)mají zcela zaplněnou valenční elektronovou slupku.\n\nRentgenová strukturní analýza ukázala, že cyklopentadienylové kruhy mohou být v zákrytové nebo střídavé konformaci. U nesubstituovaných molekul je energetický rozdíl mezi konformacemi pouze 8 kJ/mol. Ferocen a osmocen mají zákrytovou konformaci za nízkých teplot, zatímco pentamethylcyklopentadienylové komplexy díky sterickým nárokům methylových skupin vykazují pouze střídavou konformaci.\n"}
{"id": "97807", "url": "https://cs.wikipedia.org/wiki?curid=97807", "title": "Zahrádka (okres Třebíč)", "text": "Zahrádka (okres Třebíč)\n\nZahrádka (německy \"Zahradka\", \"Sachradka\") je obcí ležící východně od města Třebíče. Nadmořská výška obce je 415 metrů nad mořem. Žije zde obyvatel. Obec patří do správního obvodu obce s rozšířenou působností Náměšť nad Oslavou. Součástí obce Zahrádka je i místní část Častotice. Obec zahrádka leží na severním okraji geomorfologického celku Znojemská pahorkatina.\n\nPrvní písemná zmínka o obci pochází z roku 1353. Obec byla do roku 1894 součástí obce Náměšť nad Oslavou, od téhož roku je součástí obce Zahrádka i obec Častotice. Mezi lety 1949 a 1960 byla obec začleněna do okresu Velká Bíteš.\n\nV letech 2006–2010 působil jako starosta Stanislav Válal, od roku 2010 do roku 2014 tuto funkci zastával Josef Sysel, od roku 2014 vykonává funkci starosty Jiří Vlček. V dubnu roku 2012 proběhlo v obci Zahrádka referendum o změnách obecních symbolů.\n\n\n\n\n"}
{"id": "97809", "url": "https://cs.wikipedia.org/wiki?curid=97809", "title": "Eduard Goldstücker", "text": "Eduard Goldstücker\n\nEduard Goldstücker ( Podbiel, nyní okres Tvrdošín – Praha) byl československý germanista, profesor dějin německé literatury a překladatel.\n\nNarodil se na Slovensku v židovské rodině. Studoval němčinu a německou literaturu na Filozofické fakultě Univerzity Karlovy. Studium dokončil v roce 1935. Už během studia se stal členem Komunistické strany Československa.\n\nPo německé okupaci v roce 1939 musel opustit Československo jako komunista a z obavy před nacistickým rasovým pronásledováním. Pracoval pro československou exilovou vládu v Londýně. V roce 1948 byl jmenován československým velvyslancem v Izraeli, v prosinci 1951 byl zatčen a v květnu 1953 byl souzen spolu s Pavlem Kavanem, Karlem Dufkem a Richardem Slánským a odsouzen k doživotí a strávil dva a půl roku ve vězení v Jáchymově a Leopoldově.\n\nV roce 1955 byl rehabilitován a začal přednášet na Univerzitě Karlově. Habilitoval se v roce 1958, profesorem dějin německé literatury byl pak jmenován v roce 1964 na FF UK v Praze. Specializoval se na studium a překlad německých židovských autorů 20. století, zvláště Franze Kafky. V 60. letech vedl katedru germanistiky.\n\nV 60. letech byl iniciátorem a nejvýraznějším řečníkem Liblické konference, později též předsedou Svazu československých spisovatelů a poslancem Národního shromáždění. Ostře kritizoval invazi sovětských vojsk v roce 1968 a byl donucen emigrovat. Odešel do Spojeného království, kde začal vyučovat německou literaturu a stal se profesorem srovnávacích literatur v Sussexu. Přednášel na univerzitách v Los Angeles, Stockholmu či Kostnici. V roce 1990 se vrátil do vlasti.\n\n\n\n"}
{"id": "97812", "url": "https://cs.wikipedia.org/wiki?curid=97812", "title": "Cannyho hranový detektor", "text": "Cannyho hranový detektor\n\nCannyho hranový detektor je algoritmus zahrnující několik kroků pro získání co nejlepšího výsledku při detekci hran v dvourozměrném diskrétním obraze.\n\n\n\nDvourozměrná varianta Gaussova normálního rozdělení je dána vztahem:\n\nformula_1\n\nkde x,y jsou souřadnice pixelu v obraze a sigma je standardní odchylka rozděleni (běžně =1 až 1.4)\n\nVýpočet je vhodné realizovat pomocí konvoluce. Vzorcem je tedy vypočtena pouze konvoluční maska, která se pak aplikuje na celý obraz.\n\nTedy standardní detekce hran. Nejvhodnější je využít Sobelův operátor, který není příliš citlivý na šum. Vrací nejen velikost gradientu (hrany) ale i její směr a ten je potřeba pro další kroky.\n\nÚkolem této funkce je vybrat z hodnot gradientů (stanovených v předchozím kroku) jen lokální maxima. Respektive odebrat body, které nejsou maximem (nonmaximum suppression). Tím zajistíme, že hrana bude detekována v místě největšího gradientu.\n\nPrakticky to znamená najít pixely, jejichž okolí je ve směru a proti směru gradientu nižší. Máme-li například pixel, jímž prochází svislá hrana, musí být jeho levý a pravý soused nižší hodnoty (rozuměj hodnota jeho gradientu), aby byl „uznán“ jako skutečná hrana. Pokud podmínku nesplňuje,je označen jako „není hrana“.\n\nformula_2\n\nKteré dva okolní pixely zahrnout do porovnávání, je dáno směrem gradientu (určeno v předchozím kroku).\n\nFunkci můžeme nazývat prahování s hysterezí. V předchozím kroku jsme určili kde přesně leží hrany, ale doposud jsme se nezabývali významem hran. V tuto chvíli jsou označeny i ty nejmenší hrany, protože i ty mají své lokální maximum.\nNení vhodné určit jeden práh nad kterým budeme gradient považovat za významný, protože hodnota může kolísat například vlivem šumu.\n\nZvolíme tedy minimální (T1) a maximální (T2) hodnotu (prahy) mezi kterými může gradient kolísat.\nPokud hodnota gradientu daného pixelu leží nad větším prahem T2 je přímo označen jako hranový. Pokud posuzujeme bod, jehož hodnota leží mezi T1 a T2 pak je „uznán“ jedině pokud sousedí s bodem který už byl jako hrana označen dříve.\n\nProgramátorsky je vhodné použít rekurzivní funkci.\n"}
{"id": "97813", "url": "https://cs.wikipedia.org/wiki?curid=97813", "title": "Suši", "text": "Suši\n\nSuši (sushi, japonsky 寿司) je jedno z nejznámějších jídel japonské kuchyně. Většina lidí si pod tímto pojmem představí zejména syrové rybí maso s rýží, ale suši je především vařená rýže spojená se speciální sladkokyselou omáčkou sušinoko připravenou k tomuto účelu. Také slovo suši v doslovném překladu z japonštiny znamená „kyselá chut´“.\n\nSuši se vyvinulo z nare-suši, což bylo jídlo z ryb kvašených v rýži. Prosolené ryby se na několik měsíců vložily do vařené rýže, případně směsi rýže a obilí. Zde pak probíhalo mléčné kvašení, které ryby konzervovalo a umožňovalo je dlouhodobě skladovat. Ryby jím také byly obohaceny o další živiny, které v syrových rybách nebyly. Rýže se nejedla, ale jako pouhý konzervační prostředek vyhazovala. Tento způsob uchovávání ryb pocházel pravděpodobně z jihovýchodní Asie s monzumovým podnebím, kde se ryby dostávaly hlouběji do vnitrozemí jen v období dešťů a bylo tedy třeba je pochytat a uskladnit do zásoby na suchá období. Do okolních zemí se šíril spolu se znalostí pěstování rýže, do Japonska se dostal přes Čínu neznámo kdy někdy v období Džómon (asi 10 tisíc let př. n. l. až do 4. stol. př. n. l.).\n\nPrvní písemná zmínka o suši pochází z období Nara, konkrétně z roku 718 n. l., ze zákoníku Yoro ritsuryo, jednoho z nejstarších japonských písemných pramenů, kde je zmíněno jakési zakono-suši jako způsob odvádění naturální daně; žádné informace o formě a způsobu přípravy tohoto suši ovšem uvedeny nejsou, nejspíše ale jde stále o typ nare-suši.\n\nHistorie klasického suši, jak ho známe dnes, začala až o mnoho později, teprve v 15. století v období Muromači (1333-1568), ve kterém kulinářství obecně zažilo svůj rozkvět – zrodily se různé školy vaření, stejně jako proslulý japonský čajový obřad. Doba fermentace nare-suši byla radikálně zkrácena a rýže se tak mohla přestat vyhazovat a byla konzumována spolu s částečně fermentovanou rybou.\n\nPo roce 1600 došlo k dalšímu posunu s pokrokem ve výrobě rýžového octa, jehož přidání do suši dovolovalo vypustit zdlouhavou fázi kvašení. Kousky ryb se ochutily rýžovým octem, přidala se k nim rýže a lisovaly se do dřevěných krabiček. Odtud tehdejší názvy jako hako-suši (krabičkové suši), oshi-suši (stlačované suši) nebo haja-suši (rychlé suši).\n\nDnes nejznámější druh suši, nigiri-suši, vzniklo v Edu (dnešním Tokiu). Za jeho otce je považován Hanaja Johei, který je začal prodávat na počátku 19. století na stáncích jako rychlé občerstvení: umístit kus čerstvé ryby na vrch rýžové hnětenky zabralo pár sekund. Přeskočil tak krok, kdy se ryba s rýží s octem na několik hodin zmáčkla, aby déle vydržela.\n\nV následujícím období Meidži (1868-1912) skončila politika národního izolacionismu, do Japonska se dostala ze západu technologie chlazení a také móda výraznějších chutí, což vedlo k používání nových surovin v přípravě suši. Kolem roku 1850 se objevilo maki suši a nigiri-suši, původně edská (tokijská) specialita, se rozšířilo i do zbytku Japonska. Mnoho Japonců také emigrovalo a s nimi se suši dostalo do světa. Například v USA byla první japonská restaurace otevřena v roce 1883 v San Francisku. Suši si brzy získalo oblibu, ale hlavní boom přišel až když byla v Los Angeles vynalezena Kalifornská rolka v 60. letech 20. století: drahý tuňák, navíc vzbuzující obavy kvůli svému syrovému stavu, byl nahrazen avokádem a ingredience byly obaleny rýží pokrytou nikoliv řasou, ale sezamovými semínky. Kalifornská rolka se však stala populární i v jiných státech včetně samotného Japonska.\n\nSuši se stalo oblíbeným po celém světě nejen pro svoji netradičnost, ale také výživovou hodnotu. Suši se vyrábí z rýže nišiki (錦, 山田錦 Jamada nišiki), která se uvaří a ještě teplá se smíchá s omáčkou sušinoko. Po vychladnutí této základní ingredience se používá jako hlavní přísada suši. Důležitou součástí jsou také syrové ryby různých druhů. V západní kultuře je sice obvyklé konzumovat ryby převážně tepelně upravované, syrové ryby jsou však pro zdraví nebezpečnější.\n\nKromě ryb se k výrobě suši používají také krevety, chobotnice, sépie, kaviár, mořské řasy, houby, avokádo a zelenina. Suši je tak zdrojem mnohých, pro lidské tělo důležitých látek – kvalitních bílkovin, nenasycených kyselin, jódu a minerálů. Na druhou stranu obsahuje málo tuku a kalorií, hodí se proto i pro dietnější stravování. Obecně lze říci, že Japonci se dožívají vysokého věku, je možné, že i konzumace kvalitního jídla v podobě suši na tom může mít svůj podíl.\n\nPokud se vytváří suši maki (hosomaki, homosaki) (巻き寿司, rolované) nebo suši temaki (手巻寿司, ručně rolované), nanáší se na plátky mořské řasy nori (海苔) hotová rýže nišiki. Na vrstvu rýže se nanese velmi tenká vrstvička pasty z křenu wasabi (山葵) a na takto vzniklý polotovar se pak vkládá zelenina (okurka, mrkev), avokádo, na kousky nakrájený syrový, či uzený losos, míchaná vajíčka, nebo kaviár. Výsledná vrstva se pak sroluje, vychladí a nakrájí na 2,5 cm silná kolečka.\n\nDále existuje spousta dalších druhů suši, jako např. Nigirizuši (握り寿司, pokud tvoří slovo suši příponu za jiným slovem, píše se se \"z\"), což je váleček ze suši rýže, potřený trochou wasabi (namida なみだ) a obložený kouskem omelety, ryby, nebo zeleniny. Pod kategorii nigiri (握り) patří také gunkan – maki-zuši (軍艦巻寿司), což je proužek nori (海苔), obložený rýží a sypkou přísadou (ježovka, kaviár), ručně smotaný do válečku.\n\nMezi druhy podobné nigiri-zuši patří například temari-zuši (手まり寿司), což funguje na stejném principu jako nigiri samotné, jenom s tím rozdílem, že z rýže se formuje koule.\nMezi další druhy se řadí sašimi (刺身), což je pokrm ze syrových ryb naaranžovaných na talíři, čirashi-zuši (散らし寿司), které se skládá z vrstvy okyselené rýže, na kterou se kladou ryby, zelenina, vejce aj.\n\nMezi v Evropě méně známé druhy patří například inari-zuši (稲荷寿司, náplň zabalena v taštičce z tofu 豆腐), oši-zuši (押し寿司), které po zformování vypadá jako dort.\n\n"}
{"id": "97814", "url": "https://cs.wikipedia.org/wiki?curid=97814", "title": "Rembrandt", "text": "Rembrandt\n\nRembrandt, celým jménem Rembrandt Harmenszoon van Rijn [Haarmenszón fan Rejn] (15. července 1606 Leiden – 4. října 1669 Amsterdam), byl nizozemský malíř, kreslíř, grafik a rytec. Je považován za jednoho z nejlepších malířů a grafiků západního umění. Doba jeho tvorby spadá do tzv. nizozemského zlatého věku, (), období rozkvětu nizozemské společnosti a její kultury v 17. století. Slavným se stal již za svého života a záhy byl považován za největšího nizozemského malíře. Rembrandt ve svém díle prokazuje výjimečnou znalost klasické ikonografie, technicky mistrné zvládnutí šerosvitu a figurální malby. Jeho dílo zahrnuje portréty, zejména autoportréty, a také holandské krajiny a obrazy s mytologickými či biblickými tématy. Své obrazy podepisoval \"RH\", později \"RHL\" (Rembrant Harmenszoon z Leidenu). První obraz, který podepsal jménem \"Rembrant\", byla \"Hodina anatomie doktora Tulpa\" (1632).\n\nRembrandt Harmenszoon van Rijn se narodil jako nejmladší z devíti dětí 15. července 1606 v nizozemském Leidenu. Jeho otec byl mlynář a matka dcera pekaře. Narodil se na svou dobu do poměrně dobře zaopatřené rodiny. Otci patřila část městského mlýna, zanechal po sobě určité jmění. Nejmladší Rembrandt byl ze synů jediný, kterého dala rodina studovat. Chodil do latinské školy, protože rodiče z něj chtěli mít pastora.\n\nV patnácti letech vstoupil do učení k místnímu malíři, jenž absolvoval cestu za poznáním do Itálie, Jacobu Isaacszoonu van Swanenburghovi. Tento první mistr učil mladého Rembrandta po tři roky základům malířského řemesla. Ve svých osmnácti letech v roce 1624 se rozhodl, že se půjde dále učit do Amsterdamu k mistru Pieteru Lastmanovi, ten se specializoval na malování portrétů a biblických témat na velkých formátech obrazů. Ve svých prvních obrazech ještě Rembrandt stupňoval mistrovu malířskou techniku. V této době nejraději maloval obrazy s biblickou tematikou.\n\nKdyž se Rembrandt rozhodl odejít z učení u Pietra Lastmana, jeho kroky vedly zpět do rodného Leidenu. Tam si zařídil, spolu se svým vrstevníkem Janem Lievensem a brzy ještě s mladším Gerritem Douem, vetešnictví. Traduje se, že si přátelé chodívali vybírat do starobince modely pro svou uměleckou činnost. Faktem je, že devatenáctiletý Rembrandt byl fascinován stářím. Maloval starce zabrané do knihy, staré Židy modlící se v synagogách, protože dospěl k závěru, že s ubývajícími tělesnými silami se prohlubuje duševní život. V jeho leidenském ateliéru se odehrávalo drama Mladíka a smrt. Zvláštního jinocha, který budil senzaci, začali brzy vyhledávat zvědavci. Mladí obdivovatelé si pořizovali grafické reprodukce jeho prvních obrazů. Rozšířili po celém Nizozemí jeho vlastní podobiznu, na níž se zobrazil jako mladý muž plný vzdoru. Už v mládí začal pátrat ve své vlastní tváři. Zobrazil sám sebe na pěti desítkách obrazech, ať už jako ztroskotance, vznešeného pána nebo účastníka křížové výpravy. Slavný návštěvník jeho dílny, Constantij Huygens, se ptal Rembrandta, proč nejde do Itálie studovat pravé mistry. Odpověděl, že je mnoho italských obrazů v Holandsku, a není nutno za nimi jezdit do Itálie. Neměl zapotřebí žádného cizího umění a říkal, že styl přijde nečekaně sám od sebe. Rembrandt maloval bez zábran. Střídal lazury a pasty. Násadou štětce vyškrabával barevné nánosy. Každý jeho obraz je čirá improvizace, do které vtělil část svého já. Od svého amsterdamského učitele Pietra Lastmana převzal pouze rekvizity, jinak malířův styl zcela zapomněl. Také v grafice si počínal zcela svobodně, neboť se jí učil sám. Rembrandt hledal svůj výraz, až nakonec sám našel způsob, jak se stát prvotřídním umělcem.\n\nPo šesti rocích, v Rembrandtových pětadvaceti letech, se skupina přátel rozpadla. Gerrit Dou zůstal v Leidenu a Lievens odešel do ciziny. Rembrandta objevil amsterdamský obchodník. Umělcův život pokračoval v zcela jiné dimenzi. Rembrandtův otec, mlynář Harmen, zemřel a jeho syn odešel z Leidenu do Amsterdamu a usadil se v zámožné rodině obchodníka s obrazy Hendricka van Uylenburcha. V souladu s jeho přáním založil malířskou dílnu, kde učil své žáky výtvarnému umění. Z finančního hlediska se měl u Uylenburchů velmi dobře. Pomáhal obchodníkovi v prodeji, naučil se obrazy kupovat s jeho jménem a brzy také sám pro sebe. Začal si také zřizovat sbírku starých kreseb. Uylenburch měl výborné styky a mladého Leydeňana předcházela samá chvála. Není divu, že v jednom roce vytvořil kolem dvaceti podobizen. Měl velký úspěch. Smělý mladík přišel na to, že může malovat oficiální portréty, a začal si budovat kariéru. Přestal lidi odstrašovat, ale působit jim potěšení. Stal se pravým umělcem a podával důkazy o svých schopnostech. Prvním důkazem byla zakázka, kterou mu zadal v ctižádostivý lékař, který se chystal na politickou dráhu, Nicolaes Tulp. Rembrandt ho mistrně zobrazil, jak přednáší anatomii a pitvá zločince, sňatého ze šibenice. Toto mistrovské dílo vzniklé v roce 1632 viselo dlouho v místnosti cechu chirurgů a dnes je v Mauritshuisu v Haagu. Ještě větší byla zakázka Frederika Hendrika. Objednal si cyklus obrazů na námět Pašijí, Rembrandt na tomto díle pracoval třináct let až do roku 1646.\n\nRembrandt navázal v rodině Uylenburchů novou známost s mladou Saskií van Uylenburchovou a vzal si ji za manželku. Byla to velmi bohatá osiřelá obchodníkova neteř. Mladá žena ho zavedla na cestu společenského života. Rembrandt se Saskií pracovali ve shodě na malířově společenském vzestupu a postavili se proti příbuzným, kteří ho žalovali, že promrhal Saskiino věno, a obviňovali ho, že nežije jako malíř, ale jako by se narodil mezi boháči. Manželský pár, veden oboustrannou touhou po úspěšném životě, si v roce 1639 koupil v blízkosti domu obchodníka van Uylenburcha velký dům, jaký tenkrát malíři nemívali, v Židovské ulici Jodenbreestraat. Tam Rembrandt pracoval a přijímal návštěvy, svou dílnu přenechal svým žákům.\nV této době byl třiatřicetiletý Rembrandt na vrcholu své slávy. Žil ve velkém domě v Židovské čtvrti mezi nejbohatšími lidmi, stýkal se s významnými filozofy a učenci židovského prostředí. Maloval obrazy pro bohaté židovské obchodníky a pro prvního muže Republiky spojených nizozemských provincií, místodržitele, a prokazoval nezávislost, jakou si mohly dovolit nejvýznamnější osobnosti té doby. A tou Rembrandt bezesporu byl. Vytvořil známý obraz Danae. Získal mistrné dovednosti, dovedl využít jas a kontrast a soupeřil se všemi nejlepšími umělci své doby. Jeho dílna fungovala, prošlo jí mnoho pozdějších významných umělců. Jeho úspěšná malířská škola dostávala mnoho zakázek. Není divu, že Rembrandt dostal zakázku na vytvoření Alegorie svornosti (Svornost země). Záhy nato se na něj obrátila gilda arkebuzníků se žádostí o velký skupinový portrét jejich střeleckého útvaru. Obrovské plátno z roku 1642 je v dějinách umění známo pod názvem \"Noční hlídka\". V tomto svém nejvýznamnějším díle mistrně využil jasu, kontrastu a pohybu, jimiž stupňuje dramatičnost obrazu. Rembrandt nenamaloval obvyklou uspořádanou skupinovou podobu vojáků, ale vylíčil událost z jejich života plnou vzruchu a napětí.\n\nBěhem práce na tomto portrétu zemřela v roce 1642 manželka Saskie, oslabena častými porody, při kterých se narodily již mrtvé děti. Naživu z jejich dětí zůstal pouze syn Titus, narozený v roce 1641. Osm let manželského života bylo pryč. K malému Titovi najal chůvu Geertje Dircksovou, která u něho setrvala asi sedm let. Jejich vztah skončil soudními spory o Saskiiny šperky. Dircksová žalovala Rembrandta pro nedodržení manželského slibu a Rembrandt zase Dircksovou pro špatné chování. Nakonec dostal významný Rembrandt bezvýznamnou ženu do vězení. V době soudního procesu navázal poměr s mladou Hendrickji Stoffelsovou, který trval až do její smrti v roce 1662. Saskiina smrt v něm cosi zlomila, umělec uvolnil řetěz, který ho spojoval se Saskií a vydal se na novou cestu. Rembrandt změnil svou orientaci, usiloval o větší zvnitřnění v jeho tvorbě. Maloval rád temné holandské krajiny, ve kterých používal mistrné vystižení světla a stínu. Rembrandt se stále více sžíval se svým uměním, grafickým listům dával více podob. V roce 1649 se Rembrandt odvážil žádat za jeden grafický list 100 zlatých, to byla cena za malované portréty. Dal tím najevo, nakolik si svého umění cení. Byl považován za nejlepšího malíře současnosti.\n\nRembrandt Harmenszoon van Rijn již neměl žádného bohatého mecenáše, který by od něj kupoval obrazy. Rembrandt stále dostával významné zakázky, například \"Hodinu anatomie\" (1656), \"Představenstvo soukenického cechu\" (1662) či \"Přísahu Claudia Civila\" (1662). Těšil se mezinárodní pověsti jako žádný jiný holandský malíř, avšak doma v Holandsku dostával Rembrandt zakázky řidčeji. Nedařilo se mu také udržovat ceny svých děl na tak velké úrovni a dokonce při aukcích skupoval za přemrštěné ceny vlastní díla. Rembrandtův životní úděl se naplňoval. Jakmile umělec zavrhl velkou kariéru, kterou zahájil po boku manželky Saskie, a začal se zaměřovat na méně okázalou tvorbu, štěstěna se od něj odvrátila. Příchod finanční krize, která zničila okruh Rembrandtových věřitelů, znamenala umělcův bankrot. Roku 1657 musel umělec prodat sbírky obrazů, kreseb a rytin a v následujícím roce i svůj dosud nesplacený dům. V roce 1660 opustil svůj dům v Židovské čtvrti a přestěhoval se do jiné čtvrti a byl nucen obývat menší dům.\n\nPřibývající léta Rembrandtovu tvorbu výrazně obohatila, byl po boku Geertje a Hendrickje bezesporu geniálnější než v době, kdy měl za manželku Saskii. O závěru jeho života koluje mnoho teorií, ale nejpravděpodobnější je ta, která vypráví o umělcově bídě, a nevděčnosti Holanďanů k jejich největšímu malíři. Rembrandt zestárl jako zchudlý, ale s určitým stálým majetkem, vážený muž, který měl stálý okruh svých přívrženců. Po své smrti v roce 1669 je doceňován jako geniální mistr holandského malířství.\n\nNizozemský bezpochyby geniální malíř vnesl do své malířské umělecké činnosti prvky „šerosvitu“ neboli „temnosvitu“. Rembrandt Harmenszoon van Rijn určitě nebyl prvním malířem, který do svých děl vložil prvky šerosvitu. Už před necelým stoletím (od Caravaggia) začali umělci tento způsob malby používat, ale Rembrandt dal šerosvitu zcela novou, živou, podobu. Ve velkých dramatických kompozicích střídal malíř osvětlená a zastíněná místa. Řídil se pravidlem přímočarého šíření světla. Během posledních patnácti let svého života malíř vystřídal mnoho různých pohledů na světlo.\n\nPro efekt používal impasto a v něm plumbonakrit, hydrocerusit (olovnatá běloba) a cerusit.\n\nRembrandt Harmenszoon van Rijn za celý svůj život vytvořil velké množství uměleckých děl. Zhotovil přibližně 600 maleb, téměř 400 leptů a 2000 kreseb.\n\nRembrandt byl v tomto období fascinován stářím, maloval starce zabrané do knih, staré Židy modlící se v synagogách a rabíny. V jeho leidenském ateliéru se odehrávalo drama Mladíka a smrt. Nejčastěji maloval biblické motivy a také své autoportréty.\n\nRembrandt začal být slavný a budoval svou kariéru. Dostával mnoho zakázek, mezi jinými i na své vrcholné dílo „Hodina anatomie doktora Tulpa“ – skupinový portrét nad mrtvolou s otevřenou paží. Rembrandt maloval mnoho oficiálních portrétů, ale i své autoportréty, a portréty své ženy Saskie. Také dostal za úkol namalovat cyklus obrazů s Pašijovým námětem, na kterém pracoval třináct let.\n\nRembrandt byl v této považován za nejlepšího současného malíře. Maloval obrazy pro nejvýznamnější lidi své doby, například pro místodržitele nizozemské republiky. Vytvořil zde své nejlepší dílo, Noční hlídku, kde mistrně využil techniky šerosvitu a realistického zobrazení postav.\n\nRembrandt upadl do finanční tísně, ačkoli stále dostával významné zakázky. Jeho obrazy byly po bohatých životních zkušenostech geniálnější. Měly mistrně rozvržené světlo a stín. Malíř tvořil vrcholná díla, například Představenstvo soukenického cechu a Přísahu Claudia Civila. Holanďané v té době nechápali jeho genialitu a některá díla byla odmítnuta. Umělec tvořil až do své smrti.\n\n\n\n"}
{"id": "97816", "url": "https://cs.wikipedia.org/wiki?curid=97816", "title": "Pirkanmaa", "text": "Pirkanmaa\n\nPirkanmaa ( ) je provincie Finska. Sousedí s regiony Satakunta, Kanta-Häme, Päijät-Häme, Jižní Pohjanmaa, Vlastní Finsko a Střední Finsko. Jejím střediskem je město Tampere. Provincie se rozkládá na 14 292,54 km² a žije v ní přes 510 000 lidí. Mírně zvlněné krajině dominují smíšené lesy a jezerní systém jezera Näsi. Stejně jako další finské provincie, má i Pirkanmaa určené své symboly z ptačí říše, flóry, zvířat, ryb a hornin. Jsou jimi konipas bílý, střemcha obecná, jelenec běloocasý, bolen dravý a orbikulit.\n\nNejvyšším bodem je vrcholek Vieruvuori, 225 m n. m. Naopak nejnižším je břeh řeky Kokemäenjoki na hranici s provincií Satakunta, 40 m n. m. Na území provincie se nacházejí národní parky Helvetinjärvi, Seitseminen a částečně Puurijärvi-Isosuo.\n\nV roce 2018 se provincie skládala z 22 obcí (finsky kunta). Obce byly seskupeny do pěti okresů (tzv. seutukunta). Jedenáct obcí mělo status města (napsané tučným písmem).\n"}
{"id": "97817", "url": "https://cs.wikipedia.org/wiki?curid=97817", "title": "Vodojem", "text": "Vodojem\n\nVodojem je vodárenský objekt pro akumulaci vody. Účelem vodojemu je vyrovnat rozdíly mezi přítoky z vodního zdroje a odběry spotřebitelů, zajistit potřebný tlak na vodovodní síti a zabezpečit dostatečnou rezervu vody pro případ požáru. Vodojemy se mohou budovat jako podzemní či nadzemní, v rovinatém území se staví vodojemy věžové.\n\n\n"}
{"id": "97820", "url": "https://cs.wikipedia.org/wiki?curid=97820", "title": "Cormackovo hašování", "text": "Cormackovo hašování\n\nCormackovo hašování (nebo Cormackovo hashování nebo Cormackovo hešování) je jednou z metod dokonalého hašování. Dnes se používá například pro uspořádávání a vyhledávání položek na externích médiích v některých aplikacích (například slovníky, které nemají databázi slov na disku, ale na CD nosiči). Je založeno na existenci primární hašovací funkce formula_1, a celé třídy sekundárních hašovacích funkcí formula_2. Funkce formula_1 musí mít obor hodnot roven velikosti adresáře.\nPoložky jsou ukládány do primárního souboru (pevné velikosti) způsobem, který bude popsán za pomoci adresáře (také pevné velikosti). Protože je i primární soubor i adresář pevné velikosti, řadí se Cormacovo hašování do tzv. statických metod hašování.\n\nPrimární soubor si jde představit jako pole pevné velikosti. Adresář vypadá následujícím způsobem:\n\nTato situace nám popisuje, že v primárním souboru jsou uloženy 3 (r == 3) položky, všechny v jednom bloku (vede na ně jen jeden pointer p), které jdou od sebe rozlišit hašovací funkcí číslo 2 (i == 2) a první z těchto položek je v primárním souboru na pozici 1 (p == 1).\n\nPokud přidáváme položku s klíčem k, nejprve spočteme formula_1. Pokud je Adresář[formula_1].r == 0, provedeme následující akce\n\nPokud je Adresář[formula_1].r != 0, provedeme následující akce\n\n\n\nZvolme velikost adresáře M=7.\nPotom formula_1 navrhneme ve tvaru \nformula_20;\nformula_21, pro případ r je mocninou 2; \nformula_22, jinak.\n\nPostupně budeme přidávat do prázdného souboru položky 6, 3, 13.\nformula_24, přidání je tedy triviální a struktury mají po přidání prvních dvou tento tvar. \n\nPotom se pokusíme přidat 13. formula_25, což už je obsazeno.\nZaktualizujeme Adresář[6].r na 2, a najdeme čím je Primární soubor na pozici Adresář[6].p obsazen - (položkou s klíčem 6), a hledáme první sekundární funkci, která tyto klíče rozliší. To je formula_26, protože formula_27, a formula_28.\nTakže po vložení 13 budou struktury vypadat následujícím způsobem:\n\n\nDalší často používanou sekundární funkcí je funkce\nformula_32\nPředpokládá se, že formula_33.\n\nZadefinujeme si ještě nějaké datové položky:\n\nJe trošku složitější, C-like algoritmus není kompletní, ale je názorný:\n"}
{"id": "97821", "url": "https://cs.wikipedia.org/wiki?curid=97821", "title": "Konvoluce", "text": "Konvoluce\n\nKonvoluce je matematický operátor zpracovávající dvě funkce.\n\nSpojitá konvoluce (značí se hvězdičkou) jednorozměrných funkcí formula_1 a formula_2 je definována vztahem:\n\nformula_3\n\nFunkci formula_2 se říká konvoluční jádro. Hodnota konvoluce funkce formula_5 s jádrem formula_6 v bodě formula_7 je integrál ze součinu funkce formula_5 s otočenou funkcí konvolučního jádra (integrační proměnná formula_9 má v argumentu konvolučního jádra formula_10 záporné znaménko) posunutou do bodu formula_7.\n\nPokud jde o konvoluci při zpracovávání obrazu, je funkce formula_1 většinou zkoumaný obrázek a funkce formula_2 nějaký filtr.\n\nkde δ je tzv. Diracova delta funkce:\na formula_19. Integrál Delta funkce je roven 1:\nJde tedy o puls trvající nekonečně krátkou dobu.\n\npro všechna reálná (nebo komplexní) čísla formula_22.\n\nkde formula_24 značí Fourierovu transformaci formula_25\n\n\"Dk.:\"\nsubstituce: formula_32 a tedy formula_33\n\nV případě dvou konečných řad se samozřejmě nesčítá od −∞ do +∞, ale pouze přes existující prvky. (Případně si lze na pozici neexistujících prvků řady představit nuly.) Výsledná řada je o jeden prvek kratší než je součet délek konvoluovaných řad.\n\nKonvoluce dvou řad:\n\nVýsledek je stejný, jakoby se jednalo o součin dvou polynomů. (Koeficienty násobených polynomů by představovaly dvě konvoluované řady, koeficienty součinu polynomů by odpovídaly výsledku konvoluce.)\n\nKonkrétní čísla:\n\nJinou možností výpočtu je použití maticového násobení.\n\nformula_38\n\nKonkrétní čísla:\n\nformula_39\n\nKonvoluce se často používá při algoritmech zpracování dvourozměrného diskrétního obrazu v počítačové grafice. Vzorec diskrétní konvoluce má potom tvar:\n\nformula_40\nV případě diskrétní konvoluce lze jádro chápat jako tabulku (konvoluční maska), kterou položíme na příslušné místo obrazu. Každý pixel překrytý tabulkou vynásobíme koeficientem v příslušné buňce a provedeme součet všech těchto hodnot. Tím dostaneme jeden nový pixel.\n\nNapříklad mějme konvoluční masku o rozměru 3×3 (bude překryto 9 pixelů) a všechny buňky mají koeficient 0,111 (1/9). Nový pixel, který vypočteme po aplikaci na jedno místo v původním obraze, tedy bude \"průměrem\" z devíti okolních pixelů. Neudělali jsme totiž nic jiného, než že jsme sečetli hodnoty 9 pixelů a vydělili 9. Pokud aplikujeme konvoluci na celý obraz, pak dostaneme rozostřený obraz. Pokud použijeme větší konvoluční masku 5×5 s koeficienty 1/25, pak bude obraz rozostřen více.\n\nKoeficienty uvnitř konvoluční masky udávají vliv hodnoty pixelu pod nimi. Lze tak nadefinovat velké množství operací, např. derivace obrazu (u diskrétního obrazu mluvíme o tzv. odhadu derivace), tedy zvýraznění hran (viz detekce hran).\n"}
{"id": "97824", "url": "https://cs.wikipedia.org/wiki?curid=97824", "title": "Tatranské elektrické železnice", "text": "Tatranské elektrické železnice\n\nTatranské elektrické železnice (TEŽ) je jednokolejná, úzkorozchodná, elektrizovaná síť železničních tratí ve Vysokých Tatrách.\n\nMá dvě tratě:\n\nJezdí zde elektrické jednotky řady 425.95 vyrobené počátkem 21. století ve Vrútkách s použitím švýcarské licence. Předtím (od počátku 70. let 20. století) zde byly v provozu elektrické jednotky řady 420.95, vyráběné ČKD Praha, závod Tatra Smíchov.\n\nNa tuto síť navazuje ozubnicová železnice Štrba – Štrbské Pleso a pozemní lanová dráha Starý Smokovec – Hrebienok, které však nejsou součástí TEŽ.\n\nDíky výstavbě prvních železničních tratí na Slovensku v druhé polovině 19. století (Košicko-bohumínská dráha roku 1871 a trať z Popradu do Kežmarku 25. července 1892) začaly být Vysoké Tatry dostupnější a začala se zde rozmáhat turistika. To vyžadovalo také určité dopravní řešení. Roku 1896 byla zprovozněna ozubnicová dráha Štrba – Štrbské Pleso. Spojení zajišťovaly také drožky a omnibusy, v letech 1904 až 1906 dokonce tatranské trolejbusy. Ty se však ukázaly jako nevyhovující, a tak se podnikatelé Matejka a Krieger rozhodli pro vybudování železniční trati, která by spojila Poprad a Starý Smokovec. Rozchod kolejí u ní měl činit 1000 mm, trať měla být elektrifikovaná – vlaky by jezdily pod elektrickým napětím 550 V.\nZmíněná trať se začala stavět roku 1906, v únoru o dva roky později byla již v podstatě dokončená. Jako oficiální termín otevření byl stanoven 1. červenec 1908. Ten se však nakonec ukázal jako velmi nereálný; vzhledem k tomu, že královské ministerstvo obchodu ji odmítlo zprovoznit z důvodu některých nevyhovujících technických parametrů. Nakonec se přece jen na trati Poprad-Tatry – Starý Smokovec dlouhé 13,6 km od 20. prosince roku 1908 začalo jezdit.\n\nSpolečnost provozující tatranské železnice se jmenovala Tátrafüredi Helyiérdekü Villamos Vasutak (T.H.É.V.V.) – Smokovecká vicinální elektrická dráha.\n\nJiž tři roky poté se jezdilo i na trati z Tatranské Lomnice přes Starý Smokovec do Tatranské Polianky, přesně od 16. prosince 1911. Na posledním, třetím a nejnáročnějším úseku vedoucím na Štrbské Pleso, se pak cestující mohli svézt od 13. srpna 1912. V provozu byly kromě osobních i nákladní vozy pro přepravu uhlí, cihel, cementu a dalšího nákladu. Díky dobrým hospodářským výsledkům se uvažovalo i dalších tratích (např. Štrbské Pleso – Liptovský Hrádok, Tatranská Lomnica – Tatranská Kotlina), tyto návrhy však ukončila první světová válka.\n\nNa přelomu desátých a dvacátých let došlo také ke změně majitele (od této doby společnost provozující železnici vlastnila anglo-maďarská banka \"Aegisz\" se sídlem v Budapešti), následně proběhla reforma vedení a jeho zjednodušení. Díky sněhovým pluhům se mohlo jezdit od přelomu let 1923 a 1924 i v zimě.\n\nPo vzniku československého státu se společnost přejmenovala - nový název zněl Tatranská elektrická vicinálna dráha (T.E.V.D.).\n\nAž do roku 1928 používala hnací vozidla lyrové sběrače, které později nahradily pantografové. Ve 30. letech se pak objevují první vozidla vyrobená v ČSR.\n\n30. 12. 1948 se TEVD stala součástí ČSD a začalo se pro ni používat označení Tatranské elektrické železnice - TEŽ. V roce 1970 byla konečná dráhy na Štrbském Plese přeložena do nového nádraží, do kterého byla zaústěna i znovu vybudovaná ozubnicová dráha ze Štrby. V letech 1983 - 1986 proběhla kompletní výměna kolejnic za typ S49. V roce 1986 začala výstavba nové staniční budovy v žst. Poprad-Tatry. Stavba byla dokončena v roce 1991, 22. října toho roku bylo opuštěno kolejiště v uliční úrovni paralelně s kolejištěm bývalé Košicko-bohumínské dráhy a vlaky od té doby zajíždějí na nové nástupiště, které je situováno příčně nad kolejištěm KBD. Přeložka byla na stávající trať napojena mezi stanicí Veľký Slavkov a zastávkou Veľká, zastávka Veľká byla zrušena. Od roku 1993 se TEŽ staly součástí nově vzniklých Železnic Slovenskej republiky (ŽSR). V letech 2002 až 2004 byla provozovatelem pravidelné osobní dopravy firma Železničná spoločnosť, od roku 2005 pak Železničná spoločnosť Slovensko, provozovatelem dráhy je stále ŽSR.\n\nV 50. letech se postupně začaly dodávat nové vozy M 49.0, ty se však neosvědčily a tak je v 60. letech nahradily třídílné soupravy nové řady EMU 89.0 (dnes označovaného jako 420.95). Jednalo se o vlaky československé výroby z ČKD Tatry Smíchov, dodávané byly až do roku 1970; při jejich vývoji byly použity některé zkušenosti z výroby vozů tramvajových (typy Tatra T2 a Tatra T3).\n\nMezi lety 1965 a 1969 proběhla k mistrovství světa v lyžování rekonstrukce, po roce 1970 už slouží železnice výhradně osobní dopravě. O dalších patnáct let později pak přibyly ještě dvě lokomotivy, vyrobené v tehdy sovětské Kaluze. Poslední změny ve vozovém parku se uskutečnily na přelomu tisíciletí; podle tendru, který roku 1995 vyhrálo konsorcium ŽOS Vrútky/Stadler/ADtranz byly jednotky z 60. let nahrazeny novými jednotkami řady 425.95, které byly vyrobeny ve Vrútkách v rámci švýcarské licence. Dnes jsou TEŽ napájeny napětím 1500 V.\n\n\n"}
{"id": "97839", "url": "https://cs.wikipedia.org/wiki?curid=97839", "title": "Řemdih", "text": "Řemdih\n\nŘemdih (též smržovka ) je středověká zbraň (používána hlavně v 13. až 15. století), proslavena v Čechách zejména husity. Obvykle má řemdih údernou část (nejčastěji ve formě ostnité kovové koule, kterých může být i několik) připevněnou k násadě až 1 metr dlouhým řetězem. Existují ale různé varianty. Jako řemdih je často chybně nazýván kropáč nebo okovaný cep.\n\nJako úderné hlavice se často používaly i ostré železné hranoly nebo jiné těžké části železa, které měl kovář po ruce.\n\nAngličtina nerozlišuje okovaný cep od řemdihu a nazývá je oba '. V Polsku a východní Evropě se tato zbraň označuje jako ' či \"\", ale i v tomto případě je obtížné až nemožné rozlišit mezi řemdihem a okovaným cepem. V Osmanské říši byl řemdih znám jako \"gurz\", na rozdíl od evropských typů však měl kouli většinou hladkou, bez bodců.\n\n\n\n\n"}
{"id": "97843", "url": "https://cs.wikipedia.org/wiki?curid=97843", "title": "Bukovec (Jizerské hory)", "text": "Bukovec (Jizerské hory)\n\nBukovec (1005 m n. m.) je výrazný čedičový vrch na východním okraji Jizerských hor, v okrese Jablonec nad Nisou. Svým výrazným kuželovitým tvarem tvoří dominantu horské osadě Jizerka. Díky čedičovému podkladu se na vrchu vyvinula bohatá flóra. Zajímavosti místní přírody popisuje naučná stezka. Z vrcholu je za dobrého počasí rozhled také na západní část Krkonoš. Bukovec je jednou z největších čedičových kup v Evropě.\n\nNaučná stezka Bukovec - Jizerka - rašeliniště Jizerky je nejstarší naučnou stezkou v Jizerských horách. Byla založena v roce 1971 a je 6 km dlouhá. Po trase se můžeme setkat s 18 informačními tabulemi, kde návštěvníky hor seznamuje s geologickým uskupením Bukovce a s ekosystémem rašeliniště Jizerky.\n\nBukovec je chráněn jako přírodní rezervace s rozlohou 30 ha, hranice rezervace kopírují úpatí hory. Hora je ojedinělým neovulkanickým útvarem v krkonošsko-jizerském masívu. Důvodem vyhlášení rezervace jsou především raritní čedičové výlevy. Vlastní útvar Bukovce tvoří vypreparované čedičové těleso z olivinického nefelinitu, na jihovýchodním a severovýchodním svahu se vyskytují suťová pole.\n\nPředmětem ochrany je rovněž pestrá lesní květena (několik druhů je endemitních) a různé druhy horského lesního porostu. Pod vrcholem Bukovce jsou patrny stopy po důlní činnosti a starých lomech.\n\nZ chráněné květeny rostoucí na svazích Bukovce lze jmenovat upolín, lýkovec jedovatý, prha arnika či jestřábník oranžový. Z endemitů např. vemeniček zelený, kropenáč vytrvalý, oměj různobarevný atd. Vydatně srážky, běžné v této oblasti kraje napomáhají plnému vývinu teplomilných hajních druhů, ale i druhů vyloženě horských.\n\n\n"}
{"id": "97844", "url": "https://cs.wikipedia.org/wiki?curid=97844", "title": "Hustopeče", "text": "Hustopeče\n\nHustopeče (německy \"Auspitz\") jsou město v okrese Břeclav v Jihomoravském kraji, 30 km jižně od Brna, v národopisné oblasti Hanáckého Slovácka. Žije zde obyvatel. Oblast je osídlená už od prehistorických dob, první zmínka o Hustopečích je z 1. poloviny 13. století. Dnes leží na dopravním tahu mezi Brnem a Bratislavou v úrodné a klimaticky teplé oblasti s tradicí pěstování vína a ovocných stromů. Hustopeče byly v 18. století největší vinařskou obcí na Moravě. V 50. letech 20. století došlo i k rozvoji průmyslu: významným podnikem byla Mostárna Hustopeče, která však již ukončila činnost a průmyslový areál převzaly nové podniky.\n\nMěstem protéká potok Štinkovka, na okolních svazích jsou mezi vinohrady i původní stepní trávníky. Turistický ruch se soustředí kolem vinařství. Z historických památek je možné jmenovat renesanční budovy na náměstí (Starou radnici, Dům U Synků, kašna Žumberák), v 20. století byla postavena nová radnice a kostel svatého Václava a svaté Anežky České. Těsně okolo města vede dálnice D2.\n\nPojmenování města vzniklo jako množné číslo předpokládaného osobního jména Úsopek, jež je složené ze dvou částí. Tou první je kmen \"Ús-, Úso-\" ze starého praslovanského základu \"ons-, os-\", což nám dalo dnešní slovo vous. Tou druhou je slovesný základ \"pek-, péci\". Jméno obce by pak znamenalo buď ves rodiny Úsopekovy nebo ves lidí, kteří pekli vousy (posměšný název od sousedů). K tomu se přidalo počáteční \"H-\" patřící mezi tzv. protetické hlásky, které se v češtině přidávají na začátek slov jako okno-vokno, až-haž. Ještě k jedné změně došlo: \"-t-\" se do jména dostalo poté, co lidé začali jeho první složku spojovat s přídavným jménem hustý a pak dovozovat, že zde \"„slunce hustě peče“\".\n\nNázev se vyvíjel od varianty Vzpetsch (1271), Auspecz (1279), Hustopecz (1321), Auspitz (1673, 1718, 1720, 1751), Auspitz a Hustopec (1846), Auspitz a Hustopeč (1872) až k podobám Hustopeče a Auspitz v roce 1924.\n\nHustopeče se nachází v oblasti jednoho z nejstarších osídlení na jižní Moravě, severně od hráze Nových Mlýnů. Předpokládá se pravidelný výskyt „lovců mamutů“ (20–25 000 let př. n. l.), doložena jsou neolitická sídliště (konec 4. a počátek 3. tisíciletí př. n. l.) i keltské pohřebiště (3. století př. n. l.).\n\nPrvní zmínky o sídle pocházejí z roku 1247, kdy byla zmiňována vesnice, jež později obdržela název Česká Ves. Současné Hustopeče na levém břehu Štinkovky byly založeny na přelomu 13. a 14. století. Významnou roli v jejich historii sehrál klášter Králové (\"Aula Regia\"), kterému Hustopeče patřily od počátku 14. do konce 16. století, a knížecí rod Lichtenštejnů, kterému patřily v 2. polovině 19. století. Na město byly povýšeny v roce 1572. Patřily pak k důležitým střediskům jihu Moravy a do roku 1960 byly sídlem okresu. Gotický dvoulodní kostel sv. Václava, v němž ministroval v dětství i T. G. Masaryk, byl zbořen v roce 1962 po zřícení věže, v padesátých a šedesátých letech neudržované. Na jeho místě byl v první polovině 90. let postaven nový moderní kostel podle návrhu Ludvíka Kolka. Hustopeče byly tvořeny vlastním městem a několika předměstími, která měla až do poloviny 20. století vlastní katastrální území (Česká Ves – jihozápad území města, Nová a Kovářská Ulice – sever území města, Příčný a Dlouhý Cejl – jihovýchod území města).\n\nHustopeče byly po dlouhou dobu hlavním centrem jihomoravského vinařství, které však od přelomu 19. a 20. století prudce upadalo vlivem plísňových onemocnění a přemnožení škůdců. Na začátku 20. století došlo k zániku většiny zbývajících vinohradů kvůli révokazu a plísňových chorobám. Obnovu, která začala ve dvacátých letech, přerušila druhá světová válka, a k jejímu pokračování došlo až po skončení války, dnes je město i se svým okolím opět významnou vinařskou oblastí. Město je dobře dostupné, neboť leží při dálnici D2 spojující Brno s Bratislavou a nedaleko 1. železničního koridoru (Děčín-Praha-Brno-Břeclav).\n\nMěsto bylo elektrifikováno v roce 1922, ale stavba vodovodu se neustále odkládala a došlo k ní až v letech 1947–1954. V letech 1938–1945 byly tradičně převážně Němci osídlené Hustopeče přímou součástí nacistického Německa. Od 1. srpna 1976 do 31. prosince 1997 byla k Hustopečím přičleněna ves Kurdějov.\n\nKatastr města Hustopeče spadá z valné části do geomorfologického celku Ždánický les – na severu a východě je tvořen výše položenou Boleradickou vrchovinou, na západě a jihu pak nižší Hustopečskou pahorkatinou včetně tzv. Hustopečské sníženiny. Na severozápadním výběžku však katastr zasahuje dokonce na Dyjsko-svratecký úval, na jižním okraji začíná Dolnomoravský úval.\n\nHustopeče se od vrcholu Kamenného vrchu (343,4 m n. m.) svažují až k 171,4 m n. m. u železniční trati na hranicích s katastrem Šakvic. Svahy v katastru často směřují k jihu či jihozápadu, což je výhodné pro pěstování vinné révy. Geologické podloží Hustopečí je tvořeno mohutnými usazeninami o mocnosti až 1300 metrů, v nichž se střídají vrstvy pískovce a jílovce. Horniny pochází především z paleogénu, tedy období třetihor; na povrch vystupují písčité slíny prostoupené vápencovými konkrecemi (tzv. ždánské pískovce a hustopečské slíny). V břidlicích se nachází množství fosilií např. třetihorních ryb \"Melettina\", \"Lepidopides\" a \"Meletta\". Třetihorní vrstvy jsou překryty čtvrtohorními usazeninami potoků. V části katastru se na povrchu vyskytují jemné žluté hlíny – spraše, naváté někdy až ve vrstvách mocných několik desítek metrů. Na podkladu těchto sprašů vznikal během tisíců let také převažující typ půdy v Hustopečích, úrodná karbonátová (na vápník bohatá) černozem s velkým množstvím humusu. Jen ostrůvkovitě se objevují černice, hnědozemě, luvizemě a na Kamenném vrchu též pararendzina.\n\nKrajinný ráz je silně určován zemědělskou činností. 72 % katastru tvoří zemědělská půda, 11 % vinice, necelá 4 % jsou zastavěna a pouhá 1,3 % jsou zalesněna.\n\nVětšina území obce je odvodňována do potoka Štinkavka, který v krajině vytvořil nápadné údolí. Nad městem jsou na potoce umístěny Hustopečské rybníky (Přední rybník a Zadní rybník). Jižně od centra města se do Štinkavky vlévá potok Pradlenka a společný tok následně opouští území obce směrem do nádrže Nové Mlýny, která je nedaleko. Klimaticky se jedná o jedno z nejteplejších míst na Moravě. Průměrná roční teplota je 9,2 °C, průměrné roční srážky představují 562 mm. Ročně je cca 60–70 letních dnů.\n\nPozemky jižně od obce jsou zpravidla využívány jako pole, v severní části katastru jsou četné vinice, ale i chráněná území kolem Kamenného vrchu – konkrétně přírodní památka Přední kopaniny a přírodní památka Kamenný vrch u Kurdějova. Předmětem ochrany jsou v obou chráněných územích vzácné suché stepní trávníky, kde převažuje sveřep vzpřímený (\"Bromus\") či kostřava walliská (\"Festuca valesiaca\"), místy též nízké suchomilné křoviny s trnkou obecnou (\"Prunus spinosa\") či šípákové doubravy. Podle vyhlašovací dokumentace se jedná o jeden z nejvýznamnějších komplexů stepních trávníků na jižní Moravě. Z vzácných rostlin se vyskytuje hadinec červený (\"Echium maculatum\"), hořec křížatý (\"Gentiana cruciata\"), čilimník bílý (\"Chamaecytus albus\"), střevíčník pantoflíček (\"Cypredium calceolus\") a koniklec velkokvětý (\"Pulsatilla grandis\"); na vegetaci je vázán také ohrožený modrásek hořcový Rebelův (\"Maculinea alcon rebeli\") a modrásek ligrusový (\"Polyommatus damon\"). Vyjma chráněných území se v katastru města prosazuje regenerace tradičních mandloňových sadů, lesoparku na Křížové hoře a obnova větrolamů.\n\nV roce 2015 žilo v Hustopečích přes 5 850 obyvatel a byly třetím největším městem v okrese po Břeclavi a Mikulově. Zdejší obyvatelstvo tvořilo 5 % populace okresu. Průměrný věk činil 41,3 let. V roce 2011 se podle sčítání lidu hlásilo 2 610 (45,4 %) obyvatel hlásilo k české národnosti, 1 349 (23,5 %) k moravské, 60 ke slovenské, 9 k vietnamské, 7 k ukrajinské, 6 k polské a 3 k německé. 1 371 (23,9 %) obyvatel svou národnost neuvedlo. Ve městě bylo 1 160 domů, z toho 946 rodinných.\n\nPodle sčítání 1930 zde žilo v 726 domech 3 719 obyvatel. 1 715 obyvatel se hlásilo k československé národnosti a 1 862 k německé. Žilo zde 3 360 římských katolíků, 145 evangelíků, 65 příslušníků Církve československé husitské a 103 židů.\n\nPodle prvních sčítání lidu za Rakouska-Uherska byly Hustopeče velkou většinou (z 80-90 %) německým městem (ležely na výspě německého osídlení jižní Moravy, v jejich zázemí se nacházely německé i české vesnice). Za Československa se poměr Němců a Čechů začal rychle vyrovnávat (roku 1930 Němci 50 % a Češi 46 %). Roku 1945 byli Němci vystěhováni a počet obyvatel dočasně klesl o více než čtvrtinu. Teprve během 70. let počet obyvatel překonal předválečnou úroveň a vystoupal k necelým 6 tisícům.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nZatímco počátkem 16. století byla patrně většina obyvatel katolického vyznání, na přelomu 16. a 17. století byla většina protestantského nebo utrakvistického vyznání a město bylo z popudu Karla z Lichtenštejna do roku 1628 rekatolizováno. V květnu 1671 byla hustopečská katolická fara povýšena na děkanát. Jednota bratrská měla od 16. století sbor v České Vsi, ale po roce 1624 bratři patrně odešli. Od roku 1528 sídlili v Hustopečích novokřtěnci, ve druhé polovině století však o nich prameny mlčí, počátkem 17. století se zde začali pod ochranou Lichtenštejnů znovu usazovat, ale nejpozději po roce 1621 museli město znovu opustit. Židé v Hustopečích pobývali jednotlivě již ve 14. století, ale bezpečné zprávy o jejich větším osídlení pochází až z počátku 17. století, kdy se těšili lichtenštejnské podpoře; v roce 1651 však byli z města vypovězeni.\n\nStatistiky z roku 1860 uvádí 2776 (89 %) katolíků, 270 (9 %) evangelíků a 67 (2 %) židů. Do sčítání lidu roku 1900 podíl katolíků a zejména židů narostl na 90 % (3234), resp. 7 % (260), a to na úkor evangelíků (3 %, tj. 109). Evangelíky byli především místní Češi a v roce 1880 byla pro ně zřízena kazatelská stanice s modlitebnou, po dvou letech povýšená na samostatnou faru helvetského (reformovaného) vyznání. Díky svému početnímu vzestupu po zrovnoprávnění po roce 1848 (resp. 1859) mohli místní židé roku 1871 ustavit hustopečský židovský náboženský spolek a postavit modlitebnu v někdejší Panské ulici. Roku 1886 byl upraven vlastní židovský hřbitov a v roce 1890 i synagoga. Roku 1892 pak místní židovská komunita získala status židovské náboženské obce. Po vzniku Československa se Hustopečí příliš nedotklo proticírkevní hnutí, neboť zdejší německá většina se k němu nepřipojila. S příchodem nových obyvatel ve 20. letech se zde v roce 1926 ustavila církevní obec československé církve a při sčítání lidu 1930 bylo zaznamenáno 42 lidí tohoto vyznání.\n\nOd poloviny 20. století docházelo k decimaci církevního života (nejen) v Hustopečích, což se symbolicky projevilo nejzřetelněji v pádu staticky narušené věže kostela 26. února 1961 a následném stržení zbylého torza v září 1962. V uvolněném roce 1968 zahájila římskokatolická církev kampaň za stavbu nového kostela, ale v roce 1969 byla zahájena pouze generální oprava náměstí. Na druhou stranu byl postaven tzv. depozitář, jež byl v roce 1980 přeměněn v kapli, kde se, kromě fary, scházela jedna ze skupin tzv. skryté církve, vedené tajně vysvěcenými kněžími. Protože s druhou světovou válkou prakticky zanikla zdejší židovská obec, její hřbitov chátral a v roce 1981 byl přeměněn na park. Po listopadové revoluci vznikla nová iniciativa na výstavbu kostela, jehož základní kámen posvětil 22. dubna 1990 papež Jan Pavel II. na Velehradě a jenž byl 25. září 1994 vysvěcen. Koncem roku 2001 bylo s hustopečským sloučeno děkanství kloboucké. V roce 2009 se k aktivním členům římskokatolické církve ve zdejší farnosti hlásilo asi 300 lidí, druhá nejpočetnější Českobratrská církev evangelická měla ve svém sboru asi 215 členů. Nově byl v roce 1996 v Hustopečích ustaven sbor Apoštolské církve, jež v roce 2004 zakoupil dům na Kollárově ulici pro potřeby asi 30-50 členů. Svědkové Jehovovi byli registrování v roce 1999 a od roku 2001 se setkávali v části bývalé veterinární nemocnice, s 32 pokřtěnými členy k roku 2009.\n\nV roce 2011 se 1 392 (24,2 %) obyvatel Hustopečí označilo za věřící. 785 (13,7 %) obyvatel se hlásilo k Římskokatolické církvi, dále zde bylo 51 evangelíků, 14 Svědků Jehovových, 11 československých husitů a 4 pravoslavní. 1 765 (30,7 %) obyvatel se označilo jako bez náboženské víry a 2 589 (45 %) na otázku víry neodpovědělo.\n\nKarel z Lichtenštejna udělil Hustopečím městské zřízení v roce 1600. Až do správních reforem roku 1848 město vedl purkmistr s městskou radou a městským rychtářem. Město mělo i výsadu hrdelního práva a popravního mistra, jež bylo josefinskými reformami podstatně omezeno a roku 1830 zrušeno. V roce 1783 bylo prohlášeno ochranným městem s regulovaným magistrátem, což jej výrazně vyvázalo ze závislosti na vrchnosti. Byly také zrušeny čestné funkce konšelů a správy se chopili placení úředníci-byrokraté. V roce 1825 se staly municipiálním městem, jímž zůstaly do roku 1848. Odznakem města byla pečeť, jež od roku 1572 nesla podobu městského znaku uděleného císařem Maxmiliánem, doplněného o nápis, který se v průběhu času měnil (zprvu latinský, od 19. století německý).\n\nSeznam uvádí starosty města (resp. předsedy městského národního výboru) od roku 1848:\n\nHustopeče si udržovaly tradici největší vinařské obce na Moravě a význam vinohradnictví ještě vzrostl za Karla z Lichtenštejna, když město získalo právo horenského soudu, který rozhodoval pře ohledně vinic. Na rozvoj vinařství měli od druhé poloviny 16. století nemalý vliv i novokřtěnci jako zkušení viniční hospodáři. Před třicetiletou válkou měly Hustopeče 3953 měřic obdělaných vinic, po vleklých nepokojích však do roku 1673 klesl tento rozsah jen na 396 měřic, zatímco 3557 měřic bylo pustých. V klidném období první poloviny 18. století se vinice obnovovaly a i když výměra nedosáhla předválečného stavu, s 3843 měřicemi převyšovala výměru polí (2806 měříc) a Hustopeče se opět získaly moravský primát. Daleko za nimi byly druhé Dolní Dunajovice s 1740 měřicemi vinic, dále Kurdějov, Mikulov a Horní Bojanovice. Kolem roku 1784 se zde pěstoval především zelený veltlín a sylván, vzácněji ryzlink rýnský. Ve 30. letech 18. století bylo se souhlasem Karla VI. založeno Hustopečské vinařské bratrstvo, jakýsi cech vinohradníků, který měl např. v roce 1740 113 členů z Hustopečí i okolních obcí. Sláva bratrstva postupně upadala, ale přetrvalo až do 20. století. Plocha vinohradů v Hustopečích se od poloviny 19. století do počátku století 20. zmenšila z 4860 měřic na 2890 měřic (tj. 578 ha).\n\nVyjma vína se v roce 1928 uvádí významná produkce obilovin (především ječmen a pšenice), pícnin (vojtěška). Důležité je ovocnářství a včelařství. Po druhé světové válce došlo k obnovení tradice pěstování mandloní, které byly do této oblasti přineseny již před 300 lety, ale v polovině 20. století již zbývalo jen 17 starých stromů. Sad, založený v roce 1949, měl za cíl zajistit soběstačnost v produkci mandlí pro ČSSR a omezit tak dovoz. Sady leží na Staré hoře přibližně severně od Hustopečí a v době největší slávy zahrnovaly 50 000 mandloní. Po pádu socialismu začaly sady (ve vlastnictví Čokoládoven Zora Olomouc a posléze Nestlé) chátrat. Dnes zahrnuje sad pouhých 1 200 stromů, o obnovu se snaží město Hustopeče. Dnes se jedná o nejseverněji umístěný mandloňový sad v Evropě a o významný turistický cíl. Mimoto se v Hustopečích pěstují meruňky (některé v režimu ekologického zemědělství).\n\nPrůmyslový rozvoj města byl urychlen elektrifikací ve 20. letech 20. století. Rozvinutý je zejména potravinářský průmysl a dále cihelny. Potravinářský průmysl zahrnoval výrobu vína a později zpracovávání mandlí. Výroba cihel však po první světové válce upadala. Průmysl se opět rozvíjel v 50. letech 20. století díky „dělnickému předsedovi“ Jaroslavu Markovi; vznikly závody Plynokov (propan-butanové lahve), Jihokov (lehký kovodělný průmysl a radiátorové články), Plnírna PB a Mostárna Hustopeče. V roce 1961 byla zahájena výroba ocelových konstrukcí a jeřábových drah v prostoru šakvického nádraží, jednalo se o pobočku ostravské Nové huti Klementa Gottwalda. V 70. letech se zde vyráběly i armobloky pro jaderné elektrárny. Mostárna se udržela i po pádu socialismu a v roce 2000 šlo 77 % produkce na export. V roce 2003 však z důvodu nedostatku zakázek podnik ukončil činnost a areál Mostárny převzala firma Signum, která se zabývá povrchovou úpravou oceli. Plynokov byl transformován na společnost Worthington Cylinders a zabývá se výrobou brzdových vzduchojemů pro automobilový průmysl. Plnírna PB je pod názvem Flaga provozována dodnes a zabývá se stále plněním propanbutanových lahví. Z nových firem je možné jmenovat AGROTEC (zemědělská, dopravní a stavební technika), Gemi Czech (upevňovací techniky pro automobilový průmysl - dnes NORMA Czech), WESTFALIA (hadice a potrubí pro automobilový průmysl), Progast (koření) a Hill's Pet Nutrition (krmivo pro psy a kočky).\n\nMěstem ve směru od severozápadu k jihovýchodu procházejí dvě paralelní komunikace. Po východní straně Hustopečí město obchází dálnice D2, otevřená na přelomu sedmdesátých a osmdesátých let 20. století. Na dálnici se na jejím 25. kilometru nachází na severním okraji města nájezd nazvaný „Hustopeče“. Podél této dálnice prochází přímo skrz město silnice II/425 (Rajhrad – Židlochovice – Velké Němčice – Hustopeče – Starovičky – Břeclav – Lanžhot), vytvářející Brněnskou a Bratislavskou ulici. Jedná se o někdejší státní silnici č. 2 (Jihlava – Brno – Břeclav – Bratislava).\n\nDalší komunikací druhé třídy, která Hustopečemi prochází, je ve směru od severu k jihozápadu silnice II/420 (Nikolčice – Hustopeče – Popice – Dolní Věstonice). Dále se na území města nacházejí tři komunikace třetí třídy. V jihovýchodních partiích Hustopečí odbočuje na okružní křižovatce ze silnice II/425 komunikace III/4217 směřující severovýchodním směrem k Horním Bojanovicím. Na jihu města odbočuje ze silnice II/420 komunikace III/4203, prochází průmyslovým areálem zdejší mostárny a pokračuje dále na jih do Šakvic. Ještě na území Hustopečí z této pozemní komunikace odbočuje silnice III/4204 k železniční stanici Šakvice, která se ale celá leží v katastrálním území Hustopeče. V jihozápadních částech města je motoristům k dispozici čerpací stanice pohonných hmot společnosti Shell.\n\nNa jižním okraji katastrálního území Hustopeče se nachází železniční stanice Šakvice. Tou prochází dvoukolejná elektrifikovaná trať číslo trať Břeclav–Brno. Trať vybudovala a provoz na části v okolí Šakvic 7. července 1839 zahájila společnost Severní dráha císaře Ferdinanda. Dnešní stanice Šakvice byla původně nazvána právě podle o něco vzdálenějšího, ale významnějšího města Hustopeče. Roku 1907 trať zestátnily Rakouské státní dráhy a o jedenáct let později (1918) železnici převzaly Československé státní dráhy (ČSD). V září roku 1967 proběhla elektrifikace tratě a od roku 1993 patřila Českým drahám (ČD), které ji o deset let později (2003) převedly na Správu železniční dopravní cesty (SŽDC). Trať je součástí prvního koridoru.\n\nSeverovýchodním směrem odbočuje v šakvické železniční stanici z tratě číslo 250 jednokolejná neelektrifikovaná trať číslo 254 uvedená do provozu 18. července 1894. Vybudovala ji společnost Hustopečská místní dráha. V roce 1945 tuto trať zestátnily státní dráhy ČSD a roku 1993 přešla do majetku ČD, které ji o deset let později (2003) převedly na SŽDC. Na trati je vedle uzlové stanice Šakvice již jen koncová zastávka Hustopeče u Brna, nacházející se uprostřed města. Roku 2017 byl představen plán tuto trať elektrifikovat a rekonstruovat, aby byl umožněn provoz přímých vlaků z Brna do Hustopeč.\n\nNa území města se nachází vedle autobusového nádraží ještě dalších celkem osm zastávek. Jsou to „Hustopeče, cihelna“, „Hustopeče, farma“, „Hustopeče, Mostárna“, „Hustopeče, Nádražní“, „Hustopeče, Nemocnice“, „Hustopeče, Plnírna“, „Hustopeče, Strojírny“ a „Hustopeče, U stadionu“. Autobusové linky do města zajíždějí jak z měst a vesnic v okolí (například z Břeclavi, Pohořelic, Moravského Krumlova, Mikulova, Dolních Dunajovic, Strachotína či Velkých Pavlovic), tak tady také zastavuje linka jedoucí z Prahy přes Brno do Břeclavi. Dopravu zajišťují společnosti Tredos, ČSAD Hodonín, VYDOS BUS a Bors.\n\nPo železniční trati Břeclav–Brno jezdí expresy kategorie EC a IC, které ovšem v Šakvicích nezastavují. Vedle osobních vlaků zde ale zastavují spěšné vlaky a rychlíky, poskytující rychlé spojení do Brna nebo do Břeclavi (cca 20 minut). Po trati číslo 254 jezdí pouze osobní vlaky. Dopravu na obou tratích zajišťují České dráhy. Na obou tratích se dá navíc cestovat v rámci Integrovaného dopravního systému Jihomoravského kraje.\n\nV Hustopečích jsou dvě mateřské školy, dvě základní školy (ZŠ Komenského a ZŠ Nádražní) a Mateřská škola, Základní škola a Praktická škola (Šafaříkova 24). Středoškolskou výuku zajišťuje Gymnázium T. G. Masaryka (tento titul byl gymnáziu udělen v roce 1990) a Střední odborné učiliště a učiliště Hustopeče, které v roce 1998 pohltilo i původní Střední odborné učiliště elektrotechnické v Divákách. V Hustopečích dále funguje i základní umělecká škola, jejímž prvním ředitelem byl čestný občan Antonín Šmarda.\n\nSe vznikem Československa roku 1918 se významně rozvíjel spolkový život, zejména české spolky, neboť česká menšina nabyla sebevědomí. Působila zde Národní jednota, jež se starala o českou obecní knihovnu. Sokolská jednota se zaměřovala na tělovýchovnou činnost, ale pořádala i ochotnická a loutková divadelní představení a podporovala českou knihovnu. Rovněž Společenský a sportovní klub pořádal vedle své hlavní činnosti kabaretní večírky nebo koncerty, taneční kurzy a ochotnické divadlo. Dosavadní silné postavení německých spolků bylo oslabeno nutností reorganizace (ztratily organizační napojení na Vídeň). Působil zde mužský pěvecký sbor Der Männergesangsverein i s německým městským orchestrem. Členové tělocvičného Der Deutscher Turnverein (DTV) Auspitz také hráli ochotnické divadlo, později ve spolupráci s orchestrem i operety. I menší německé katolické spolky pořádaly divadelní hry a plesy. K roku 1921 byl zmiňován i židovský pěvecký spolek a společenské sdružení. Nově byly v Hustopečích zřízeny dva okresní osvětové sbory. Český zahájil činnost v roce 1920 a podílel se na podpoře vzniku české knihovny, jež byla otevřena roku 1924. Jeho dramatický odbor pořádal divadelní představení s herci hustopečskými, ale i brněnskými, činohry, opery i operety. Osvětový sbor pořádal i literární a rozhlasové večírky. Koncem roku 1925 bylo uvedeno do provozu české kino Urania, od března 1933 vybavené zvukovou aparaturou. K témuž roku ve městě promítalo i kino Invalidů. Hustopečská hudební škola a její mužský pěvecký sbor Dalibor byly hlavními pořadateli koncertů. Německý osvětový sbor byl založen také v roce 1920. Divadlo se hrálo v Německém domě a v hostinci Zur Krone. První projekci německého kina uspořádal už v roce 1916 podnikatel Kuno Kallina, jenž v roce 1919 obdržel licenci na stálé kino v Německém domě.\n\nPo druhé světové válce působila ve městě politická Okresní osvětová rada. Kulturní podniky zajišťovala Městská osvětová beseda, a to jak divadelní představení, tak i koncerty a estrády. V roce 1958 byl ustaven její fotografický kroužek pořádající okresní soutěže. V letech 1948–1951 zde působil Ochotnický divadelní spolek, v letech 1946–1960 loutkové Dětské dřevěné divadlo (jedno z největších na Moravě). Knihovna byla v roce 1948 transformována do Okresní lidové knihovny a v roce 1960 přestěhována do budovy Městského národního výboru. Od 29. července 1950 zahájilo provoz nové kino Pionýr, od roku 1966 vybavené technikou k promítání širokoúhlých filmů. Roku 1960 se v něm konala předpremiéra filmu \"Velká samota\", natáčeného zčásti v Hustopečích. Divadelní ochotnická představení v 60. letech ustupovala konkurenci filmu a televize. Městská osvětová beseda vydávala hustopečský Zpravodaj a podílela se na vysílání místního rozhlasu.\n\nV červenci 1971 byl po generální opravě otevřen Společenský dům, v lednu 1974 M-klub městské organizace SSM. Městská osvětová beseda se v roce 1977 přejmenovala na Městské kulturní středisko (MěKS). Ochotnický soubor zaznamenal další vlnu rozkvětu, od poloviny 70. let byla obnovena i tradice dětského loutkového divadla a v roce 1978 bylo založeno divadlo poezie Litera. V roce 1984 vznikl záměr adaptovat dům U Synků pro výstavní síně, klubovny a další potřeby Městského kulturního střediska, roku 1987 odložen na neurčito, po roce 1989 postupně realizován. MěKS na počátku 90. let provozovalo Společenský dům, kino, městskou knihovnu (od roku 1993), tiskárnu, cestovní kancelář a dům U Synků, v němž byl v únoru 1997 zahájen provoz galerie. Od roku 1995 pořádalo Setkání při dechovce, od listopadu 1999 festival Sousedské divadlo, dále Dětskou portu, různé karnevaly, koncerty, zájezdy, plesy, kurzy… V září 2008 se poprvé uskutečnil hudební festival Praděda Fest, od roku 1996 se město účastní festivalu vážné hudby Concentus Moraviae (Souznění Moravy). V roce 2004 došlo ke sloučení několika městských zařízení pod příspěvkovou organizaci Centrum volného času Hustopeče. Dům dětí a mládeže v lednu 2009 pod jeho hlavičkou obnovil provoz M-klubu. V roce 1994 vznikla v přízemí radnice pamětní síň, roku 2000 přestěhovaná do domu U Synků jako stálá expozice z dějin města. Zde byla v roce 2003 zřízena také stálá vinařská expozice a turistické informační centrum. V říjnu 2007 byl ustaven Muzejní spolek Hustopeče a v lednu 2008 Alfons – výtvarná skupina Hustopeče. Amatérské divadlo provozoval divadelní spolek Smyčka a v roce 1994 město oslavilo 100. výročí ochotnického divadelnictví, po roce 2000 však došlo k postupnému zániku spolku, jehož někteří členové začali spolupracovat s divadlem v Boleradicích. V Hustopečích pak krátce působily divadelní spolky Nová scéna a Za plotem.\n\nJižní a východní okolí Hustopečí náleží do národopisného regionu Hanácké Slovácko, k němuž se od konce minulého století obyvatelé města začínají hlásit. Původní kroj z Hustopečí byl německý a již v 19. století vymizel. Po vzniku Československa si obyvatelé zvolili kroj kyjovský, který zde byl donedávna (r. 2006) nošen. Objevují se také snahy uvést hustopečský kroj do souladu s autochtonní lidovou kulturou.\n\nZdrojem bohatství se na Hustopečsku stalo víno, v samotném městě sídlil horenský soud jako nejvyšší rozhodčí orgán ve sporech o vinice a v 18. století byly Hustopeče největší vinařskou obcí na Moravě. Na to navazují i některé tradice jako Májový košt vín pořádaný Českým zahrádkářským svazem, říjnové Burčákové slavnosti a další. V domě U Synků je umístěna Stálá vinařská expozice, mezi turistické atrakce patří Vinařské cyklostezky, z nichž tři procházejí Hustopečemi: Moravská vinná stezka, Velkopavlovická vinařská stezka a stezka Krajem André.\n\nV roce 1922 byl ve městě založen český Sportovní klub, v roce 1926 přejmenovaný na Společenský a sportovní klub (SSK). Předsedou klubu byl Josef Vavroušek. Agilní byl již v počátcích jeho fotbalový klub. Místní německý fotbalový klub ACF Auspitz zanikl roku 1937, zatímco SSK až do okupace hrál v I. B třídě. Po obnovení klubu po 2. světové válce stál v jeho čele Jarolím Tomášek.\n\nV 50. letech sportovní aktivity postupně zastřešila Tělocvičná jednota Sokol, následně uváděná pod názvem TJ Slavoj či Dobrovolná sportovní organizace (DSO) Slavoj. Fotbalisté hráli v roce 1955 v meziokresní soutěži, působilo zde i družstvo stolního tenisu či ledního hokeje. V roce 1956 se zde uskutečnila i okresní spartakiáda a koncem 50. let započala výstavba sportovního stadionu.\n\nV polovině 60. let sloučil své organizace z jednotlivých závodů do společné základní organizace i místní Svazarm, v jehož rámci pracoval klub leteckého modelářství, radioklub, automotoklub či střelecký kroužek. TJ Slavoj v té době zahrnoval kromě fotbalového oddílu i basketbal, turistiku, mototuristiku, šachy, házenou, lehkou atletiku, zápas, kuželkáře, stolní tenis, základní tělesnou výchovu (ZTV) a další. Mezi nejaktivnější tehdy patřil turistický oddíl a hlavní zdroje příjmů představovala turistická ubytovna s autokempem. V roce 1962, u příležitosti 50. výročí místního Sokola, se jednota vrátila k názvu TJ Sokol, již v roce 1967 však přešla pod patronát Nové huti Klementa Gottwalda a přejmenovala se na TJ NHKG Hustopeče. V květnu 1963 ve městě startovala 3. etapa Závodu míru.\n\nV roce 1971 se do podpory sportu zapojila Mostárna Hustopeče a jednota se přejmenovala na TJ Mostárna. Nejaktivnější v té době byl (mužský) oddíl kopané a (ženský) oddíl základní tělesné výchovy. Od července 1972 bylo uvedeno do provozu nové koupaliště, od listopadu 1980 víceúčelová hala na Šafaříkově ulici. V 70. letech také vznikl nový oddíl tenisu a v 80. letech oddíl badmintonu. V roce 1989 jednota sdružovala kolem 900 členů ve 12 oddílech.\n\nPo listopadu 1989 v Hustopečích Svazarm zanikl a samostatně působil jen jeho kynologický klub. Sportovní areál tělovýchovné jednoty sestával z haly, fotbalového a tenisového areálu, autokempu, krytého bazénu a sauny. Od dubna 1994 se o provoz letního koupaliště, krytého bazénu a sauny starala příspěvková organizace Koupaliště Hustopeče, kterou v roce 2000 nahradila p. o. Sportovní zařízení města Hustopeče, jež převzala do správy i ostatní sportoviště. V roce 2003 se tělovýchovná jednota, vedená Pavlem Húskem, přejmenovala po změně hlavního sponzora na TJ Agrotec.\nFotbalový klub hrál v 90. letech ještě nějaký čas pod hlavičkou TJ Mostárna v I. A třídě, ale pak se osamostatnil a přijal název FC Rekos. V roce 1995 se přejmenoval na FC Hustopeče a soutěžil v župním přeboru, na počátku 21. století pak jednu sezónu v I. A třídě, jednu v I. B třídě a pak už jen v břeclavském okresním přeboru.\n\nPo roce 1990 se objevila i další odvětví jako karate, stolní hokej, motoristické či mažoretkové sporty. Kromě fotbalistů se osamostatnili i další sportovci a založili občanská sdružení Šachový klub Hustopeče, SHC Tigers Hustopeče, Billiard hockey-Šprtec a další. Koncem roku 1995 vyhlásila redakce Hustopečských listů první ročník ankety O nejlepšího sportovce města. Od roku 1999 se konají mezinárodní halové závody ve skoku vysokém Hustopečské skákání. V létě 2004 se poprvé uskutečnila automobilová rally, jež se postupně stala součástí Mezinárodního mistrovství ČR a posléze Evropského poháru. Házenkáři HC Legata Hustopeče v roce 2005 hráli v 1. lize a v roce 2007 i v extralize, stolní tenisté TJ Agrotec se také dostali do extraligy, karatisté L. F. C. Karate získali řadu mistrovských titulů a mistrovské úspěchy v letech 2008 a 2009 dosáhly i mažoretky Lady Stars Hustopeče.\n\nDukelské náměstí je hlavní historické náměstí, kolem něhož jsou soustředěny i mnohé z nejhodnotnějších památek ve městě. Svažitému náměstí dominuje:\n\nKostel svatého Václava a svaté Anežky České – Novodobý farní kostel stojící na Dukelském náměstí je jednou z dominant města. Byl postaven v letech 1992–1994 podle návrhu architekta a výtvarníka Ludvíka Kolka. Nahradil původní pozdně gotický kostel svatého Václava, zbořený v roce 1962. Kostel svatého Václava a svaté Anežky České je dvoupatrová stavba s půdorysem otevřené spirály. V jejím středu se nachází podzemní kaple svaté Anežky České, která leží na místě mariánské kaple původního kostela. Severní polovina vnější spirály tvoří půlkruhovou kostelní loď. Lavice pro věřící seskupené do podoby amfiteátru se svažují k půlkruhovému kněžišti. Menší, jižní část spirály obsahuje sakristii, klubovny a učebny. Kromě toho se v suterénu nacházejí další prostory farního centra (sál, jídelna, učebna a další).\n\nPseudorenesanční budova radnice na Dukelském náměstí byla postavena roku 1906 podle projektu profesora německé techniky v Brně Ferdinanda Hracha. Radnice má tři poschodí a mohutnou věž. Po dostavbě radnice v ní byly umístěny krom obecního úřadu i sekretariát městské policie, městská spořitelna, důchodkový úřad obce a později i četnická stanice a notářství. Radniční věž s hodinami není turisticky přístupná, jelikož v přístupu brání táhla hodin.\n\nPůvodní renesanční radnice přiléhající k nové radnici prošla během své existence mnoha proměnami až do dnešní empírové podoby. Pod objektem se nachází patrové gotické sklepení. Svého času zde bylo vykonáváno útrpné právo, budova též sloužila jako radniční hospoda a byla spojena podzemní chodbou s opevněným kostelem.\nMorový sloup Nejsvětější Trojice z let 1736–1738 tvoří další dominantu Dukelského náměstí. V tomto období jej vytvořil Jan Kašpar Pröbstl. Zasvětil jej morovým patronům sv. Rochu, sv. Šebestiánu, sv. Františku Xaverskému a sv. Karlu Boromejskému. Pod sochu svatého Šebestiána byly vloženy svaté ostatky, pamětní list a mince z doby Karla VI. Na vrcholu sloupu se nachází sousoší Nejsvětější trojice. Je vysoký 14,17 metrů. Základ tvoří kamenná krychle s délkou hrany asi 3 metry.\n\nDům U Synků je renesanční měšťanský dům z roku 1579 stojí v jihovýchodní části Dukelského náměstí. Průčelí domu nese arkýř, ve dvorním traktu se nachází arkádové lodžie. Dnes dům slouží ke kulturně společenským účelům. Je zde Městské muzeum a galerie, Stálá vinařská expozice a Turistické informační centrum.\n\nKašna zvaná Žumberák je renesanční kamenná kašna z roku 1595, se sousoším Tritóna s delfíny. Místně známá pod jménem \"Žumberák\".\n\nKaple svatého Rocha se nachází pod Křížovým vrchem, v sadech Kpt. Jaroše u jižního okraje města. Původně barokní kaple vznikla koncem 17. století, postupem doby byla přestavovaná a rozšiřovaná. Současná novorománská podoba pochází z roku 1901. Malá kaplička stojí také v poli na Kravím vrchu jihozápadně od města. Obě kaple jsou kulturními památkami.\nMěstské opevnění je datováno od 16. století. Ještě v roce 1720 byly Hustopeče nazývány městem hrazeným. Vstupní brány tehdy byly Kovářská v Panské ulici, Židovská naproti Starovicím a Vodní oproti tehdejšímu předměstí Böhmdorfu (Česká ves). Hradby byly postupně od roku 1830 zastavovány a rozebírány. Poslední z bašt se dochovala v dnešní Hradební ulici.\n\nMandloňová rozhledna je volně přístupná dřevěná rozhledna, jež stojí severně od města na Starém vrchu, na okraji starých mandloňových sadů. Byla otevřena v březnu 2012.\n\nObřadní síň s krematoriem na městském hřbitově.\n\nS městem nebo jeho okolím jsou spjaty tyto osobnosti:\n\n\n\n\n"}
{"id": "97845", "url": "https://cs.wikipedia.org/wiki?curid=97845", "title": "Ascanio Sobrero", "text": "Ascanio Sobrero\n\nAscanio Sobrero (12. října 1812 Casale Monferrato – 26. května 1888 Turín) byl italský chemik. V roce 1847, když studoval na univerzitě v Turíně, objevil výbušninu nitroglycerin. Jeho učitelem na této univerzitě byl francouzský chemik Théophile-Jules Pelouze, který prováděl pokusy s nitrocelulózou. Jedním ze Sobrerových spolužáků byl i jeden z budoucích významných vědců – Švéd Alfred Nobel.\n"}
{"id": "97848", "url": "https://cs.wikipedia.org/wiki?curid=97848", "title": "Břetislav Hodek", "text": "Břetislav Hodek\n\nPhDr. Břetislav Hodek (24. května 1924 Praha – 18. března 2007 Praha) byl český lexikograf, literární vědec, spisovatel a překladatel z angličtiny.\nPatří k předním českým znalcům Williama Shakespeara a jeho doby. Podílel se na vzniku třísvazkového díla \"Alžbětinské divadlo\" (1978, 1980 a 1985). Přeložil celkem šestnáct Shakespearových divadelních her (např. \"Hamlet\", \"Kupec benátský\", \"Othello, Richard III.,\" atd.). Jeho překlady Shakespearových děl byly opakovaně uváděny na scéně Národního divadla v Praze v režii Miroslava Macháčka a dalších. Spolu s PhDr. Karlem Haisem v Československé akademii věd sestavil \"Velký anglicko-český slovník\", v současné době nejrozsáhlejší dílo tohoto druhu v České republice. Za své rozsáhlé celoživotní dílo nedostal během svého života žádné ocenění, naopak se stal středem pomluv a výsměchu. Byl aktivním katolíkem. Neztotožňoval se s vývojem Československa po únoru 1948. Jeho lexikografické dílo \"Velký anglicko-český slovník\" (společně s PhDr. Haisem) je nakladatelstvím, které má autorská práva, posledních dvacet let uměle upozaďováno na úkor laicky kompilovaných a ve skutečnosti zcizených internetových zdrojů, jejichž autorem je Břetislav Hodek.\n\nBřetislav Hodek studoval v letech 1945 až 1950 angličtinu, hudební vědu a estetiku na Filozofické fakultě Univerzity Karlovy. Po ukončení studia působil jako redaktor v nakladatelstvích Vyšehrad a Artia. V letech 1967 až 1985 pracoval v Československé akademii věd.\nPatří k předním českým znalcům Williama Shakespeara a jeho doby, je spoluautorem třísvazkové publikace \"Alžbětinské divadlo\" (1978, 1980, 1985), autorem odborné monografie \"William Shakespeare – Kronika hereckého života\" (1971) a beletrizovaného životopisu \"Příběh mladého Shakespeara\" (1999). Druhý díl životopisu nebyl dosud publikován. Zájem o Shakespeara se odrazil již v rané studii \"Na okraj Hamleta\" (1947) a v monografii \"Laurence Olivier\" (1966). Z tradic anglické detektivky vyšel v detektivních románech \"Kočka\" (1982), \"Kocouři\" (1985) a \"Případ dávno mrtvých kanonýrů\" (1987), teoreticky se problematikou tohoto žánru zabýval v eseji \"Vraždy na dobrou noc\" (1987). Je autorem rozhlasových her \"Konec milosrdného samaritána\", \"Tvůrce hry\", \"Němá smrt\". Výsledkem dvaceti let jeho lexikografické práce je spoluautorský několikasvazkový \"Velký anglicko-český slovník\". V rozsáhlé překladatelské činnosti se zaměřoval zejména na svou celoživotní lásku k dílu Williama Shakespeara (včetně titulků k televiznímu zpracování Shakespearových dramat v BBC) a dalších alžbětinských dramatiků (Ben Jonson, Francis Beaumont). Překládal i divadelní hry novějších autorů, zejména anglických (G. B. Shaw, Christopher Fry) či amerických. Jeho překlady divadelních her byly a jsou uváděny na scénách všech českých divadel. V roce 1969 navázal spolupráci s vynikajícím českým divadelním režisérem Miroslavem Macháčkem, která trvala až do Macháčkovy smrti. Režisér Jiří Menzel nastudoval v Hodkově překladu Shakespearův \"Sen noci svatojánské\", který byl uveden Jihočeským divadlem na letní scéně s otáčivým hledištěm v areálu zámku v Českém Krumlově (premiéra 1. července 1994).\n\nZdroj: https://web.archive.org/web/20060902142319/http://knihy.abz.cz/obchod/autor-hodek-bretislav-hodek\n\n\nPoznámka: Velký anglicko-český slovník je největší a nejúplnější anglicko-český slovník, zpracovaný ve 2. polovině 20. století v Ústavu jazyků a literatur Československé akademie věd. Obsahuje více než 100 000 hesel z obecného i odborného jazyka (přibližně 280 000 anglických slov) a na 450 000 českých ekvivalentů.\n\na další.\n\n\n\n"}
{"id": "97853", "url": "https://cs.wikipedia.org/wiki?curid=97853", "title": "Ivan Poldauf", "text": "Ivan Poldauf\n\nIvan Poldauf (15. září 1915 Kutná Hora – 9. srpna 1984 Praha) byl český jazykovědec, anglista a bohemista, univerzitní profesor angličtiny, lexikograf a překladatel z angličtiny.\n\nIvan Poldauf studoval v letech 1934 až 1939 na Filozofické fakultě Univerzity Karlovy. V roce 1945 se na téže fakultě stal asistentem. Roku 1946 studoval na University of Oxford. V roce 1947 se habilitoval na Filozofické fakultě Univerzity Karlovy. V letech 1949 až 1961 působil jako profesor na Filozofické fakultě Univerzity Palackého v Olomouci a v letech 1961 až 1965 jako profesor aplikované lingvistiky a teorie překladu a tlumočení na Univerzitě 17. listopadu v Praze. Od roku 1965 byl profesorem anglistiky na Filozofické fakultě Univerzity Karlovy.\n\n"}
{"id": "97863", "url": "https://cs.wikipedia.org/wiki?curid=97863", "title": "Printer Command Language", "text": "Printer Command Language\n\nPrinter Command Language někdy nesprávně i \"Printer Control Language\" (PCL) je jazyk tiskových příkazů tiskáren Hewlett-Packard (LaserJet, DeskJet); např. verze PCL5, PCL6.\n\nPCL je poměrně nízkoúrovňový jazyk pro práci s textem a grafikou. Pro znakové sady používá formát Intellifont, nověji též TrueType.\n"}
{"id": "97865", "url": "https://cs.wikipedia.org/wiki?curid=97865", "title": "Neznělá retroflexní frikativa", "text": "Neznělá retroflexní frikativa\n\nNeznělá retroflexní frikativa je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 136, ekvivalentním symbolem v SAMPA je s`.\n\n\nV češtině se tato hláska nevyskytuje. Srovnej se /š/ .\n\nV polštině je tato hláska zaznamenávána spřežkou jako tzv. tvrdé Sz, sz (srovnej měkké ś ). Po této spřežce se nikdy nepíše měkké /i/.\n\nJako retroflexní se obvykle popisuje i slovenské Š, š nebo ruské Ш, ш, které se od českého /š/ liší.\n\nVe švédštině se takto vyslovuje psané rs. Tato skupina se nikdy nevyskytuje na začátku slova, avšak k výslovnosti této hlásky v hovorovém stylu dochází i při setkání písmen /r/ + /s/ na hranici slov, např. \"var så god\" (prosím, dosl. buď(te) tak dobrý/á).\n"}
{"id": "97866", "url": "https://cs.wikipedia.org/wiki?curid=97866", "title": "Znělá retroflexní frikativa", "text": "Znělá retroflexní frikativa\n\nZnělá retroflexní frikativa je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 137, ekvivalentním symbolem v SAMPA je z`.\n\n\nV češtině se tato hláska nevyskytuje. Srovnej se /ž/ .\n\nV polštině je tato hláska zaznamenávána jako tzv. tvrdé Ż, ż (srovnej měkké ź ). Po tomto písmenu se nikdy nepíše měkké /i/.\n\nJako retroflexní se obvykle popisuje i slovenské Ž, ž nebo ruské Ж, ж, které se od českého /ž/ liší.\n\nV některých švédských nářečích (střední Švédsko) se takto vyslovuje psané /r/ na začátku slov. Tato výslovnost však není považována za standardní.\n"}
{"id": "97868", "url": "https://cs.wikipedia.org/wiki?curid=97868", "title": "Diabetický deník", "text": "Diabetický deník\n\nDiabetický deník je pomůcka diabetika, především I. typu. Diabetický deník může být ve formě předtištěných notýsků nebo ve formě listů, které si může diabetik sám navrhnout podle svých potřeb.\n\nZáklad zápisu do diabetického deníku obsahuje:\n\nDiabetický deník má především význam pro samotného diabetika, který může rychleji a lépe odhalit určité opakováníse nekalých jevů (např.: opakování hyperglykémie před obědem objevíme dříve při pohledu na diabetický deník, než když se snažíme vzpomenout, jakou glykémii jsme měli pár dní před obědem - a hlavně: Kdo si pamatuje, co vůbec před dvěma dny obědval?). Diabetický deník má sekundární význam pro ošetřujícího diabetologa, který podle diabetického deníku může radit a upozorňovat diabetika na chyby, kterých se dopustil. Mnoho diabetiků (zvláště mladších) záměrně zkresluje informace v diabetickém deníku, aby „měli od diabetologa pokoj“. Avšak toto jednání není racionální, protože diabetolog nemůže adekvátně diabetikovi poradit a diabetik nemůže z vymyšlených údajů měnit léčbu ve svůj prospěch. Každopádně se vysoké glykémie vždy projeví na zvýšené hodnotě glykovaného hemoglobinu.\n\n"}
{"id": "97869", "url": "https://cs.wikipedia.org/wiki?curid=97869", "title": "Seznam cen za architekturu", "text": "Seznam cen za architekturu\n\nPřehled cen udělovaných za architekturu:\n\n\n\n\n\n\n\n\n"}
{"id": "97870", "url": "https://cs.wikipedia.org/wiki?curid=97870", "title": "Klobouky u Brna", "text": "Klobouky u Brna\n\nKlobouky u Brna (německy \"Klobouk\") jsou město v okrese Břeclav v Jihomoravském kraji, 29 km jihovýchodně od Brna v údolí Klobouckého potoka. Žije zde obyvatel. Klobouky u Brna se skládají ze dvou místních částí, samotných Klobouk a Bohumilic. Často zmiňované Martinice jsou oficiálně vedeny jako ulice města Klobouky. V okolí Klobouk se nacházejí rozlehlé lesy, kopce Zumperk a Nedánov a velký počet vinic.\n\nNázev se vyvíjel od varianty Clobuk (1237), Klobauk (1298), clobuch (1349), v Klobucziech (1512), z Klobuk (1529, 1534), v Hornich Klobauczych (1577), Klobauky (1633), Klobauk (1718), Klobuky (1720), Ober Klobuk (1751), Klobauk a Klobauky (1846), Klobouk a Klobouky (1872). Do roku 1992 nesla název Klobouky Dříve nesly přívlastek Horní, aby byly odlišené od Valašských Klobouků. Místní jméno může znamenat množné číslo od slova „klobouk“, může být odvozeno od příjmení Klobúk a znamenat tak „ves rodiny Klobúkovy“ nebo může být odvozeno od přeneseného názvu „klobúk“ pro označení vrchů či kopců, které klobouk připomínají svým tvarem.\n\nPrvní písemné zmínky jsou z roku 1207.\n\nOd 1. srpna 1976 do 23. listopadu 1990 byly částí Klobouk Kašnice. Od 1. ledna 1986 jsou místní částí Klobouk Bohumilice.\n\nPodle sčítání 1930 zde žilo v 557 domech 2271 obyvatel. 2246 obyvatel se hlásilo k československé národnosti a 3 k německé. Žilo zde 1378 římských katolíků, 806 evangelíků, 13 příslušníků Církve československé husitské a 38 židů.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nZastupitelstvo má 15 členů a městská rada 5 členů. V letech 2010 až 2014 byl starostou obce Zdeněk Lobpreis. Při ustavujícím zasedání zastupitelstva 4. listopadu 2014 tuto funkci obhájil. Koalici tvoří STAN, lidovci, komunisté a ODS. Po komunálních volbách na podzim 2018 byl starostou zvolen Pavel Volek.\n\nKloboucko je oblast zemědělského typu, ale většina pracujících obyvatel dojíždí za prací do nedalekého Brna.\n\nJe zde sídlo \"Střediska Diakonie Betlém při Českobratrské církvi evangelické\", v Betlémě pečují o dospělé postižené lidi a mentálně postižené děti.\n\nV Kloboukách jsou také čtyři školy: \"Základní škola\", \"Městské víceleté gymnázium\", \"Základní umělecká škola\" a \"Střední odborná škola\". Osmileté městské gymnázium, které navštěvují jak děti z Klobouk, tak i z okolních obcí, město založilo v roce 1993. Základní hudební škola Hynka Bíma vyučuje hru na mnoho nástrojů, škola má asi 200 žáků, někteří jsou členy dechovky a cimbálové muziky. Škola slaví velké úspěchy v okresní pěvecké soutěži v sólovém zpěvu a hře na klavír. Střední odborná škola je zaměřená na agropodnikání a obchod.\n\n\n\n\n"}
{"id": "97877", "url": "https://cs.wikipedia.org/wiki?curid=97877", "title": "DVB-T", "text": "DVB-T\n\nDVB-T (z anglického \"Digital Video Broadcasting – Terrestrial\") je standard digitálního televizního vysílání přes pozemní vysílače.\n\nNa rozdíl od analogového vysílání jsou programy v reálném čase převáděny do datového toku a společně komprimovány (v současnosti se pro komprimaci obrazu používá formát MPEG-2 Video a MPEG-4 AVC), což umožňuje daleko lepší využití frekvenčního spektra. Prakticky to znamená, že na jednom kanále místo jedné televizní stanice vysílá tzv. multiplex, který může obsahovat hned několik televizních stanic, rozhlasových stanic a doplňkových služeb, ke kterým patří zejména EPG (Electronic Program Guide, Elektronický programový průvodce), superteletext, popř. další interaktivní služby (on-line nákupy, hlasování, e-mail, jednoduché hry).\n\nPro ukládání českých znaků v EPG a titulcích se používá znaková sada ISO/IEC 6937\n\nTechnologicky velmi příbuzné jsou formáty:\n\nV Česku je celkem patnáct multiplexů: 4 základní (1-4), 8 regionálních (RS1-RS8) a 3 přechodové DVB-T2-HEVC (11-13).\n\nNásledující převodní tabulka zobrazuje číslo kanálu a jeho kmitočet v megahertzech (MHz).\nkde:\n\nDVB-T využívá COFDM na rozdělení datového toku multiplexu na dílčí datové toky vysílané na několika tisících subnosných v rámci jednoho kanálu.\n\nZ tabulky vyplývá, že uvedené kanály (21.–69.) využívají celé novější UHF pásmo analogové televize: Celý jeho definiční rozsah 470–862 MHz (IV.–V. pásmo) pokrývají beze zbytku.\n\n\n\n"}
{"id": "97880", "url": "https://cs.wikipedia.org/wiki?curid=97880", "title": "Multiplex A", "text": "Multiplex A\n\nMultiplex A byl do 30. října 2008 jedním z dočasných multiplexů DVB-T v České republice. Byl provozován Českými radiokomunikacemi a obsahoval:\nMultiplex A vysílal do 30. října 2008, kdy se rozdělil na veřejnoprávní Multiplex 1 a komerční Multiplex 2, v Praze a okolí na 25. kanále, v Brně a okolí na 40. kanále, v Ostravě a okolí na 39. kanále, v Ústí nad Labem a okolí na 58. kanále, v Plzni a okolí na 34. kanále (zde od počátku jako Multiplex 1) a v Domažlicích na 38. kanále. Pokrýval zhruba polovinu české populace.\n\nK 31.10.2008 programy České televize a Českého rozhlasu opustily dočasný Multiplex A a přesunuly se do definitivního Multiplexu 1 (též nazývaný Veřejnoprávní multiplex). Poté došlo k přejmenování Multiplexu A na Multiplex 2 a postupný přechod na definitivní kmitočty přidělené TPP.\n"}
{"id": "97881", "url": "https://cs.wikipedia.org/wiki?curid=97881", "title": "Erós", "text": "Erós\n\nErós (latinsky \"Amor\" nebo \"Cupido\", řecky \"Ἔρως\") je bůh lásky a sama láska; syn boha války Area a bohyně lásky a krásy Afrodíty, uctívaný též jako božstvo úrody. Ztělesňuje princip lásky v jakékoli podobě (heterosexuální i homosexuální). Jeho římským ekvivalentem byl Amor. Jako Dionýsos, byl i on někdy zmiňován jako Eleutherios, „osvoboditel“. Podle starších mýtů je Erós zosobnění mocné a vše oživující síly, která se zrodila po počátečním Chaosu.\n\nPodle Hésioda se Erós zrodil současně s matkou země Gaiou. Spojil rozptýlené počátky věcí, z nichž vznikly všechny živé bytosti, bohové, lidé i zvířata.\n\nStaří Řekové uznávali dvě koncepce pojmu Erós; v první, podle orfického mýtu o stvoření světa, je primárním božstvem, které nejen ztělesňuje sílu erotické lásky, ale také naléhavý přírodní pud, první záblesk světla zodpovědný za počátek a pořádek všech věcí v kosmu. V Hesiodově spisu \"Theogonia\", nejslavnějším řeckém mýtu o stvoření, Erós se objevil z prvotního Chaosu společně s Gaiou, zemí a Tartarem, podsvětím; podle Aristofanovy hry \"Ptáci\" se vylíhl ze stříbrného vejce, sneseného bohyní Noci, které se dvořil Vítr. V Eleusinských mystériích byl uctíván jako \"Protogonus\", \"prvorozený\".\n\nStřídavě, v pozdějším starověku byl Erós uváděn jako syn Afrodíté a buď Area, Herma nebo Héfaista, nebo že jeho rodiči byli Porus a Penia, nebo jindy Iris a Zefyros; tento Erós doprovázel Afrodítu, spojující prvotní sílu lásky a přinášející ji smrtelníkům.\n\nErós přináší radost i žal, vládne nad vším a všude: vznáší se na zlatých křídlech ozbrojen lukem a šípy. Koho zasáhne svou střelou, ten podlehne lásce. Erós je roztomilý i ukrutný, veselý i potměšilý, lidé po něm touží, opěvují ho i proklínají.\n\nZeus dobře věděl, že Erós přinese na svět i strádání a věděl i to, že ani on sám jeho střelám neodolá. Chtěl ho hned po narození zahubit, avšak Afrodíté syna ukryla v hlubokém lese a svěřila ho na vychování divokým lvicím.\n\nKdyž vyrostl, vrátil se ke své matce na Olymp a všichni bohové ho pro jeho krásu a půvab přivítali. Stal se Afrodítiným pomocníkem a měl stále tolik práce, že si přibral za pomocníky Erótky čili Amorky. Prý byli jeho bratry, mezi nimi také Anterós („Protiláska“); zmínky o něm se vyskytují až v poměrně pozdních bájích.\n\nV umění byl Erós obvykle zobrazovaný jako nahý okřídlený chlapec nebo jako dítě (ačkoli tato představa je svázána více s Amorem z římského náboženství, u Řeků byl spíše mladíkem) se svým lukem a šípy v ruce. Používal dva druhy šípů: jeden zlatý s křidélky z holubích per, který způsoboval okamžitou lásku; jiný s křidélky ze sovích per, který vyvolával lhostejnost. Básnířka Sapfó ho popsala jako „sladkobolný“ a „krutý“ ke svým obětem; byl také nesvědomitý, rozpustilý a charismatický. V orfickém mýtu o stvoření světa ho nazývali také Fanes. Erós-Fanes tu byl popsán jako hermafrodit, který stvořil zemi, oblohu, slunce a zemi. Měl údajně čtyři hlavy a řval někdy jako lev, bučel jako býk, syčel jako had nebo bečel jako beran. Občas byl také zobrazován jako slepec nebo se zavázanýma očima.\n\nV raném Řecku nebylo uctívání Eróta obvyklé, ale postupem doby se stalo rozšířeným. Byl náruživě uctíván v kultu úrodnosti v Thespiaei a hrál také důležitou roli při Eleusinských mystériích. V Athénách sdílel velmi oblíbený kult společně s Afrodítou a každý čtvrtý den v měsíci byl zasvěcen právě jemu. V některých částech starověkého Řecka byl uctíván jako bůh pederastie (např. na Krétě, v Thébách a ve Spartě), jinde byl jeho kult bisexuální (např. v Tróji a Lakónii).\n\nV moderní době je Erós oslavován na Erótův den, svátek oslavy lásky a sexuality, který připadá na 22. ledna, kdy je planetka Eros nejblíže Zemi.\n\nSám Erós je proti lásce také bezmocný (pokud mu nepomohl Anterós). Mýty uvádějí několik jeho milostných historek.\n\nJedním ze známých mýtů je příběh Eróta a Apollóna, který si z Eróta tropil posměšky ohledně jeho střelby ze zlatého luku. Erót za to způsobil svou střelou, že se Apollón zamiloval do nymfy Dafné, dcery Ládóna, která však Apollónem opovrhovala. I to měl na svědomí Erót, který ji zasáhl pro změnu šípem, který lásku zabíjel. Dafné v hrůze před Apollónem, který byl přitom nejkrásnějším z bohů, požádala svého otce o změnu podoby a ten jí vyhověl. Změnil Dafné ve vavřínový strom, jehož listy si pak Apollón zdobil hlavu na paměť své první lásky.\n\nPříběh Eróta a Psyché má dlouholetou tradici jako lidový příběh starověkého řecko-římského světa dávno předtím, než byl publikován; prvním byl Apuleius ve své novele Zlatý osel. Novela je sama napsána v římském pikareskním stylu, i když Psyché a Afrodité si udržují řecké znaky. Je to pouze Erós, jehož role pocházela z jeho úlohy v římském panteonu.\n\nTento příběh je pouze odbočkou a strukturální paralelou k hlavní dějové linii Apuleiovy novely a je vypravován pro obveselení nějakou stařenou dívce zajaté lupiči. Vypravuje se v něm o lásce plné protivenství mezi Erótem a Psyché, jejíž jméno je obtížně přeložitelné, snad může být míněna „duše“, „mysl“, nebo spíše oboje. Psyché byla natolik krásná, že její krása pobouřila i bohyni krásy Afrodité, protože lidé kvůli ní opouštěli její oltář a uctívali místo toho tuto smrtelnici. Afrodité proto nařídila svému synu Erótovi, aby ji zranil šípem lásky k nejhoršímu muži na světě. Erós se však místo toho zamiloval do Psyché sám a nechal ji unést do svého sídla, kde se s ní každou noc za tmy scházel. Jejich klid a mír je však narušen závistivými sestrami Psyché, které způsobí, že se Psyché pokusila zjistit jeho pravou podobu. Erós, popálený olejem z lampy, pomocí které se ho Psyché snažila poznat, od ní odletí a Psyché se ho snaží hledat po celém světě. Pokud chce Psyché získat svou lásku zpět, musí splnit tři úkoly, přičemž jeden z nich ji zavede až do podsvětí. Úkoly se jí podaří splnit a nakonec se smíří se svou tchyní a je přijata do panteonu bohů jako nesmrtelná Erótova manželka. Výsledkem lásky Eróta a Psyché pak byla jejich dcera, pojmenovaná Hédoné, neboli Rozkoš.\n\nNávštěva a návrat Psyché z podsvětí z ní udělalo symbol věrnosti, podobně jako byli Dionýsos a Persefona. Stala se objektem některých náboženských mysterií a byla občas zmiňována s populárními Eleusinskými mysterii.\n\nNěkteří lidé věří, že tento příběh vypravuje o tom, že láska přichází tehdy, když člověk v touze (Erós) sní spíše o duši (Psyché) svého protějšku, než aby toužil po jeho těle. Dva mohou nalézt lásku, ale ještě snadněji ji mohou ztratit kvůli nedůvěře.\n\nErós byl častým námětem uměleckých děl. např.:\n\nZ novodobých sochařů jsou to:\n\nMalířských vyobrazení Eróta se prakticky nelze dopočítat.\n\nMezi nejznámější z nich patří:\n\n\n\n"}
{"id": "97882", "url": "https://cs.wikipedia.org/wiki?curid=97882", "title": ".tr", "text": ".tr\n\n.tr je internetová národní doména nejvyššího řádu pro Turecko a Severní Kypr, pro který se používá doména druhého řádu .nc.tr, jelikož pro tuto část Kypru nebyla stanovena vlastní ccTLD.\n\n"}
{"id": "97883", "url": "https://cs.wikipedia.org/wiki?curid=97883", "title": "Electronic Program Guide", "text": "Electronic Program Guide\n\nEPG je anglická zkratka \"Electronic Program Guide\" (Elektronický programový průvodce) označující standardní doplňkovou službu digitálního televizního vysílání. Jde o televizní program vysílaný v rámci každého digitálního multiplexu doplněný o podrobné informace o pořadech.\n\nDivák s moderním televizorem může EPG využít pro nastavení přepnutí/zapnutí zvoleného pořadu, v kombinaci s PVR i nahrávání. Z tohoto pohledu tak nahrazuje často vypadávající analogové synchronizování s teletextem. Program pořadů je vysílán většinou na 24 hodin dopředu, může být však i na týden, či 14 dní.\n\n"}
{"id": "97885", "url": "https://cs.wikipedia.org/wiki?curid=97885", "title": "Multiplex (vysílání)", "text": "Multiplex (vysílání)\n\nMultiplex je označení balíčku televizních a rozhlasových programů a doplňkových služeb vysílaný na jednom kanále v rámci digitálního vysílání (viz DVB-T).\n\nDo 30. října 2008 v České republice existovaly 3 dočasné multiplexy DVB-T:\n\n\nPodle TPP (Technického plánu přechodu z analogového na digitální televizní vysílání) vznikly v České republice následující multiplexy:\n\n\nvysílaly také v systému DVB-T\n\n\nS přechodem na vyspělejší způsob digitálního kódování obrazu (HEVC H.265) a nutností uvolnit vyšší kanály (tedy kmitočty určené evropskou harmonizací pro pokrytí vysokorychlostním internetem 5G) byly spuštěny tzv. přechodové sítě DVB-T2, které jsou od roku 2020 nahrazovány třemi definitivními multiplexy v pásmu UHF.\n\nPro MUX 21 (Česká televize) jsou unikátními kanály č. 26, doplňkově č. 33 (Severní Čechy) a 29 (Jižní Čechy).\n\nPro MUX 22 (soukromé stanice, především Nova) č. 40 a 28, doplňkově č. 22 (Zlínsko), 27 (Jižní Čechy), 34 (Západní Čechy) a 38 (Severní Čechy).\n\nPro MUX 23 (soukromé stanice, především Prima) kanály č. 31 a 33, doplňkově 23 (Jižní Čechy), 22 (Praha), 34 (Pardubice) a 35 (Vysočina).\n\nMUX 24 (síť pro další soukromé stanice, využívá jen některá velká vysílací střediska Českých Radiokomunikací) má přiděleny kanály č. 21 (Severní Čechy a pardubicko), 30 (České Budějovice, Beroun), 42 (Praha, Vysočina, zlínsko), 43 (Plzeň, Domažlice, Jablonec), 44 (Střední Čechy a Olomouc), 45 (Jáchymov, hradecko, ostravsko) a 46 (Jihomoravský kraj).\n\nZavádění digitálního rozhlasu umožňuje také vysílat na jednom kmitočtu více programů (počet závisí na datovém toku tedy na požadované audio kvalitě). V ČR se využívá primárně III. TV pásmo VHF. Více informací podává článek DAB.\n"}
{"id": "97887", "url": "https://cs.wikipedia.org/wiki?curid=97887", "title": "Multiplex B", "text": "Multiplex B\n\nMultiplex B byl jedním z dočasných multiplexů DVB-T v České republice. Byl provozován společností Czech Digital Group. Kromě vysílání televizních stanic s řádnou licencí (v současnosti pouze TV Prima) umožnila RRTV (Rada pro rozhlasové a televizní vysílání) vysílat převzaté pořady do doby než obsadí místo v multiplexu B televize s řádnou licencí.\n\nMultiplex B vysílal v Praze a okolí na 46. kanále z vysílačů Strahov, Ládví a Zelený Pruh, od 15.5.2008 v Brně na 59. kanále z vysílače Brno – Hády a od 1.6.2008 bylo vysílání zachytitelné v Ostravě a okolí na 54. kanále z vysílače Hošťálkovice a též z Plzně na 52. kanále z vysílače Košutka.\n\n31. října 2008 došlo k přeuspořádání programů a přejmenování multiplexů. Multiplex b dostal označení multiplex 3 a zůstaly v něm programy Z1, Public TV, Óčko a rádio Proglas.\n\nInformace o vysílání po 31. říjnu 2008 v samostatném článku multiplex 3.\n\nSpolečnost CDG zahájila experimentální vysílání v Praze 31.8.2000\n\n\n"}
{"id": "97888", "url": "https://cs.wikipedia.org/wiki?curid=97888", "title": ".nc", "text": ".nc\n\n.nc je internetová národní doména nejvyššího řádu pro Novou Kaledonii.\n\nPro zajímavost: Doména druhé úrovně .nc.us patří Severní Karolíně, státu USA.\n\n"}
{"id": "97889", "url": "https://cs.wikipedia.org/wiki?curid=97889", "title": "Ludmila Vaňková", "text": "Ludmila Vaňková\n\nLudmila Vaňková, vlastním jménem Paukertová (* 9. května 1927, Praha) je česká prozaička a autorka románů zejména s historickou tematikou.\n\nNarodila se jako druhá dcera do pražské rodiny vrchního ředitele Národní banky JUDr. Václava Vaňka. Ten byl však roku 1942 popraven gestapem. Zatímco její sestra Blanka Vaňková absolvovala operní zpěv na Pražské konzervatoři, ona sama vystudovala sociologii a psychologii na Universitě Karlově. Roku 1948 byla z FF UK z politických důvodů vyloučena (členkou Národní sociální strany), a doktorát dokončila až po více než dvaceti letech (1971, práce \"Člověk a kniha\").\n\nMěla vřelý vztah k divadlu. Po absolvování reformního reálného dívčího gymnázia roku 1945 studovala Pražskou konzervatoř, kterou však nedokončila. Později se neúspěšně hlásila na DAMU, nadále však působila v ochotnickém divadle. Její literární prvotinou se stala divadelní hra \"Princezna a šašek\", kterou publikovala roku 1954 v časopise \"Divadlo\".\n\nNejprve pracovala jako sekretářka v různých nakladatelstvích; Evropský literární klub, Československý spisovatel, a později v redakci časopisů \"Nový život\" a \"Divadlo\".\n\nV letech 1964–1972 byla redaktorkou nakladatelství Albatros. Roku 1968 vstoupila do KSČ, ale následujícího roku ze strany vystoupila. V letech 1973 až 1977 tak pracovala jako výhybkářka v železniční stanici Karlštejn.\n\nV letech 1968–1969 publikovala v časopise \"Tvář\" úryvky z díla \"Skrytý život Salvatora Dalího\", které začala překládat na žádost někdejších avantgardních výtvarníků ze skupiny Devětsil (kniha později vyšla u NLN).\n\nV redakci Československého spisovatele se seznámila se svým budoucím manželem, výtvarníkem Josefem Paukertem (syn Jan Paukert je programátorem a příležitostným hudebním skladatelem; filmy Dům pro dva, Maseba, Návštěvníci aj., dcera Ludmila je překladatelkou).\n\nPo roce 1990 byla členkou městského zastupitelstva v Řevnicích.\n\nPíše zejména dobrodružné historické romány, často lyricky laděné. Historie sice zaznamenává lidské osudy a jejich hrdinské skutky, příliš ale nevypovídá o jejich osobních, natož milostných, životech.\n\nRespektuje doložená historická fakta. Nejde jí ale o suché ztvárnění určité epochy. Snaží se především o poutavé vylíčení osobních dramat hrdinů, která jsou často určována jedním dominantním rysem (láska, politická ctižádost, nezkušenost mládí...). Dokáže mistrně skloubit soukromé osudy postav (historicky doložených i fiktivních) s dějinným pozadím. Často používá vnitřní monology, díky nimž se charaktery postav stávají složitějšími. Autorka tak umožňuje čtenáři obvyklé školní \"busty\" (Karel IV. apod.) poznat i po lidské stránce, byť fiktivní.\n\nV jejích románech se tak dozvídámé mnohé historicky věrné detaily, motivace hrdinů je ovšem pouhou autorčinou fikcí. Řada prací je řazena do literatury science-fiction.\n\n\n\n\n\n\n\n\n\n"}
{"id": "97891", "url": "https://cs.wikipedia.org/wiki?curid=97891", "title": "Multiplex C", "text": "Multiplex C\n\nMultiplex C byl jedním z přechodných multiplexů DVB-T v České republice. 31. října 2008 přešel pod označení multiplex 4 jako definitivní multiplex. Byl zkušebně provozován společností Telefónica O2 Czech Republic (tou byl i nadále provozován jako multiplex 4 do roku 2012, kdy jej koupila společnost Digital Broadcasting). Dříve byl provozován Českým Telecomem prostřednictvím jeho dceřiné společnosti Omnicom.\n\nV době své existence vysílal pouze na území Prahy (64. kanál) a Brna (25. kanál) a neměl stabilní obsah - probíhaly zde testy vysílaní ve vysokém rozlišení a ve formátu MPEG-4 (stanice ČT1 a TV Nova).\n\nBěhem své existence vysílal krátkodobě multiplex C i programy Óčko, brněnskou televizi TVb1 a teleshoppingový kanál TOP TV. Testováno bylo i hlasování v hitparádách Óčka a prodej pomocí interaktivní reklamy u TOP TV.\n\nPozn. Informace o vysílání po roce 2008 na stránce multiplex 4.\n"}
{"id": "97893", "url": "https://cs.wikipedia.org/wiki?curid=97893", "title": "Multiplex", "text": "Multiplex\n\nSlovo multiplex znamená v latině mnohonásobný. Používá se pak ve více významech:\n\n"}
{"id": "97895", "url": "https://cs.wikipedia.org/wiki?curid=97895", "title": ".gr", "text": ".gr\n\n.gr je internetová národní doména nejvyššího řádu pro Řecko.\n\nRegistrace provádějí akreditovaní registrátoři. Lze registrovat i domény s písmeny řecké abecedy.\n\n"}
{"id": "97897", "url": "https://cs.wikipedia.org/wiki?curid=97897", "title": "Drum and bass", "text": "Drum and bass\n\nDrum and bass (zkráceně drum’n’bass, d’n’b či dnb; []) je hudební žánr elektronické taneční hudby vzniklý v 90. letech 20. století. Pro tento styl jsou charakteristické převážně instrumentální skladby, založené na výrazné basové lince spolu s bicími – od toho se odvíjí i původ jména stylu – anglicky drum’n’bass = buben a basy (basová linka). Tyto linky bývají někdy doplněny o další vokální či instrumentální samply. Drum’n’bass je oblíben mezi diskžokeji, pořádají se taneční party zaměřené pouze na tento styl hudby (např. Let It Roll).\n\nV raných šedesátých letech začali rastafariáni na Jamajce tvořit hudbu s prvky z karibské hudby a soulu, kterou nazvali ska. Později bylo tempo ska zpomaleno a tím vzniknul nový styl nazývaný reggae. Umělci do své hudby vkládali své náboženství, globální problémy, lásku a ještě mnoho dalšího. Ještě později se z reggae vyvinul nový hudební styl nazývaný ragga, který byl více elektronický a obsahoval více skatových vokálů. Ragga a reggae byly prvními a hlavními styly, které daly vzniknout drum’n’bassu. Silně zapuštěné kořeny černé kultury z Jamajky se v dnb promítají po celou dobu jeho existence.\n\nO pět let později, v raných osmdesátých letech, byl hip-hop znám především ve velkých městech USA. Tancování na rapovou hudbu se stalo kulturou samo o sobě. Někoho tehdy napadlo, že by se dalo bojovat tancem, založeným na „breakdownech“ v hudbě. Tento tanec se stal známým jako breakdance a vysunul do popředí právě ty údery, které tvoří „breakdowny“. Vznikl nový hudební styl nazvaný breakbeat, který se stal třetím a nejdůležitějším prvkem pro vývoj drum’n’bassu. V této době dali lidé okolo Warehouse klubu v Chicagu vzniknout stylu, vycházejícímu z disco hudby, housu. House samotný nebyl pro zrod drum’n’bassu příliš důležitý, ale dal vzniknou stylu, který rozhodně byl – ravu.\n\nNa konci osmdesátých let začali producenti housu experimentovat s basovým syntetizérem, známým Rolandem TB 303. Tato mašinka se spolu s Rolandem TR-808 a 909 stala páteří acid housu. Acid house si svoje pojmenování vysloužil svým „kyselým“ zvukem a také tím, že na party byste těžko hledali někoho, kdo by v sobě neměl kyselinu LSD nebo MDMA. Acid houseové party se rozšířily za oceán do staré dobré Anglie, do klubů jako např. Shoom, kde začínala spousta dnes dobře známých housových DJ.\n\nDetaily o místě konání se přenášely pouze ústně mezi clubbery. Fakt, že o těchto parties věděli pouze vybraní lidé, je činil velmi přitažlivými. Obrovské ilegální rave party se začaly lavinovitě šířit a když se američtí producenti přeorientovali na dalšího potomka housu – techno (např. track od Joeyho Beltrama „Energy flash“), začal se ve Velké Británii postupně měnit acidový zvuk na hardcore rave. Ostrovní producenti do svých tracků vkládali spoustu breakbeatů, vysamplovaných z hip-hopových nahrávek z USA, stejně tak jako sub basy, piána s rostoucím zvukem a téměř ve všech nahrávkách se objevoval tvrdý, ale přesto happy znějící vibe, který měl za úkol stimulovat účinky obrovského množství extáze, která byla samozřejmou součásti každé této party.\n\nOkolo roku 1992 byli producenti jako The Prodigy, Mickey Finn & Aphrodite (zakladatelé labelu Urban Shakedown), SL2 (Slipmatt & Lime) na vrcholu žebříčku „Top of the Pops“. Státní orgány se začaly zajímat o ilegální ravové party, kde viděly užívat účastníky rozličné drogy a začaly šílet z tvrdých jednoduchých úderů. V tuto dobu se stali The Prodigy známými a populárními po celém světě. Současně s tím se začaly konat zátahy na velké ilegální free party a rave byl odsouzen k tomu, aby se stal pouze komerční hudbou, zatlačující pravou raveovou scénu zpět do undergroundu.\n\nKrátce před touto dobou začaly „černé“ projekty v Londýně samplovat ragga a začaly ho mixovat s ravem, breakbeatem a hip-hopem. Základem byly rychlé zlomené beaty, hluboký, pomalý bas a ostatními prvky byly ragga samply. Byl vynalezen jungle, poslední, nejvýznamnější krok k drum’n’bassu.\n\nNový undergroundový zvuk byl tvrdší, temnější, rychlejší a více podobný breakbeatu. V roce 1993 se jungle silně projevil. Producenti jako Q-Project, Deep Blue a Foul Play komponovali junglové melodie, zatímco lidé jako Slipmatt, Vibex a Dougal se vydali jiným směrem využívajícím breakbeatu do happy hardcoru, který se přetransformoval do stylu nazvaného „4 – t o - the floor“. Mezitím se jungle stal tvrdším minimalistickým stylem s více komplexními breaky. Jungle z této doby je přímým předchůdcem drum’n’bassu a znamená poslední krůček od šedesátých let.\n\nNázev „jungle“ vymyslel anglický MC Rebel (mimochodem v Guinessově knize rekordů byl do roku 2005 uveden jako nejrychlejší MC), který tvořil reggae dub s prvky breakbeatu a rave. V jednom z jeho tracků můžeme slyšet vokál „Big up all of d'junglists“, který byl vysamplován ze starého Jamajského dancehallového tracku. MC's na Jamajce svými texty opěvují všechny různé části Kingstonu, stejně tak jako dnes MC's opěvují různé části měst po celém světě. Jedna z částí Kingstonu, která je pokryta stromy a různou vegetací se nazývá „The Jungle“. V dancehallovém tracku MC pobízí lidi, kteří pocházejí právě z této části… proto „big up all d'junglists“. Termín jungle vznikl v souvislosti s reggae a neznamená „urban (městská) jungle“ – v souvislosti s velkými městy ve Velké Británii, jak si mnozí lidé myslí.\n\nPrvní junglové nahrávky pocházející od MC Rebela obsahovaly ragga samply, velmi zlomené beaty, jako amenové breaky, helicopter beaty a další. Basy byly jednoduché, s poutavou melodií, a to bylo vše: ragga samply, breaky a basy. V Anglii to byl hit a nová naděje pro ravery, ze kterých se stali junglists (nebo junglettes, pokud to byly ženy). Jungle ukazoval na gangstery, kriminalitu a nesnadný život. Nahrávky byly vždy kompletně stvořené ze starých samplů z minulosti, ale to se rychle změnilo.\n\nOd roku 1994 se scéna úplně rozdělila na dva tábory, když jump-up jungle přinesl své ragga vokály, téměř infrazvukové basové linky a ihned rozpoznatelné breaky. Zvuky začaly být oposlouchané. Kvůli drsnému zvuku a ovlivnění hip-hopem, gangsta rapem a ragga zněl jungle tak trochu násilně, což dost lidí odradilo.\n\nZvuk se však změnil a beaty se staly jednodušší, ještě tvrdší a důraz byl kladen na tvoření vlastních samplů. Přibližně v této době rozjel Rob Playford label s názvem Moving Shadow. Vycházel na něm jungle bez ragga prvků. Zato v něm používal prvky ambientu. To otevřelo nový prostor a vznikla tak vlastně idea, že jungle potřebuje moderní prvky. Tak se zrodil intelligent jungle.\n\nRagga jungle zanikl okolo roku 1994 a britská scéna začala hledat nové ingredience pro nový jungle. Bez ragga, s vlastnoručně vytvořenými prvky, vznikl nový hudební styl drum’n’bass. Tento směr stále používal rychlé tvrdé breaky vycházející z hip-hopu a těžké basy vycházející z reggae, ale tentokrát s větším množstvím synthových zvuků, jako v ravu.\n\nOkolo roku 1995 začali producenti jako Roni Size a Adam F používat nesmírně živý zvuk a chtěli lidi naučit rozpoznávat, že jungle – nebo drum’n’bass, jak byl znám – je legitimní umělecká forma a není zrovna jednoduché ho tvořit, na rozdíl od jednoduchého ragga junglu let 1994-95. Pohodový, uklidňující styl junglu (intelligent), jehož hlavním zástupcem je LTJ Bukem, potvrdil, že producenti chtěli vzbudit zájem u nových zástupů lidí a změnit myšlení lidí, kteří si mysleli, že dnb scéna se chová jako uzavřený gang.\n\nRob Playford a Moving Shadow nebyli jediní, kteří pozvedli drum’n’bass na vyšší úroveň. V čerstvých devatenácti letech to byl i Danny Bukem (LTJ Bukem) se svým labelem Good Looking Records a lidé jako Dego and Marc Mac (4Hero) vydávající na Reinforced Records. Umělci jako Hype, Grooverider a Aphrodite posunuli d’n’b ještě dále. Jejich čas přišel v polovině devadesátých let s nástupem Goldieho. Ten se dal dohromady s Robem Playfordem a vydali album nazvané \"Timeless\". Byl to velký hit – drum’n’bass bylo konečně slyšet po celém světě, a to zejména díky singlu Inner City Life. Album Timeless bylo první dnb album, které oběhlo celý svět. Význam labelů jako Reinforced, Moving Shadow, Good looking, Subrurban base a samozřejmě Goldieho labelu Metalheadz začal prudce růst. Dříve malé undergroundové labely se staly zdrojem moderního drum’n’bassu.\n\nO rok později vydal LTJ Bukem album \"Logical Progression\", které je dodnes považováno za nejlepší intelligent dnb album všech dob. Naopak labely jako RAM records a Formation začaly ukazovat tvrdší stranu drum’n’bassu s mohutnými basovými linkami a ocelově tvrdými breaky – hardstep.\n\nV roce 1997 hudebník z Bristolu jménem Roni Size vymyslel způsob, jak hrát dnb naživo s profi muzikanty v mixu dnb a jazzu (nazývá se jazzjungle, jazzstep, jazz’n’bass, drum’n’jazz…) Formace dostala název Reprazent a když Size vydal album \"New Forms\", byla to hotová revoluce v dějinách dnb. Drum’n’bass se stával stále populárnějším. V roce 1997 začal také podstyl dnb s názvem techstep, který se stal více inteligentní a přitom tvrdou, temnou a velmi taneční odnoží dnb.\n\nAudio, Andy C, Aphrodite, Calyx, Delta Heavy, Fred V & Grafix, Hedex, Tokyo Prose, Xilent, Rene LaVice, The Prototypes, Dimension, Maduk, BCee, Netsky, Chase and Status, Aquasky Black Sun Empire, Camo & Krooked, Concord Dawn, Corrupt Souls, Cyantific, Kove, Dieselboy, Etherwood,John Plate, Jack Kaos, DJ Dara, D.kay, E-Z Rollers, Ed Rush, Evol Intent, Ewun, Feint, High Contrast, Mefjus,Technimatic, Teddy Killerz, Ill.Skillz, J Majik, Tantrum Desire, A. M. C., Klute, Kosheen, Logistics, London Elektricity, LTJ Bukem, MoreBeat, Muffler, Muzzy, Noisia, , Omni Trio, Optical, Pendulum, Photek, Q Project, Roni Size, Spor, State of Mind, Teebee, Zinc, Signal, ABIS, Synergy, Annix,\n\nForbidden Society, Rido, Counterstrike, QO, Symplex, Philip T.B.C., Ohm Square, Pixie, Drop Database, \n\n\n\n"}
{"id": "97898", "url": "https://cs.wikipedia.org/wiki?curid=97898", "title": "Fokker E.III", "text": "Fokker E.III\n\nFokker E.III byl hlavní variantou německého jednomístného jednoplošného stíhacího letounu první světové války Fokker Eindecker (Fokker Eendekker). Byl to první typ letounu, který byl na frontu dodáván v dostatečném počtu, aby mohly být vytvořeny specializované stíhací jednotky, \"Kampfeinsitzer Kommando\" (KEK), na počátku roku 1916 — předtím byly Eindeckery přidělovány po jednotlivých kusech frontovým jednotkám \"Feldflieger Abteilungen\", které měly průzkumné úkoly. 10. srpna 1916 byla ustavena první německá \"Jagdstaffel\" (stíhací letka), která byla vyzbrojena Fokkery E.III.\n\nLetoun vyvinul v létě 1915 první Fokkerův šéfkonstruktér Martin Kreuzer ze stíhačky Fokker E.I vestavěním výkonnějšího rotačního devítiválce Oberursel U.I o výkonu 74 kW. Další inovací byla instalace spádové palivové nádrže a zvětšení objemu hlavní nádrže na 81 litrů paliva. Nový typ nesl tovární označení M.14, tedy identické s Fokkerem E.II. \nVětšina Fokkerů E.III byla vyzbrojena jedním synchronizovaným kulometem Spandau lMG 08 s 500 náboji v zásobníku, ale po neúspěchu Fokkeru E.IV s dvěma kulomety byly některé E.III vybaveny dvěma kulomety.\n\nZačátkem roku 1916 byl při pokusech o zvýšení bojové hodnoty Fokkeru E.III do jeho draku zabudován rotační devítiválec Goebel Goe.I o 74 kW a prototyp birotačního motoru Siemens Sh.I. Jeho původní výkon 66 kW se později podařilo vyladit na 85 kW.\n\nPodle údajů firmy Fokker bylo vyrobeno 294 kusů typu E.III, ale z nich 49 bylo přestavěno z Fokkerů E.II, které se ve Fokkerově továrně ve Schwerinu podrobovaly opravám.\n\nPrvní tři exempláře Fokkeru E.III vstoupily do služby na západní frontě v srpnu roku 1915, koncem října zde již sloužilo 23 kusů a k 31. prosinci 1915 již 40 těchto strojů. Byly přidělovány po jednom až třech kusech k leteckým polním oddílům k ochraně jejich průzkumných a pozorovacích letounů. Podnikaly rovněž samostatné stíhací akce proti spojeneckým strojům, ve kterých vynikl zejména nadporučík Max Immelmann. Sám však v kokpitu E.III podlehl 18. června 1916 britskému stroji Royal Aircraft Factory F.E.2b řízeným poručíkem McCubinem. Na typu létalo i letecké eso Ernst Udet, hrabě von Holek či kapitán von Gersdorff.\nPo dalších dodávkách E.III na frontu zde koncem února 1916 sloužilo 67 strojů, v závěru měsíce dubna již 110. Od června 1916 začaly jejich počty na frontě pozvolna klesat na 101 kusů, k 31. srpnu zde operovalo 64 E.III a na konci října jen 28. Na konci roku bojově sloužilo už jen 11 letounů E.III, které však začaly přecházet k výcviku. Do srpna 1917 tak na frontě nebyl evidován žádný Fokker E.III, avšak od října do konce roku byly ještě nasazeny letouny z poslední dvanáctikusové série, objednané v druhé polovině roku 1916. \n\nJiž od roku 1915 používal 14 strojů Fokker E.III Marine-Flieger Abteilung \"Kaiserliche Marine\" (Německé císařské námořnictvo), který byl nasazen i na východní fontě. \n\nRakousko-uherské letectvo převzalo od února do července 1916 12 kusů pod označením Fokker A.III, z nichž některé byly vyzbrojeny kulomety Schwarzlose ráže 8 mm. Na jednom z prvních již 18. února \"Hauptmann\" Jindřich Kostrba od letecké roty Flik 4 sestřelil na italské frontě dva bombardéry Caproni Ca.1 a průzkumný Caudron. Později byly zařazeny ke Flikům 1, 8, 9, 13, 18, 25 a 29.\n\nOsmanské vzdušné síly získaly dodávku 22 E.III, z nichž část byla umístěna v Beeršebě v Palestině a část operovala v Mezopotámii během obležení Kut-al-Amary.\n\nÚdaje dle\n\n\n\n"}
{"id": "97900", "url": "https://cs.wikipedia.org/wiki?curid=97900", "title": "Lanžhot", "text": "Lanžhot\n\nLanžhot (německy \"Landshut\") je město v okrese Břeclav v Jihomoravském kraji, 7 km jihovýchodně od Břeclavi, na trojmezí Česka s Rakouskem a Slovenskem. Je nejjižněji položeným moravským městem. Žije zde obyvatel. Leží na říčce Kyjovce na okraji nivy řeky Moravy. Městem se stal 27. června 2001. Na jeho území se nachází dálniční a železniční přechod na Slovensko na trase Brno (– Břeclav) – Bratislava.\n\nLanžhot se nachází v Dolnomoravském úvalu. Většina zástavby se prostírá na plochém ostrohu, který klesá na jihovýchodě dosti prudce ke Kyjovce a na jihozápadě naopak pozvolna do nivy Dyje. Je zde jedno z nejteplejších a nejsušších klimat v Česku.\n\nZnačně velký katastr je na jihozápadě vymezen řekou Dyjí, na východě řekou Moravou. Obě řeky zde zároveň tvoří státní hranice s Rakouskem a Slovenskem a celý katastr města tvoří klín vybíhající mezi území obou výše zmíněných států. V nejjižnějším cípu katastru se nachází turisticky atraktivní soutok obou řek, tvořící trojmezí Česka, Rakouska a Slovenska a nejjižnější a nejníže položený bod Moravy (země). Velká část katastru města je pokryta cennými lužními lesy, protkanými několika menšími vodními toky: Čtvrtým járkem, Kladníkem, Kopanicí, Kyjovkou, Svodnicí, Vlčí struhou.\n\nLanžhot sousedí na severozápadě s Břeclaví, na severu s Kosticemi a na severovýchodě s Tvrdonicemi, dále se slovenskými obcemi (od severu) Gbely, Brodské (okres Skalica), Kúty a Sekule (okres Senica), a s rakouskými obcemi Rabensburg (okres Mistelbach) a Hohenau an der March (okres Gänserndorf).\n\nJižní (neobydlená) polovina katastru města mezi řekami Dyjí a Moravou \"(součást tzv. Dyjského trojúhelníku)\" patřila až do 30. července 1920 k Dolnímu Rakousku, než byla ze strategických důvodů přiřčena Československu. Katastru Lanžhota se dotkla také úprava státní hranice se Slovenskem roku 1997, kdy byla tato přizpůsobena zregulovanému korytu hraniční řeky Moravy. Tím Lanžhot ztratil pozemky ležící za řekou ve prospěch Slovenska, ale naopak získal ty dosud slovenské na svém břehu.\n\nJméno sídla je poprvé připomínáno v roce 1384 jako \"Lanczhut oppido\". Vzniklo na hraniční křižovatce obchodních cest, německý název \"Landshut\" (zemská stráž) odkazuje k této funkci. Městečko roku 1496 připadlo rodu Lichtenštejnů, v jehož držení zůstalo až do 19. století. Kvůli své poloze na hranicích tří zemí – Moravy, Uher a Rakouska – mnohokrát v historii trpělo přesuny vojsk. Jednou z nejhorších pohrom se stal vpád ozbrojenců Štěpána Bočkaje roku 1605, kdy byl Lanžhot vydrancován a vypálen. Naproti tomu během třicetileté války utrpěl relativně menší škody než okolní panství.\n\nOd počátku 18. století nastal setrvalý růst městečka. V roce 1850 získal Lanžhot obecní samosprávu, žilo zde tehdy téměř 2700 obyvatel. Od roku 1900 měl status městyse. Roku 1920 získalo Československo dosud dolnorakouský Dyjský trojúhelník, jehož většina byla připojena právě k Lanžhotu, menší část získalo sousední město Břeclav. Po Mnichovské dohodě byl k nacistickému Německu připojen nejen celý Dyjský trojúhelník, nýbrž i jižní část původního katastru Lanžhota (myšleno katastr z doby před rokem 1920), i když samotný intravilán s blízkou částí extravilánu zůstal nadále součástí území tzv. Druhé republiky. V nacistickém Německu se ocitly lesy na jihu katastru Lanžhota a hranice dále probíhala podél západního okraje silnice spojující Lanžhot se Slovenskem. Během následné druhé světové války se do Lanžhota sestěhovala řada obyvatel z Břeclavi, roku 1944 zde žilo asi 5000 lidí.\n\nNa konci druhé světové války, během Bratislavsko-brněnské operace, proběhly o Lanžhot těžké boje. Bitva o město během 5.–11. dubna 1945 si vyžádala životy několika set sovětských vojáků. Německé ztráty byly pravděpodobně obdobné. Během bojů zahynulo 56 místních občanů, stovky dalších utrpěly zranění. Z 924 obytných domů bylo zcela zničeno 230, většina ostatních utrpěla poškození. Lanžhot se dne 11. dubna 1945 stal první osvobozenou obcí na území jižní Moravy.\n\nPo válce mnoho lanžhotských občanů, kteří přišli o své domovy, odešlo do uprázdněných sídel v pohraničí. Tím počet obyvatel obce na počátku 50. let poklesl asi na 3650. Lanžhot byl 27. června 2001 povýšen na město.\n\nLanžhot je významným střediskem slovácké folklórní oblasti Podluží a je také sídlem stejnojmenného mikroregionu. Je též znám svým svérázným nářečím.\n\nVe městě se každoročně v půli září slaví tradiční krojované hody provázené ručním stavěním \"máje\" (několik klád spojených v jednu vysokou, nahoře s několika větvemi a praporem), tanci a obecně lidovou zábavou. Nechybí zde množství atrakcí pro děti a také početně občerstvovacích či jiných stánků. Hody mají svůj jak kulturní, tak duchovní význam. Slaví se od soboty po úterý po 14. září, kdy je slaveno tzv. patrocinium místního kostela, který je zasvěcen Povýšení sv. Kříže.\n\n\nKatastrem města Lanžhota protékají hned tři řeky – Kyjovka, která se pod Lanžhotem vlévá do řeky Dyje, která se dál vlévá do řeky Moravy a ta poté opouští katastr Lanžhota a tím i území České republiky.\n\nV letech 2010 až 2014 byl starostou František Hrnčíř (TOP 09 a nezávislí). Na ustavujícím zasedání zastupitelstva 5. listopadu 2014 byl do této funkce zvolen Ladislav Straka (Volba pro Lanžhot). Stejně tomu bylo i r. 2019. \n\n\nLanžhot leží na jednom z nejvýznamnějších a nejfrekventovanějších česko-slovenských hraničních přechodů, a to pro silniční i železniční dopravu. R. 2020 má být ze slovenské strany uzavřen most vedoucí nad řekou Moravou, tedy hranicí Česka a Slovenska. Bude renovován. Podstatně to změní dopravu.\n\nMěstem prochází dvojkolejná elektrifikovaná železniční trať Břeclav–Kúty, po němž je vedena tranzitní osobní i nákladní doprava z Prvního a Druhého železničního koridoru směr Bratislava a Maďarsko. Ve stanici Lanžhot ovšem zastavují pouze regionální osobní vlaky na trase Břeclav – Kúty.\n\nKolem města prochází dálnice D2, která zde překračuje státní hranici na Slovensko (Kúty), u Lanžhota ovšem není oficiální dálniční nájezd, pouze odpočívadlo na bývalé celnici. Město samotné je obslouženo paralelní silnicí II/425 (stará státní silnice, úsek Břeclav – Brodské – Kúty), která se tu kříží se silnicí II/424 do Moravské Nové Vsi. Okrajem katastru ještě vede silnice III/4245 (Břeclav – Kostice).\n\nMěstem a zejména jeho katastrem probíhá několik desítek km regionálních cyklotras.\n\nLanžhot je součástí Integrovaného dopravního systému Jihomoravského kraje, tarifní zóna 585. Obsluhuje ho autobusová linka 572 a vlaková linka S53.\n\nPrvním oficiálním farářem se r. 1613 stal Štěpán Bučič a to z vůle majitele panství, Karla z Liechtensteina. Ve farnosti působil až do své smrti r. 1658. Jeho až do dneška následovalo dalších 29 kněží (farářů). Nyní je Římskokatolická farnost Lanžhot rozdělena mezi dva kněze. Materiálním správcem zůstává R. D. Mgr. Pavel Römer, ačkoliv byl (po duchovní i materiální stránce) přeložen do farnosti Velké Bílovice. Ve farnosti působil od srpna 2017. Duchovním správcem (administrátorem excurrendo) se k 13. 1. 2020 stal R. D. Mgr. Robert Prodělal z blízké farnosti Tvrdonice.\n\n\n\n\n"}
{"id": "97902", "url": "https://cs.wikipedia.org/wiki?curid=97902", "title": "Baumanskaja (stanice metra v Moskvě)", "text": "Baumanskaja (stanice metra v Moskvě)\n\nBaumanskaja () je stanice moskevského metra.\n\nBaumanskaja je podzemní raženou, trojodní hluboko založenou stanicí, umístěnou ve východní části Arbatsko-Pokrovské linky. Patří k těm starším stanicím; otevřena byla 18. ledna 1944 jako součást třetího již otevřeného úseku podzemní dráhy (a také třetí linky). Svůj název nese po ruském revolucionáři, Nikolaji Baumanovi, projektový zní \"Spartakovskaja Razguljaj\", a podle plánu z roku 1992 měla být přejmenována na \"Elochovo\".\n\nNástupiště stanice tvoří tři lodě (z nichž ta střední je zkrácená), spojené vzájemně prostupy. Mezi těmi jsou v centrálním tunelu umístěné bronzové sochy vojáků, dělníků a zemědělců; na jeho konci pak velká mozaika s portrétem Vladimira Lenina. Obklad podzemního prostoru tvoří bílý mramor a částečně také i červený porfyr. Výstup vychází ze střední lodi eskalátorovým tunelem do velkého povrchového vestibulu. U něj se také nachází Baumannova busta.\n\n"}
{"id": "97903", "url": "https://cs.wikipedia.org/wiki?curid=97903", "title": "The Trouble with Love Is", "text": "The Trouble with Love Is\n\nThe Trouble With Love Is ( Problém s láskou je) je čtvrtým a zároveň posledním singlem Kelly Clarkson z debutového alba \"Thankful\". Skladbu společně s Clarkson napsal Evan Rogers a Carl Sturken. Mírně bluesový song vysvětluje, jak je „báječné mít někdy trable s láskou“.\n\nPo neúspěšném pop rockovém songu Low se pokusila navázat na úspěch balady A Moment Like This dalším romantickým kouskem. Záměr selhal, The Trouble With Love Is, která jako celá deska obsahovala prvky R&B, nesklidila velký úspěch. Ani fakt, že se jednalo o titulní píseň k jinak poměrně úspěšnému filmu \"Láska Nebeská\" nezvedl prodejnost.\n\nThe Trouble With Love Is nabralo stejného směru jako song Low tedy strmě padajícího z jednoho horšího místa na druhé. Tento song se stal prvním od Kelly Clarkson, který se ani nedostal do pověstné stovky amerických singlů.\n\nVe Velké Británii vydala Clarkson tento song společně se singlem Low, ale nejlepší umístění bylo jen na 35. místě. Poměrně slušných výsledků dosáhl v Austrálii, v Kanadě však nebyl vydán.\n\nVideoklip začíná večer na střeše jakéhosi domu, kde si skupina teenagerů pouští film, konkrétně Lásku Nebeskou. Kelly stojí na vyvýšeném místě opřená o zábradlí a začne zpívat s prvními záběry filmu. Celý klip scény z Lásky Nebeské provázejí, vidíme tak například Lauru Linney, Emmu Thompson, Alana Rickmana nebo Hugha Granta. Mimo to také příběhy mladých lidí, jedním je beznadějná láska dívky píšící své pocity do deníku, jiná marně čeká na telefonát od přítele, další se se svým klukem pohádá, ale nakonec se usmíří.\n"}
{"id": "97911", "url": "https://cs.wikipedia.org/wiki?curid=97911", "title": "Mamutica", "text": "Mamutica\n\nMamutica je největší obytný dům v Chorvatsku.\n\nJedná se o velkou stavbu, která se nachází na sídlištní části Záhřebu Novi Zagreb – istok. Kromě toho, že je suverénně největší v celém Chorvatsku, patří také i mezi největší v Evropě. Postaven byl roku 1974; budova je 240 m dlouhá, 70 m vysoká a má 20 podlaží. Bydlí zde okolo 5 000 lidí, a to celkem ve 1212 bytech v celkové hodnotě 135,7 milionů eur.\n\n"}
{"id": "97915", "url": "https://cs.wikipedia.org/wiki?curid=97915", "title": "Bihor (župa)", "text": "Bihor (župa)\n\nBihor (maďarsky \"Bihar\") je župa v severozápadní části Rumunska, v Sedmihradsku. Žije zde obyvatel. Jejím hlavním městem je Oradea \"(Velký Varadín)\".\n\nSousedy župy Bihor jsou na severu župa Satu Mare a Maďarsko, na východě župy Sălaj, Cluj a Alba, na jihu pak župa Arad. Celé území je velmi nejednotného charakteru, zatímco u západní hranice se jedná v podstatě o Velkouherskou nížinu, na východě nadmořská výška vystupuje až k 1800 m; nachází se zde hřbet Munții Bihor, součást pohoří Munții Apuseni. V horách pramení mnohé řeky, jakými jsou například Crișul Negru a jeho přítoky. Dalšími významnými toky jsou pak Crișul Repede a Barcău.\n\nEkonomicky je Bihor jedna z nejbohatších Rumunských žup. Díky přílivu investic z Maďarska a dalších západních zemí Evropy je místní HDP nad celorumunským průměrem. Nezaměstnanost je jednociferná a počet obyvatel pod hranicí chudoby je jen někde mezi jednou čtvrtinou a pětinou. Hlavními průmyslovými odvětvími Bihoru je textil, potravinářství a strojírenství. Těží se černé uhlí a v menší míře i ropa.\n\n\n"}
{"id": "97916", "url": "https://cs.wikipedia.org/wiki?curid=97916", "title": ".gq", "text": ".gq\n\n.gq je internetová národní doména nejvyššího řádu pro Rovníkovou Guineu.\n\n"}
{"id": "97917", "url": "https://cs.wikipedia.org/wiki?curid=97917", "title": ".gs", "text": ".gs\n\n.gs je internetová národní doména nejvyššího řádu pro Jižní Georgii a Jižní Sandwichovy ostrovy.\n\n"}
{"id": "97923", "url": "https://cs.wikipedia.org/wiki?curid=97923", "title": ".bi", "text": ".bi\n\n.bi je internetová národní doména nejvyššího řádu pro Burundi.\n\nNa stránkách registrátora se píše: \"„Pravidla pro registraci pod ccTLD .bi jsou liberální, pokud název domény odpovídá jménu firmy nebo obchodní značce. Obecný princip je, že doména musí být pravdivá.“\" Registrace jsou povoleny komukoliv z celého světa za předpokladu, že nebudou registrována zavádějící jména. Tento předpis ale zřejmě nikdo neověřuje. Na stránkách se dále píše, že \"„přípona .bi znamená Republika Burundi a nic jiného“\". Ze strany registrátora je zřejmá snaha zamezit zneužívání domény pro zavádějící názvy, tzv. hackování domén, zejména s významem sexuálním / bisexuálním. Podobné zneužití domén bylo zaznamenáno i u jiných ccTLD, např. del.icio.us\n\n"}
{"id": "97943", "url": "https://cs.wikipedia.org/wiki?curid=97943", "title": "Ráz (fonetika)", "text": "Ráz (fonetika)\n\nRáz je neznělá glotální ploziva, zvláštní souhláska, která se vyskytuje v různých jazycích. V mezinárodní fonetické abecedě se označuje symbolem , číselné označení IPA je 113, ekvivalentním symbolem v SAMPA je ?.\n\n\nV češtině bývá ráz (předraz) označován za tvrdý hlasový začátek, není samostatným fonémem a v písmu se nezaznamenává. Použití rázu v češtině je fakultativní, tj. používá se jen někdy. Při artikulaci samohlásky na začátku slova (morfému) plní ráz funkci protetické hlásky, obvykle tak slouží k vyznačení předělu mezi slovy, a to i uvnitř složenin. Vkládá se obvykle mezi dvě samohlásky, které spolu netvoří dvojhlásku, např. \"používat\" , \"táta a máma\" ; u slov začínajících samohláskou slouží k odlišení předložky, např. \"z okna\" ; vkládá se před samohlásku u druhé části složeniny, např. \"trojúhelník\" .\n\nRáz se používá více v Čechách, v moravských nářečích se často vyslovuje bez rázu, např. , . Podle současné ortoepické normy je ráz povinný po neslabičných předložkách \"k, s, z, v,\" v profesionálních projevech se ale doporučuje výslovnost s rázem i v ostatních případech. \n\nVe spisovné výslovnosti se nikdy neklade ráz ve slovech cizího původu, kde dochází k setkání dvou samohlásek, např. ve slově \"koala\".\n\nVyskytuje se v arabštině (ء- hamza) a hebrejštině (ע-'ajn), mohou být na začátku, uprostřed nebo na konci slova. V přepisu se zapisuje apostrofem.\n\nRáz se vyskytuje mimo jiné v polynéských jazycích jako wallisština, futunština nebo havajština. V psané formě se v nich zapisuje pomocí znaku ' jako ve slovech ma'uli, 'aho, ta'u nebo O'ahu.\n\nV jazycích jižní Ameriky (ajmarština, kečuánština) se také označuje apostrofem a má fonologický význam (např. ajm. \"t'ant'a\" \"chléb\").\n\nV grónštině se zřídka vyskytuje také, ale jen ve slovech cizího původu.\n"}
{"id": "97944", "url": "https://cs.wikipedia.org/wiki?curid=97944", "title": "Český kynologický svaz", "text": "Český kynologický svaz\n\nČeský kynologický svaz (ČKS) je sportovním a zájmovým občanským sdružením neziskového charakteru, člen Českomoravské kynologické unie. Posláním ČKS je prostřednictvím svých orgánů a členů zabezpečovat a provádět kynologickou činnost. Ta musí být v souladu s normami Mezinárodní kynologické federace (FCI). Tato činnost zahrnuje především sportovní výcvik a chov psů, jejich organizování, řízení, provádění, hospodaření, financování, evidenci, reprezentaci a propagaci jejich výsledků.\n\nČlenem ČKS může být jednotlivec - fyzická osoba - (hovoříme pak o členství řádném) prostřednictvím ZKO (Základní kynologická organizace) nebo prostřednictvím kolektivního člena. Kolektivní člen je dalším typem členství v ČKS. Může jím být pouze právnická osoba, tj. chovatelské kluby, kynologická sdružení, atp.\n\nSpolu s Moravskoslezským kynologickým svazem a dalšími patnácti svazy je ve Sdružení sportovních svazů České republiky (ČSS ČR), nástupnické organizaci Svazarmu.\n\n"}
{"id": "97947", "url": "https://cs.wikipedia.org/wiki?curid=97947", "title": "Urmijské jezero", "text": "Urmijské jezero\n\nUrmijské jezero (persky دریاچه ارومیه, \"Daryāče-ye Orūmīye,\" ázerbájdžánsky اورمو گؤلو, \"Urmiya gölü,\" arménsky \"Ուրմիա, Ourmia,\" latinsky \"Lacus Matianus)\" je bezodtoké jezero mezi provinciemi Východní a Západní Ázerbájdžán na severozápadě Íránu. Má rozlohu 5800 km². Je 140 km dlouhé a maximálně 55 km široké. Průměrně je hluboké 6 m a dosahuje maximální hloubky 15 m. Rozloha povodí je 50 000 km². Leží v jižní části Arménské vysočiny v nadmořské výšce 1275 m.\n\nNa jezeře je 102 ostrovů, převážně v jižní části. Jsou to \"Arezu\", \"Ashk\", \"Espir\", Kabudan, \"Shahi\" (\"Eslami\"), \"Espiro\", \"Espirak\", \"Azin\", \"Mehr\", \"Mehran\", \"Mehrdad\", \"Borzu\", \"Borz\", \"Siyavash\", \"Siyah-Tappeh\", \"Tanjeh\", \"Tanjak\", \"Bon-Ashk\", \"Ashksar\", \"Ashku\", \"Chak-Tappeh\", \"Day\", \"Magh\", \"Meydan\", \"Cheshmeh-kenar\", \"Miyaneh\", \"Samani\", \"Azar\", \"Sangan\", \"Sangu\", \"Tak\", \"Jowzar\", \"Jovin\", \"Jodarreh\", \"Sepid\", \"Bastvar\", \"Zirabeh\", \"Bahram\", \"Gorz\", \"Ardeshir\", \"Nahid\", \"Penhan\", \"Shahin\", \"Kenarak\", \"Zartappeh\", \"Khersak\", \"Naviyan\", \"Omid\", \"Garivak\", \"Gordeh\", \"Giv\", \"Kalsang\", \"Golgun\", \"Aram\", \"Panah\", \"Kariveh\", \"Zagh\", \"Meshkin\", \"Sahran\", Pishva, \"Kam\", \"Kameh\", \"Sorush\", \"Sorkh\", \"Shabdiz\", \"Nakhoda\", \"Kuchek-Tappeh\", \"Tus\", \"Borzin\", \"Arash\", \"Atash\", \"Siyah-sang\", \"Karkas\", \"Shurtappeh\", \"Navi\", \"Nahoft\", \"Shush-Tappeh\", \"Iran-Nezhad\", \"Shamshiran\", \"Mahdis\", \"Kakayi-e Bala\", \"Kakayi-ye Miyaneh\", \"Kakayi-e Pain\", \"Takht\", \"Takhtan\", \"Markid\", \"Kaveh\", \"Mahvar\", \"Nadid\", \"Kaman\", \"Zarkaman\", \"Zarkanak\", \"Nahan\", \"Bard\", \"Bardin\", \"Bardak\", \"Tir\", \"Tashbal\", \"Sarijeh\", \"Bon\", \"Kafchehnok\".\n\nDo jezera ústí velké množství řek. Největší z nich je Džagatu. Delty jsou většinou bažinaté. Úroveň hladiny se zvyšuje na jaře.\n\nSlanost vody je 150 až 230 ‰. Na pobřeží se vyskytují místy slaniska.\n\nJedna z nejstarších zmínek o Urmijském jezeře byla nalezena v asyrských záznamech z 9. století př. n. l. V záznamech Salmanassara III. (vládl 858 až 824 př. n. l.) se objevují dva názvy v oblasti Urmijského jezera: \"Parsuwash\" a \"Matai.\" \n\nNení úplně zřejmé, zda mělo jít o názvy míst, nebo kmenů, v záznamech následuje seznam „králů“. Ale Matai byli Médové a název „Parsuwash“ lingvisticky odpovídá staroperskému slovu \"pārsa,\" čili etnolingvistickému označení Achaimenovců.\n\nŘímané jezeru říkali \"Lacus Matianus.\" Nacházelo se uprostřed Mannajského království; zbytky mannajského osídlení byly odkryty v pahorku Hasanlu na jižním břehu jezera. Mannajci byli později poraženi íránským národem zvaným Matiani, který bývá ztotožňován se Skythy, Šaky, Sarmaty nebo Kimmerijci. Zemi se začalo říkat \"Matiane\" nebo \"Matiene;\" není jasné, zda byla země pojmenována podle jezera, nebo obráceně.\n\nDnešní název dostalo jezero podle města Urmia na západním břehu. Jméno \"Urmia\" pochází ze syrštiny a znamená „město vody“. Na počátku 30. let 20. století bylo jezero pojmenováno دریاچه رضائیه \"(Darjáče-je Rezá'ije)\" podle Rezášáha Pahlavího, ale po íránské revoluci koncem 70. let bylo přejmenováno na دریاچه ارومیه \"(Darjáče-je Orúmíje).\" Jeho staré perské jméno bylo \"Čičast,\" což znamená „třpytivé“, kvůli třpytícím se částečkám minerálů rozpuštěných ve vodě a usazených na březích. Ve středověku bylo jezero známé pod názvem \"Kabuda\" (arménsky \"Gabod),\" což persky znamená „Azurové“.\n\nRyby v jezeře nežijí, vyskytují se v něm pouze drobní korýši. Na jezeře je rozvinutá místní vodní doprava. V blízkosti jezera leží města Urmija a Tabríz. V listopadu 2008 byl dokončen most přes Urmijské jezero spojující západní a východní břeh jezera v nejužším místě.\n\n"}
{"id": "97950", "url": "https://cs.wikipedia.org/wiki?curid=97950", "title": "Namak", "text": "Namak\n\nNamak ( [Darjáče-je Namak]) je jezero-solná pánev (kavír) na západě pouště Dašt-e Kavír na hranici provincií Isfahán, Qom a Semnán v Íránu. Slanisko má rozlohu 4000 km², jezero 3000 km².\n\nV zimě a na začátku jara, kdy je v řekách více vody se na dně slaniska vyváří mělké jezero nebo soustava jezer. Každý rok mají jiný tvar a jinou velikost.\n"}
{"id": "97951", "url": "https://cs.wikipedia.org/wiki?curid=97951", "title": "Plynojem", "text": "Plynojem\n\nPlynojem je stavba sloužící k uskladňování technických plynů, obvykle válcového nebo kulového tvaru.\n\nBěžně se používaly tři druhy plynojemů:\n\nMohutné plynojemy byly součástí průmyslových areálů a městských aglomerací zhruba od druhé poloviny 19. do druhé poloviny 20. století. Sloužily především k jímání svítiplynu, kterým se v té době osvětlovaly ulice i domácnosti. Dnes jsou jejich stavby buď rozebrány, nebo slouží pro jiné účely (bydlení, muzea).\n\n"}
{"id": "97956", "url": "https://cs.wikipedia.org/wiki?curid=97956", "title": "Hammar", "text": "Hammar\n\nHammar ( ) je slané jezero v provinciích Dhī Qār a Basra v jižním Iráku. Má rozlohu 1950 km². Je 120 km dlouhé a maximálně 20 km široké. Dosahuje maximální hloubky 3 m. Vzniklo v 5. století, když se v důsledku silných povodní na Eufratu protrhly hráze a nížina mezi městy Basra a Suk-eš-Šujuch byla zatopena.\n\nJezero je obklobeno bažinatým územím, které je hustě zarostlé rákosem.\n\nNa západě do jezera ústí rameno Eufratu a voda odtéká průtokem do řeky Šatt al-Arab. V dubnu a květnu, kdy je hodně vody v Eufratu hladina stoupá a hloubka dosahuje 3 m, v zimě hloubka klesá na 1,5 m.\n\nLodní doprava je možná v jižní části.\n"}
{"id": "97968", "url": "https://cs.wikipedia.org/wiki?curid=97968", "title": "Grand Prix Nového Zélandu 1968", "text": "Grand Prix Nového Zélandu 1968\n\n15. New Zealand International Grand Prix\n\nRound 1 Tasman Series 1968\n\nStupně vítězů\n\n"}
{"id": "97976", "url": "https://cs.wikipedia.org/wiki?curid=97976", "title": "Monolitické jádro", "text": "Monolitické jádro\n\nMonolitické jádro je druh jádra operačního systému, jehož veškerý kód běží ve stejném (jaderném) paměťovém prostoru, který se anglicky označuje jako kernel space. Tím se liší od tzv. mikrojádra, které většinu tradičních činností monolitického jádra, jako je třeba správa souborových systémů, implementuje v procesech, které běží v uživatelském paměťovém prostoru.\n\nPřestože jsou monolitická jádra psána tak, aby byla činnost jednotlivých subsystémů oddělená, jsou jednotlivé části velice silně provázány. A navíc, protože sdílejí stejný paměťový prostor, může chyba v jednom subsystému zablokovat jiný, nebo dokonce shodit celé jádro. Na druhou stranu, pokud je dbáno na správnou implementaci jednotlivých částí, je monolitické jádro velice efektivní.\n\nRozhraní mezi operačním systémem a procesy zajišťují v monolitickém jádře tzv. systémová volání. Pomocí systémových volání mohou procesy využívat služby nabízené jádrem operačního systému, je-li jim to povoleno.\n\nUnixové jádro je typickým příkladem monolitického jádra včetně systémů FreeBSD, Linux nebo Solaris. Jejich novější generace přidávají podporu zavádění modulů za běhu, a proto není nutné při přidání dalšího hardware restartovat celý systém (např. USB flash disk), ale i jiné funkce (například podpora pro další síťové protokoly). Stačí za běhu nahrát moduly, které se zavedou do adresového prostoru jádra a propojí se s jeho funkcemi. Modulární jádro ale i s moduly zůstává monolitickým jádrem, protože vše běží v jediném paměťovém prostoru.\n\nPři zavádění modulů až v okamžiku jejich potřeby vzniká jisté zpoždění, které je v mnoha případech akceptovatelné, ale někdy jsou moduly zaváděny ihned po startu systému.\n\n\n"}
{"id": "97979", "url": "https://cs.wikipedia.org/wiki?curid=97979", "title": "Zubové čerpadlo", "text": "Zubové čerpadlo\n\nZubové čerpadlo používá k čerpání kapaliny dvou ozubených kol. Jedná se o jedno z nejběžnějších typů čerpadel používaných v hydraulických systémech.\n\nPrincip zubového čerpadla je založen na tom, že zuby dvojice ozubených kol mohou unášet čerpanou látku, a zároveň těsnit, pokud do sebe zapadnou. U klasického čerpadla je tento princip nejlépe patrný. Na stejném principu pracuje i dvourotorový kompresor.\n\nRozlišují se dva základní typy:\n\nKonstrukce jednotlivých typů čerpadel se liší podle toho, k čemu je čerpadlo využíváno. Klasické zubové čerpadlo (obr. 1) se používá především pro čerpání kapaliny (oleje) v hydraulických systémech (například stavební stroje; bagry, rypadla…). Další ze základních typů je excentrické čerpadlo pro olejové pumpy v automobilech (obr. 2) a excentrické čerpadlo určené pro čerpání kapalin vysoké viskozity.\n\n"}
{"id": "97986", "url": "https://cs.wikipedia.org/wiki?curid=97986", "title": "Měkký kryt", "text": "Měkký kryt\n\nMěkký kryt (protisk, též vernis mou) je jedním ze způsobů grafické techniky leptu. Řadíme jej do tisku z hloubky. V mezinárodním značení má symbol C6.\n\nV moderní grafice se jedná o velmi oblíbenou techniku. Velmi dobře se kombinuje s akvatinou nebo leptem. Techniku objevil Švýcar Dietrich Meyer kolem roku 1660. \n\nNa desku se nanese kryt (jedná se o totožnou směs jako při leptu, ale změkčenou mastným preparátem jako je lůj nebo vazelína) a upevní papír s kresbou. Kresba se obtáhne různě silnými tužkami, kostěným hrotem nebo i prstem a protlačí krytem až na povrch kovové desky. Měkký kryt v místě kresby ulpí na spodní straně papíru. Do měkkého krytu lze kreslit i přímo jehlou pro dosažení tvrdé linie nebo hrubším štětinovým nebo drátěným štětcem. Po odstranění papíru se deska zaleptá a po smytí krytu je deska připravena k tisku. Při neuspokojivém výsledku je možné desku znovu pokrýt krytem a zopakovat celý postup. \n\nPro přípravu měkkého krytu existuje množství alternativních receptů. Kromě běžné směsi, sestávající ze 2 dílů asfaltu a 1 dílu loje se používá také směs 3 dílů vosku, 2 dílů asfaltu, 1 dílu loje, upravená přídavkem terpentýnu. Je možné užít také běžecký vosk dodávaný ve spreji. Jestliže se k pevnému krytu přidá prchavý levandulový olej, lze kryt před leptáním mírně vytvrdit zahřátím, při kterém se část oleje odpaří.\n\nPro kresbu je vhodné užít tenčí papír s ostrým zrnem, např. zn. Ingres. Výsledkem je tisk, který se charakterem blíží kresbě křídou či pastelem a působí malířsky jemnou zrnitostí, kterou zanechává povrch papíru. Technika připouští mnoho variací. Jednou z nich je materiálový tisk, kdy se skrz měkký kryt protlačí struktura látky, zrnitého papíru, listů nebo jiného materiálu s reliéfním povrchem a výsledkem je obraz připomínající koláž.\n\nTechniku \"vernis mou\" užívali ve Francii např. Auguste Renoir, Edgar Degas, Lovis Corinth, Charles-François Daubigny, Mary Cassatt, v Anglii Thomas Gainsborough, John Sell Cotman a Thomas Girtin, Belgičan Félicien Rops (1833–1898), v Německu Käthe Kollwitz, z domácích umělců užívali barevný měkký kryt např. Viktor Stretti, Jaromír Stretti-Zamponi nebo Tavík F. Šimon.\nMetoda vícebarevného tisku s využitím měkkého krytu, kterou zavedl německý grafik Walter Ziegler (1859-1932). Pro každou barvu se užívá jedna matrice a pro dokonalý soutisk je nutné, aby desky měly přesně shodný formát. Na kreslicí prkno opatřené ze dvou stran nízkými zarážkami se připevní tenký kreslicí papír se zrnitým povrchem. Pod papír se postupně vsouvají matrice a na každé z nich se provede do krytu kresba jednou barvou. Pak se desky obvyklým postupem vyleptají a po navalení barvou se tisknou. Výsledkem je velmi přesná reprodukce barevné kresby. \n\n\n"}
{"id": "97988", "url": "https://cs.wikipedia.org/wiki?curid=97988", "title": "Gravitační konstanta", "text": "Gravitační konstanta\n\nGravitační konstanta (též Newtonova gravitační konstanta) je v Newtonově gravitačním zákoně konstanta úměrnosti mezi gravitační silou a součinem hmotností interagujících těles děleným kvadrátem jejich vzdálenosti. Je to jedna ze tří základních fyzikálních konstant (viz Planckova konstanta a rychlost světla), které určují volbu našich jednotek vůči jednotkám Planckovým.\n\n\nPrvní praktické měření gravitační konstanty provedl Henry Cavendish v roce 1798. Jeho aparatura se skládala ze dvou olověných kuliček o hmotnosti 730 g, umístěných na vodorovném rameni, zavěšeném na tenkém vlákně. Na rameni, které s vláknem fungovalo jako torzní váhy, bylo umístěno zrcátko. Paprsek světla, odražený od zrcátka, indikoval výchylku, která byla měřena pomocí dalekohledu. Ke kuličkám byla střídavě z jedné a druhé strany přibližována dvojice větších olověných koulí o hmotnostech 158 kg, umístěná na nezávislém otočném rameni.\n\nV roce 1896 použili Richarz a Krigar-Menzel dvojici kilogramových závaží, zavěšených na různě dlouhých vláknech na rovnoramenných vahách. K tělesům byl umístěn velký olověný blok tak, aby jedno těleso bylo nad a druhé pod ním.\n\nJednodušší metodu měření navrhl fyzik P. Jolly. Na velmi citlivých rovnoramenných vahách vyvážil kouli o hmotnosti m. Pod ni pak umístil masivní kouli o hmotnosti M, jejíž střed byl ve vzdálenosti r od menší koule. Působením gravitační síly mezi oběma koulemi se ručička vah vychýlí. Rovnováha je pak obnovena přidáním závaží o hmotnosti Z na misku vah. Mezi oběma koulemi působí gravitační síla formula_1. Mezi Zemí a závažím Z pak tíhová síla formula_2, kde formula_3 je tíhové zrychlení. Mají-li být váhy v rovnováze, musí platit rovnost formula_4, tedy formula_5, a odtud formula_6. Jolly použil koule o hmotnostech M=6 tun, m=10 kg, jejich vzdálenost r=60 cm a závaží Z=1,1 mg. po dosazení mu tedy vyšla relativně přesná hodnota G=6,472×10 N·m·kg.\nPočátkem 20. století byla gravitační konstanta změřena jako (6,67 ± 0,01) · 10.\n\n"}
{"id": "97989", "url": "https://cs.wikipedia.org/wiki?curid=97989", "title": "Planckovy jednotky", "text": "Planckovy jednotky\n\nPlanckovy jednotky představují přirozený způsob zavedení fyzikálních jednotek tak, že gravitační konstanta, redukovaná Planckova konstanta a rychlost světla mají jednotkovou velikost. \nV těchto jednotkách jsou obvykle výpočty v téměř všech fundamentálních teoriích algebraicky jednodušší. \n\nPlanckova délka a čas vyjadřují hranici platnosti klasických zákonů fyziky. Každý objekt, který by byl menší než Planckova délka, by měl podle relace neurčitosti tolik energie resp. takovou hmotnost, že by zkolaboval do černé díry. K popisu jevů v takto malém měřítku je potřeba použít teorii, která by korektně spojovala kvantovou mechaniku s obecnou teorií relativity, jejíž hledání patří k největším výzvám současné fyziky.\n\nPlanckovy jednotky tvoří přirozený systém jednotek pro vzdálenost, čas a hmotnost tím, že jsou výjádřeny pomocí základních přírodních konstant: gravitační konstanty \"G\", rychlosti světla \"c\" a Planckovy konstanty \"h\".\n\nDefinice Planckových jednotek vychází z jednoduché úvahy, hledání matematického vyjádření délky, času a hmotnosti jako součinu a podílu vhodných mocnin konstant \"G\", \"c\" a formula_1, kde formula_2:\n\nVedle těchto tří výše popsaných jednotek jsou používány taky následující odvozené jednotky:\n\nKde \"k\" je Boltzmannova konstanta. Planckova plocha hraje důležitou roli především v teorii superstrun a při uvažování entropie černých děr.\n\n"}
{"id": "97990", "url": "https://cs.wikipedia.org/wiki?curid=97990", "title": ".ca", "text": ".ca\n\n.ca je internetová národní doména nejvyššího řádu pro Kanadu.\n\nZájemci o doménu .ca musí splňovat podmínky pro registraci, zvané \"Canadian Presence Requirements\". Například to je\n\n\nV Kanadě lze registrovat doménu druhé úrovně (např. example.ca) nebo doménu třetí úrovně v některé z domén druhé úrovně, které označují region (např. example.ab.ca).\n\nJakoukoliv žádost o registraci je třeba podat certifikovanému registrátorovi.\n\nNásledující rozdělení je historickým reliktem z doby, kdy domény přidělovala CIRA. Společnosti s federální působností mohly mít doménu \".ca\", zatímco ostatní společnosti musely mít doménu třetí úrovně v rámci domény označující provincii, např. \".mb.ca\". Nyní již toto pravidlo neplatí a je možné registrovat přímo v ccTLD.\n\n\n"}
{"id": "97991", "url": "https://cs.wikipedia.org/wiki?curid=97991", "title": "Breakaway (píseň)", "text": "Breakaway (píseň)\n\nBreakaway (Utéct) je první singl Kelly Clarkson (Severní Amerika, Brazílie, Latinská Amerika a Austrálie) a pátý singl (Velká Británie) ze stejnojmenného alba. Po neslavných singlech z předešlého alba je Breakaway považován za comeback této američanky.\n\nSingle napsala Avril Lavigne, B. Beneate a Michael Gerrard, produkoval ho John Shanks. Song byl původně napsán na album Under My Skin kanaďanky Avril Lavigne, ale nakonec se jí píseň zdála na její druhé album nevhodná. Následkem toho bylo, že se tohoto songu chytl producentský tým kolem Clarkson a vznikla titulní píseň k filmu .\nDíky úspěchu tohoto singlu nemusela Clarkson dlouho hledat název pro své druhé album – pojmenovat ho \"Breakaway\" jí přišlo naprosto ideální.\n\nHudebně je tato píseň velice podobná singlu, který vyšel před 25 lety skupině ABBA a nesl název \"Cassandra\".\n\nDíky tomu, že singl je oficiální melodií k filmu , tak i klip je propojen scénami z filmu a záběry, kterak se Clarkson vžívá zpět do svých dětských let a přeje si stát se herečkou. Nakonec klip končí tak, že je ukázaná Kelly Clarkson v současnosti jako úspěšná superhvězda.\n\nKlip, kterým se song prezentuje ve Velké Británii, je natočen během koncertu v Londýně.\n\nPo neúspěšných singlech \"Low\" a \"The Trouble With Love Is\" byla Kelly Clarkson podle některých kritiků odepsaná. A její vítězství v American Idol bylo dávnou minulostí. Nicméně \"Breakaway\" se stalo jedním z nejúspěšnějších singlů roku 2004. Píseň se stala populární jak mezi dětmi tak i mezi dospělými.\nPíseň se sice nedostala na vrchol Billboard Hot 100, v patrnost vešla hlavně díky setrvačnosti v hitparádě. Do pořadí naskočila v srpnu 2004 a vypadla až v červenci 2005.\nProto se singl stal také jedním z nejúspěšnějších singlů vůbec. Tato hitparádová setrvačnost je přisuzována hlavně díky digitálnímu stahování, díky němuž dostala třikrát platinovou desku – tedy prodala více než 600 000 nosičů.\n\nV Austrálii debutoval singl na čísle 10, ale poté už nebyl schopen dosáhnout lepšího umístění. Vysoké popularitě se píseň těšila v Kanadě, kde se vyšplhala až na 2. místo. Úspěchy zaznamenala i v evropských zemích. Ve Velké Británii a Nizozemí byl singl vydán až 26. června 2006.\n"}
{"id": "97998", "url": "https://cs.wikipedia.org/wiki?curid=97998", "title": "Datagram", "text": "Datagram\n\nDatagram je v informatice označení pro základní jednotku, která je přepravována v počítačové síti s přepojováním paketů, kde není zajištěno jejich doručení, zachování pořadí ani eliminace duplicity. Datagram obsahuje hlavičku, která nese služební informace (cíl, odesílatel a případně další řídící informace) a tělo, které obsahuje vlastní přenášená data. Díky tomu není přeprava datagramů v takové síti závislá na předchozím stavu sítě nebo vlastním pohybu datagramu, což vede k zjednodušení řízení sítě i vlastního doručování dat.\n\nTermín \"datagram\" je někdy chápán jako synonymum s termínem paket, avšak jsou mezi nimi jemné rozdíly. Zatímco paket označuje obecná data přepravovaná v síti s přepojováním paketů, datagram obvykle označuje pakety související se službami, které neposkytují záruky (IP datagram, UDP datagram). V případě, kdy je fragmentován IP datagram, označují se vzniklé fragmenty jako pakety.\n\nDo výše uvedeného pravidla však nezapadá označení TCP segment, který označuje IP datagram nesoucí část souvislého toku dat přepravovaného pomocí TCP protokolu, který poskytuje na přepravu záruky (záruka pro doručení, resp. vyřešení ztrát, zachování pořadí a odstranění duplicit).\n\n"}
{"id": "97999", "url": "https://cs.wikipedia.org/wiki?curid=97999", "title": "New General Catalogue", "text": "New General Catalogue\n\nNew General Catalogue (NGC) je nejznámějším katalogem objektů hlubokého vesmíru v amatérské astronomii. Obsahuje přibližně 8 000 objektů, které jsou známy pod označením NGC objekty. NGC je jeden z nejrozsáhlejších všeobecných katalogů, zahrnuje všechny typy objektů hlubokého vesmíru (nespecializuje se například pouze na galaxie).\n\nAutorem NGC je John Louis Emil Dreyer - (od roku 1882 ředitel na observatoři Armagh v Irsku). Dreyer preferoval kompilaci starších pozorování a vydal nejprve Druhý katalog hvězd Armaghské observatoře a po získání vládního jednorázového grantu 2 000 liber v roce 1883 zakoupil desetipalcový refraktor, s nímž mohl pokračovat v pozorování mlhovin, hvězdokup a galaxií. V roce 1888 vydává Nový obecný katalog mlhovin a hvězdokup (The New General Catalogue of Nebulae and Clusters of Stars) známý dnes pod zkratkou NGC.\n\nTento vynikající katalog obsahující 7 840 objektů, vznikl vlastně proti plánům Dreyera, který plánoval vydávat jen doplňky k Herschelovu katalogu, ale na objednávku Královské astronomické společnosti sestavil nový katalog.\nV dalších letech svou práci dovršil vydáním dvou doplňků k NGC: v roce 1895 vydává katalog IC I (Index Catalogue) s 1 529 objekty a v roce 1908 katalog IC II (Second Index Catalogue). Katalog NGC a oba doplňky obsahují celkem 13 226 objektů. Dreyerovy katalogy se tak staly základním katalogem nehvězdných objektů.\n\n\n"}
{"id": "98001", "url": "https://cs.wikipedia.org/wiki?curid=98001", "title": "Herkules antilský", "text": "Herkules antilský\n\nHerkules antilský (\"Dynastes hercules\") je brouk, největší ze 6 zástupců rodu herkules (\"Dynastes\"). Dorůstá (včetně všech výrůstků) délky až 18 cm a někdy bývá (zejména ve starší literatuře) uváděn jakožto největší brouk, obvykle je však dávána přednost titánu obrovskému (\"Titanus giganteus\") a také piluně velkozubé. Navíc pokud je posuzována spíše celková mohutnost nebo hmotnost a výčnělky jsou ignorovány, propadá se hluboko do pole. Vyskytuje se v deštném pralese Střední a Jižní Ameriky.\n\n\n\n\n\n\n\n\n\n\n\n\n\n\n"}
{"id": "98004", "url": "https://cs.wikipedia.org/wiki?curid=98004", "title": "Communiqué", "text": "Communiqué\n\nCommuniqué je druhým studiovým albem britské rockové skupiny Dire Straits, kterým se snažila rychle navázat na své debutové album. V USA získalo zlatou desku.\n\nDruhé album bylo natočeno v prosinci 1978 na Bahamách a vydáno posléze v době, kdy se teprve výrazně v žebříčcích prosadilo první album Dire Straits. Špatné načasování vydání alba \"Communiqué\" se projevilo i na singlu \"Lady Writer\", který se v žebříčcích v Británii a USA dostal pouze na hranici první padesátky. Album, na němž vynikly hlavně písně ve volnějším tempu, zůstává do jisté míry opomíjené v historii kapely dodnes.\n\nKódové označení desky u firmy Vertigo bylo 9102 031.\n\n\n"}
{"id": "98009", "url": "https://cs.wikipedia.org/wiki?curid=98009", "title": "Herkules (rozcestník)", "text": "Herkules (rozcestník)\n\nHerkules je slovo s mnoha významy. Může znamenat:\n\n\n\n\n\n\n"}
{"id": "98012", "url": "https://cs.wikipedia.org/wiki?curid=98012", "title": ".pl", "text": ".pl\n\n.pl je internetová národní doména nejvyššího řádu pro Polsko.\n\nNěkteré domény druhé úrovně jsou vyhrazeny pro určené účely:\n\n"}
{"id": "98013", "url": "https://cs.wikipedia.org/wiki?curid=98013", "title": "Remington 700", "text": "Remington 700\n\nRemington 700 je opakovací puška rozšířená v civilním sektoru jako lovecká nebo sportovní zbraň. Americká firma Remington Arms vyrábí pušky modelu 700 různých ráží a rozličnými velikostmi zásobníku od roku 1962. Zbraň používá závěr systému Mauser.\n\nPod označením M40 byla zavedena do výzbroje americké námořní pěchoty v šedesátých letech 20. století jako standardní odstřelovačská puška, kdy nahradila odstřelovačskou variantu pušky M1 Garand. Má zásobník na pět nábojů ráže 7,62 x 51 mm NATO a optický zaměřovač s transfokátorem se zvětšením 3x-9x.\n\nV sedmdesátých letech 20. století byla zavedena mírně upravená verze M 40 A1 s těžší hlavní z nerezové oceli. Dřevěná pažba byla nahrazena praktičtější z vyztuženého plastu. Standardní optický zaměřovač má desetinásobné zvětšení.\n\nM 24 SWS \"(Sniper Weapon System)\" je standardní odstřelovačská puška americké armády zavedená do výzbroje koncem 80. let a postupně nahrazující předchozí odstřelovačskou pušku M21. Má stejný závěrový mechanizmus jako Remington 700 a zásobník na pět nábojů. Vzhledově se liší hlavně stavitelnou pažbou z kevlar-grafitového kompozitu. Tento systém obsahuje pušku, dvojnožku, optiku pro denní nebo noční vidění, mechanická mířidla, pohotovostní zásobu střeliva, sadu pro čištění, přepravní kontejner a schránku na optiku. Ke střelbě se používají vybrané náboje 7,62 x 51 mm NATO s označením \"M118 Special Sniper Ball\". Vyrábí se rovněž pro náboje .300 Winchester Magnum.\n\n"}
{"id": "98018", "url": "https://cs.wikipedia.org/wiki?curid=98018", "title": "Vracovský potok (přítok Syrovinky)", "text": "Vracovský potok (přítok Syrovinky)\n\nVracovský potok je pravostranný přítok Syrovinky v okrese Hodonín v Jihomoravském kraji. Délka toku činí 7,5 km. Plocha povodí měří 25,9 km².\n\nPotok pramení západně od Vracova v nadmořské výšce okolo 200 m. Na horním toku napájí \"Vracovský rybník\" a protéká Vracovem. Východně od města přijímá zleva \"Hlinický potok\". Odtud teče dále na východ k Bzenci, kde se vlévá do Syrovinky.\n\n"}
{"id": "98022", "url": "https://cs.wikipedia.org/wiki?curid=98022", "title": "Kyjovka", "text": "Kyjovka\n\nKyjovka (zvaná též Stupava) je malá moravská řeka pramenící na jižním svahu kopce \"Vlčák\" v Chřibech a tekoucí dále zhruba na jihozápad Středomoravskými Karpatami a Dolnomoravským úvalem. Je to levostranný přítok Dyje, do které se vlévá v oblasti jejího soutoku s Moravou. Délka toku činí 86,7 km. Plocha povodí měří 665,8 km².\n\nOd pramene teče Kyjovka krátce nitrem Chřibů přes obce Staré Hutě a Stupava v okrese Uherské Hradiště, pak vtéká do okresu Kroměříž, kde na katastru města Koryčany napájí stejnojmennou vodní nádrž na pitnou vodu. Dále protéká v Koryčanech (kde se nazývá Stupavkou) pod silnicí u Lískovce, teče údolím pod ulicemi Svatoplukova, Smetanova a Tyršova (zde údolí místně nazýváno Měsíčním), pod bývalou továrnou Michaela Thoneta až ke koryčanskému nádraží, před nímž protéká pod silnicí u Blišic a dále teče směrem k Mouchnicím.\n\nU Koryčan opouští řeka lesnaté Chřiby a protéká jižním okrajem Litenčické pahorkatiny. Pod městem velkým obloukem obtéká vrch Hradisko (361 m), opouští Zlínský kraj ve prospěch kraje Jihomoravského, u Snovídek (okres Vyškov) se obrací na jih a vstupuje do hlubokého údolí tvořícího východní okraj Ždánického lesa (okres Hodonín). Její tok odsud až do Kyjova sleduje Vlárská dráha z Brna do Veselí nad Moravou. Pod Bohuslavicemi se údolí řeky rozšiřuje (Kyjovská pahorkatina).\n\nPoté, co proteče městem Kyjov, podle nějž dostala jméno, vstupuje Kyjovka, již v regulovaném korytě, do ploché krajiny Dolnomoravského úvalu a pod Mistřínem přijímá zleva jeden ze svých největších přítoků Hruškovici. U Dubňan napájí Jarohněvický rybník, kterým začíná rozsáhlá kaskáda Mutěnických a níže Hodonínských rybníků, končící mezi Lužicemi a Hodonínem. Zprava se tu vlévá Prušánka.\n\nZa přemostěním železniční tratě Přerov – Břeclav mění Kyjovka směr z jižního až jihovýchodního na jihozápadní a teče dále po pravém okraji nivy řeky Moravy, do níž nemůže zaústit vlivem jejího ohrázování. Protéká zde podél řady obcí vinařského regionu Podluží (Týnec, Tvrdonice, Kostice, Lanžhot - vše okres Břeclav). Pod Lanžhotem přijímá zprava Svodnici a vtéká do lužních lesů v oblasti soutoku Moravy a Dyje. Zde pak od soutoku s Kopanicí tvoří část staré zemské hranice Moravy a Dolních Rakous, platné do roku 1920. Po několika kilometrech přirozeného meandrujícího toku se pak vlévá zleva do Dyje, nedaleko rakouské obce Rabensburg, v nadmořské výšce asi 150 m.\n\n\nPrůměrný průtok u ústí činí 0,82 m³/s. Stoletá voda zde dosahuje 50,1 m³/s.\n\nHlásné profily:\n\nNa řece se nachází Vodní nádrž Koryčany a soustava Mutěnických a Hodonínských rybníků.\n\n"}
{"id": "98023", "url": "https://cs.wikipedia.org/wiki?curid=98023", "title": "Dějiny Ameriky", "text": "Dějiny Ameriky\n\nDějiny Ameriky představují společné dějiny celého kontinentu a k němu náležících ostrovů; tedy Severní, Jižní Ameriky, včetně Střední Ameriky a Karibiku. Počátky lidského osídlení sahají do Doby ledové, kdy díky poklesu mořské hladiny lidé přešli z Asijského kontinentu do „Nového světa“. \n\nPředkové dnešních Indiánů byli lovci a sběrači, kteří přišli do Severní Ameriky pravděpodobně přes Beringův pevninský most. Ten byl na konci doby ledové opět zatopen. Paleoindiáni lovili americkou megafaunu; mamuty, bizony a soby karibu. Američtí obyvatelé rozvinuli svoji kulturu a v některých oblastech Předkolumbovské Ameriky rozvinuli vlastní civilizace. \n\nVývoj těchto skupin lidí probíhal v izolaci až do příchodu Evropanů v 15. století, kdy se v důsledku Španělských vpádů zhroutila Aztécká a Incká říše. Španělé tak ovládli rozsáhlá území a spolu s portugalskou kolonizací dnešní Brazílie vytvořili dnešní Latinskou Ameriku. V Severní Americe zakládali své kolonie především Francouzi a Britové, kteří nakonec kontinent ovládli. V roce 1783 vyhlásili nezávislost Spojené státy americké.\n\nDějiny Ameriky začínají s příchodem prvních obyvatel z Asie, resp. možná i Oceánie, který se odehrál v několika vlnách. Kdy na půdě kontinentu stanuli první lidé, je ovšem předmětem sporů. Prakticky všichni akceptují existenci migrační vlny předků dnešních Indiánů probíhající okolo 13 500 let př. n. l., avšak někteří vědci se domnívají, že nebyla první.\n\nNejradikálnější prameny předpokládají příchod lidí asi 40 000 let př. n. l., jde ovšem o značně menšinový názor. Genetické výzkumy, jejichž výsledky byly zveřejněny v roce 2009, ukazují, že všichni Indiáni pocházejí z jediné vlny pravěkých lovců. Ta měla pravděpodobně jen zhruba 250 členů.\n\nU Eskymáků se předpokládá příchod přes Sibiř a Aljašku mnohem později, snad okolo 600 let př. n. l.\n\nPředpokládá se, že v následných letech neměla americká část lidské populace až do Kolumbovy návštěvy žádný, resp. prakticky žádný významný styk se Starým světem. Výjimky představují ojedinělé návštěvy Vikingů a případně styky aljašských Eskymáků s obyvateli nejvýchodnějších výsp Asie.\n\n\nV předkolumbovském období vznikly v Americe tyto civilizace:\n\nRoku 1492 přistál u břehů Ameriky italský mořeplavec Kryštof Kolumbus (Cristóbal Colón). Krátce poté španělští conquistadoři (dobyvatelé) Hernán Cortés a Francisco Pizarro vyvrátili říše Aztéků a Inků, jejichž území pak připadlo Španělsku. Španělé ustanovili na svých územích 4 místokrálovství, nikdy se jim však nepodařilo dobýt území Mapučů a dalších indiánských kmenů, jež obývaly část nynějšího středního Chile a oblasti ležící dál na jih. \n\nJižní Amerika byla roku 1494 podle smlouvy z Tordesillas rozdělena na španělskou a portugalskou část. Portugalcům připadla dnešní Brazílie, tehdy však ve značně menším měřítku. Kolem roku 1650 začala kolonizace východního pobřeží Severní Ameriky. To záhy vedlo k dlouhému konfliktu mezi Brity a Francouzi.\n\nSedmiletá válka (1754–1763) zasáhla i území Severní Ameriky, kde se nazývala francouzsko-indiánská válka. Na americkém kontinentě se v ní střetly Francie a Spojené království, obě podporované indiánskými spojenci. Jejím výsledkem bylo obsazení Nové Francie britskými jednotkami.\n\nPrvním územím, které získalo nezávislost, byly Spojené státy americké roku 1783. Počínaje rokem 1791 pak vypukala osvobozenecká hnutí i v dalších zemích. \n\nZemě získavší nezávislost do roku 1826:\nChile, Argentina, Paraguay, Uruguay, Bolívie, Brazílie, Peru, Spojené provincie Nové Granady (Kolumbie, Venezuela, Ekvádor, Panama, Trinidad a Tobago), Spojené provincie Střední Ameriky (Guatemala, Salvador, Honduras, Nikaragua, Kostarika) a Mexiko.\n\nExpanze USA na západ vyvolala sérii konfliktů mezi osadníky a Indiány. Indiáni byli nakonec zatlačeni do rezervací. Roku 1861 se rozhořela Americká občanská válka, která byla vyvolána odlišným názorem na otroctví a především míru vlivu federální vlády. Skončila roku 1865 vítězstvím odpůrců otroctví.\n\nPřibližně ve stejné době, kdy skončily indiánské války v Severní Americe, byli v Chile a Argentině po více než 300 letech bojů s bělochy definitivně poraženi Mapučové. \nNa počátku 20. století se USA z poměrně zaostalé země velmi rychle transformovaly ve světovou velmoc. Z první války dokázaly vytěžit velký ekonomický profit a po pádu britské libry jako světové měny převzal dolar její místo. Do druhé války tak USA vstupovala jako velmoc, která sehrála jednu z klíčových rolí. \nNa konci 20. století po pádu Sovětského Svazu se pak staly vůdčí supervelmocí. Momentálně jsou největší vojenskou silou světa.\n\nJižní a Střední Amerika prodělaly několik pohraničních konfliktů a staly se bojištěm studené války (viz kubánská krize). Dále se zvyšuje propast mezi chudými a bohatými. Roku 2002 vyhlásila Argentina státní bankrot.\n"}
{"id": "98025", "url": "https://cs.wikipedia.org/wiki?curid=98025", "title": "Česká tisková kancelář", "text": "Česká tisková kancelář\n\nČeská tisková kancelář (zkratka ČTK, anglicky Czech News Agency nebo Czech Press Agency) je česká zpravodajská agentura (dříve tisková agentura nebo tisková kancelář), jedna z národních zpravodajských agentur.\n\n28. října 1918 byla založena Československá tisková kancelář, užívající zkratku ČTK, slangově přezdívaná Četka. \n\nČTK byla založena v roce 1992 zákonem č. 517/1992 Sb., o České tiskové kanceláři, jako veřejnoprávní médium a zároveň jako následnická organizace Československé tiskové kanceláře. Od roku 1996 ČTK není dotována ze státních prostředků.\n\nČTK má 14 poboček v České republice a zahraniční zpravodaje ve třech zemích. Zpracovává také zprávy světových agentur jako Reuters, AFP, AP, TASS, DPA, ANSA, EFE a spolupracuje i s řadou dalších národních agentur.\n\nK 1. lednu 2016 měla ČTK 263 zaměstnanců, z toho 187 redakčních pracovníků (redaktorů, zpravodajů, fotoreportérů, kameramanů atd.). Její multimediální produkce zahrnuje slovní zpravodajství v češtině a v angličtině, obrazové a zvukové zpravodajství, infografiku, videozpravodajství a další služby. ČTK denně poskytuje v průměru 700 textových zpráv, 400 fotografií, 35 zvukových záznamů a zhruba 200 videoreportáží měsíčně. Provozuje vlastní zpravodajský portál CeskeNoviny.cz.\n\nPoslání agentury definuje zákon o ČTK ve svém druhém paragrafu takto: „\"Posláním tiskové kanceláře je poskytovat objektivní a všestranné informace pro svobodné vytváření názorů. Tisková kancelář poskytuje službu veřejnosti šířením slovního a obrazového zpravodajství z České republiky a ze zahraničí. Stejnou službu poskytuje tisková kancelář i do zahraničí.\"“\n\nZákon současně stanoví, že stát sice může agentuře poskytnout účelovou dotaci, ta ale nesmí být použita ke krytí ztráty z hospodaření (poslední dotaci od státu dostala agentura v roce 1995), od roku 1996 o ně už nežádala.\n\nZpravodajství agentury se řídí také Kodexem, který přijala zhruba v roce 1993.\n\nObsahuje kolem 5 miliónů fotografií, podle ČTK představujících nejúplnější a nejpřehlednější kolekci snímků dokumentujících vývoj našich států i společnosti od počátku minulého století. Kolem 700 000 snímků je v digitální podobě jako součást Infobanky ČTK.\n\nObsahuje zpravodajství ČTK v češtině a v angličtině, dokumentační databáze, archiv všech deníků a dalších periodik vycházejících v České republice, jakož i další textové, obrazové i zvukové informace. V roce 2015 uvedla agentura novou verzi Infobanky přizpůsobenou moderním technologiím a designu. Nová verze například ukazuje související zprávy, fotografie a zvuky. Klientům je dostupná na adrese http://ib.ctk.cz.\n\nDokumentační databáze (například údaje o zemích světa, o Evropské unii, biografie významných lidí, databáze českého fotbalu) jsou součástí Infobanky ČTK. Jsou stejně jako ona přístupné na internetu za poplatek předplatitelům. V elektronické podobě začaly vznikat po roce 1993. Z doby před tím roky existují archivy papírové, případně mikrofišové (mikrofiche).\n\nAgenturní zpravodajství vzniklo v Českých zemích někdy počátkem 19. století spolu s rozvojem tiskového zpravodajství denního tisku. Zpočátku v němčině, s rozvíjejícím se češstvím na přelomu 19. a 20. století i v češtině.\n\nPůvodní rakouská státní tisková agentura k.k. Telegraphen-Korrespondenz-Bureau \"(Korrbyro)\", první státní tisková agentura na světě, soustředila po Rakousko-uherském vyrovnání svou činnost v Předlitavsku. A tak zároveň s Rakouskem-Uherskem vznikla v Praze v roce 1867 první agenturní odbočka v Českých zemích. Samostatné maďarské zpravodajství v Uhrách vedlo v roce 1883 k založení oficiální maďarské agentury MTI.\n\nPo Praze vznikaly v Českých zemích postupně i další agenturní odbočky – brněnská a ostravská (obě 1894), olomoucká, plzeňská a další. Zpravodajská korespondence probíhala v němčině. Česká redakce vznikla teprve v roce 1906 v pražské odbočce \"Korrbyra\".\n\nZkratka ČTK se objevila už na začátku první války, kdy ve Washingtonu představitelé českého exilu založili samostatnou zpravodajskou agenturu Českou tiskovovou kancelář. Stejně se jmenovala i národní agentura založená v roce 1916 v Londýně na podnět T. G. Masaryka.\n\nČeskoslovenská tisková kancelář vznikla 28. října 1918, spolu s Československou republikou. K jejím prvním českým agenturním novinářům patřili Karel Mečíř, Jan Hajšman, Cyril Dušek. Německé zpravodajství patřilo i nadále až do počátku nacistické okupace k jedněm z nejkvalitnějších.\n\nTehdejší „fotografické oddělení“ se začalo rozvíjet od poloviny 20. let. Rozsáhlý fotoarchiv přežil ve válečném vinohradském „exilu“ bombardování hlavní budovy agentury.\n\nZa nacistické a komunistické totality byla podrobena cenzuře a obsah zpravodajství byl podřizován potřebám režimu.\n\nAgentura sama shrnuje svou historii na svých stránkách.\n\nBývalý ředitel Milan Stibral byl v roce 1996 zvolen viceprezidentem evropského sdružení agentur EANA a v letech 1997 a 1998 stál v jejím čele. Ředitel Jiří Majstr byl do vedení (Boardu) EANA zvolen v letech 2012 až 2015 a znovu v roce 2018.\n\nV červenci 2017 uspořádala ČTK první ročník \"letní školy\" pro zájemce o žurnalistiku. Projekt o té doby pořádá každoročně.\n\nOd února 2018 je šéfredaktorkou ČTK Radka Matesová Marková. \n\nU příležitosti svého stého výročí založení uspořádala ČTK v roce 2018 celoroční putovní výstavu Okamžiky století a 17. listopadu poprvé ve své historii také \"den otevřených dveří\". V roce 2018 také při volbách poprvé využila automaticky generované zprávy.\n\nV roce 2019 připravila ke 30. výročí revoluce putovní výstavu Okamžiky sametové revoluce a podruhé otevřela své dveře veřejnosti.\n\nV roce 2004 získala redaktorka Radka Marková Novinářskou křepelku.\n\nČeský klub skeptiků Sisyfos udělil v roce 2006 ČTK zlatý Bludný balvan v kategorii družstev za „podporu propagace okultních nauk“.\n\nV roce 2009 získal technický ředitel ČTK Jan Kodera cenu Evropské aliance EANA za svoji vůdčí roli při vývoji a zavedení nového Multimediálního redakčního systému agentury (MRS), který převzala a dále rozvíjí např. německá nezávislá tisková agentura dpa.\n\nBývalý zpravodaj ČTK v Itálii a Vatikánu Karel Weirich byl v roce 2015 posmrtně oceněn prezidentem republiky medailí Za zásluhy. \n\nV roce 2011 vyhrál Czech Press Photo fotoreportér ČTK Michal Kamaryt v kategorii Sport. Vítězná fotografie se později dostala na známky finské pošty.\n\nFotoreportér ČTK Roman Vondrouš získal v roce 2012 za dostihy cenu Czech Press Photo 2012 a později také první cenu World Press Photo v kategorii sportovních akcí. Roman Vondrouš je již řadu let pravidelně oceňován v domácí soutěži Czech Press Photo. Na svém kontě má i čestné uznání v kategorii Aktualita. \n\nHlavní cenu v soutěži Czech Press Photo 2013 dostal fotoreportér České tiskové kanceláře (ČTK) Michal Kamaryt za snímek bývalého poslance a hejtmana Davida Ratha obžalovaného z korupce.\n\nV Czech Press Photo 2014 fotografové ČTK opět bodovali: Roman Vondrouš – 1. a 3. místo v kategorii Sport a Michal Kamaryt – 3. místo v kategorii Umění a zábava. Roman Vondrouš si dále odnesl cenu Nikon Sport Awards za výjimečnou fotografii vypjaté sportovní akce. Úspěchy četkařů uzavřel Tomáš Binter s cenou Canon Junior Awards. ČTK také udělila v rámci soutěže Cenu ČTK, kterou získal Karel Cudlín.\n\nFotoreportér ČTK Roman Vondrouš získal první cenu v kategorii Každodenní život v soutěži Czech Press Photo 2015 za snímky Havana Cars. V mezinárodní soutěži Pictures of the Year získal Vondrouš 2. cenu v kategorii sport za fotografii \"Horse race drama\". Ve stejném roce slavil úspěch i David Taneček, který vyhrál v kategorii Nikon Sport Awards. \n\nV soutěži Czech Press Photo v roce 2019 získali první cenu v kategorii dva fotoreportéři ČTK. Kateřina Šulová v kategorii Portrét za portrét operní pěvkyně Soni Červené a Roman Vondrouš v kategorii Lidé, o kterých se mluví, za sérii Premiér v Bílém domě . Bylo to 16. a 17. první místo pro fotoreportéry ČTK za 25 let této soutěže.\n\n\n\n"}
{"id": "98029", "url": "https://cs.wikipedia.org/wiki?curid=98029", "title": "Cape South Easter Trophy 1967", "text": "Cape South Easter Trophy 1967\n\nZávod Cape South Easter Trophy 1967 byl úvodním závodem Mistrovství Jihoafrické republiky Formule 1. Šampionát nebyl součástí mistrovství světa. Na okruhu Killarney zvítězil John Love s monopostem Cooper T79. Závod byl vypsán na dvě rozjížďky po 25 kolech a konečný vítěz byl stanoven po součtu obou kol.\n\nV prvním závodě na 25 kol zvítězil John Love (Cooper) před Bobem Andersonem (Brabham) a protože v druhém závodě si oba jezdci pořadí prohodili, o vítězi rozhodla rychlejší první rozjížďka a tak se vítězem stal John Love. Již první rozjížďka znamenala konec nadějím pro Dave Charltona (Brabham), kterého zradila technika, konkretně ho vyřadila prasklá poloosa jen těsně před závěrem prvního závodu. Prasklá poloosa na voze Dave Charltona byla natolik závažná, že nešla opravit a tak Dave Charlton nemohl nastoupit do druhé rozjížďky. Dalšími, kteří neviděli cíl prvního závodu byli Peter Gaylard a John McNicol (oba Lotus), prvně jmenovaný sice ve druhém závodě zajel sedmý čas, ale na body v celkovém součtu to nestačilo.\n\nVítězem celého závodu se stal John Love, který v prvním závodě zvítězil a ve druhém byl druhý, před Bobem Andersonem (druhý a první). Třetí byl jednoznačně Sam Tingle (LDS), v obou jízdách byl shodně třetí, také o čtvrtém a pátém místě nebylo třeba přemýšlet, Jackie Pretorius (Lotus) (4 a 4) a Trevor Blokdyk (Cooper) (5 a 5). O poslední bod svedli souboj Luki Botha (Brabham) a Leo Dave (Alfa Romeo) (oba šestí), nakonec si bod za šesté místo odnesl Leo Dave jenž v první jízdě dojel na sedmém místě zatímco Luki Botha (šestý v první jízdě) druhou jízdu pokazil a dojel až osmý.\n\n"}
{"id": "98030", "url": "https://cs.wikipedia.org/wiki?curid=98030", "title": "Mistrovství Evropy v ledním hokeji 1913", "text": "Mistrovství Evropy v ledním hokeji 1913\n\n4. mistrovství Evropy v ledním hokeji se konalo od 25. do 27. ledna v Mnichově v Německu. Hrálo se za účasti čtyř mužstev systémem každý s každým. Vítězem se při rovnosti bodů prvních dvou mužstev stala díky lepšímu skóre Belgie. Hrací doba byla 2x20 minut hrubého času.\n\nDomácí němečtí funkcionáři se snažili před mistrovstvím poukázat na to, že při účasti Rakouska se nemůže turnaje zúčastnit plnohodnotně tým Čech, ale neuspěli. Hrálo se v dřevěné hale s malou ledovou plochou (40x18m). Domácí tým v turnaji porazil pouze právě Rakousko, ale přesto ho zakončil s kladným skóre. Za Čechy zde poprvé nastoupil posléze dlouholetý reprezentant brankář Peka.\n\n Čechy – Belgie 4:4 (0:1, 4:3)\n\n25. ledna 1913 – Mnichov (Kunsteisbahn)\nBranky: 21. a 22. Jirkovský, 27. Palouš, 36. Jirkovský – 15. Geminne, 23. Goossens, 30. F. de Blommaert, 35. Deprez.\nRozhodčí: Steinke (GER)\nVyloučení: Šroubek.\n\nČechy: Peka – Jan Fleischmann, Palouš – Šroubek – Jarkovský, Jirkovský, Rublič.\n\n26. ledna 1913 (ráno) – Mnichov (Kunsteisbahn)\nBranky: Alfred Steinke, Franz Lange 2, Emil Rau 2 – F. de Blommaert 2, Deprez 2, Folksom, Goossens, F. Charlier, Coupez.\n26. ledna 1913 (odpoledne) – Mnichov (Kunsteisbahn)\nBranky: Deprez 4, Goosens 3, Geminne 2, F. Charlier 2, F. de Blommaert, Van den Bulcke – Rudolf Rauch.\n\n26. ledna 1913 (večer) – Mnichov (Kunsteisbahn)\nBranky: 5. Jirkovský, 20., 27. a 35. Vindyš – 14. Emil Rau, 17. Paul Martin.\nRozhodčí: Mussen (CAN)\nVyloučení: 15. Šroubek na 1. min.\n\nČechy: Peka – Jan Fleischmann, Palouš – Šroubek – Vindyš, Jarkovský, Jirkovský.\n\n27. ledna 1913 (ráno) – Mnichov (Kunsteisbahn)\nBranky: 4. Vindyš, 5. Jirkovský, 31. Jarkovský, 32. Šroubek, 37. Jirkovský, 38. Šroubek, 40. Jarkovský.\nRozhodčí: Wahrhut (GER)\n\nČechy: Peka – Jan Fleischmann, Palouš – Šroubek – Vindyš, Jarkovský, Jirkovský.\n27. ledna 1913 (odpoledne) – Mnichov (Kunsteisbahn)\nBranky: Lange 4, Martin 3, Steinke 2, Hartley 2, W. Glimm 2, Grauel – Kaser 2, Farber, Goldschmidt.\n1. Belgie\nBrankář: Francois Vergult.\nHráči: Henri van de Bulcke, Maurice Deprez, Francis Franck, Etienne Coupez, Paul Goeminne, Paul Loicq, Leon Gossens, Gaston van Folksom, Verges, Fernand de Blommaert, Freddy Charlier.\n2. Čechy\nBrankář: Jan Peka.\nObránci: Jan Fleischmann, Jan Palouš.\nZáložník: Josef Šroubek.\nÚtočníci: Jaroslav Jirkovský, Jaroslav Jarkovský, Josef Rublič, Otakar Vindyš, Miloslav Fleischmann.\n3. Německo\nHráči: Alfred Steinke, Franz Lange, Paul Martin, Charles George Hartley, Werner Glimm, Bruno Grauel, Emil Rauch.\n4. Rakousko\nBrankář: Hugo Nowak.\nHráči: Hans Payer, Jim Pipes, Franz Pipes, Krumbholtz, Buka, Schöpp, Teller.\n\n\n"}
{"id": "98034", "url": "https://cs.wikipedia.org/wiki?curid=98034", "title": "Velký strahovský stadion", "text": "Velký strahovský stadion\n\nVelký strahovský stadion či Stadion Strahov, Stadion Masarykův nebo také Strahovský stadion je stadion s největší rozlohou na světě. Jeho kapacita činí 250 000 míst, z toho 56 000 k sezení. Od 6. 3. 2003 jsou betonové tribuny zapsány na seznamu kulturních památek České republiky.\n\nStadion se nachází na pražském Strahovském kopci v těsné blízkosti Stadionu Evžena Rošického, na Atletické a Vaníčkově ulici (Břevnov čp. 100, Vaníčkova 6, Praha 6) mezi Malovankou a Hřebenkami.\n\nVýstavba prvního stadionu, který byl dřevěný s částečně nasypanými nekrytými hliněnými tribunami, avšak již na dnešním půdoryse, zde začala již roku 1926 pro VIII. Všesokolský slet. Autorem projektu byl Alois Dryák. Při Svatováclavském miléniu v roce 1929 se zde konala veřejná vystoupení orelských jednot, za nebývalé účasti cvičenců ve dnech 5. a 6. července 1929. Další, IX. Všesokolský slet se konal v roce 1932. Těchto akcí se jako hlava státu účastnil prezident T. G. Masaryk, na oba slety přijel na koni Hektorovi. Stadion byl pro druhý slet modernizován. V úpravách se pokračovalo i v dalších letech (1933, 1936, 1937, 1947), na kterých se podílela autorská dvojice Balcárek-Kopp, architekti specializující se na sportovní stavby.\n\nV roce 1937, při Zborovských oslavách (dvacátého výročí Bitvy u Zborova 2. července 1917), se tam veřejně naposledy rozloučil s přítomnými Pražany a legionáři, když stadion několikrát objel 4. července v otevřeném automobilu Praga, mávaje červenobílým šátkem v levé ruce. Největší návštěvnost zaznamenal areál v červnu a červenci roku 1938 již jako \"Masarykův státní stadion\", u příležitosti jubilejního „světového“ protiválečného X. Všesokolského sletu.\n\nKromě vlastní plochy stadionu stojí za zmínku, že se na komunikaci obkružující stadion konaly i motocyklové a automobilové závody, které mohli diváci sledovat právě z jeho vnějších ochozů.\n\nPo druhé světové válce se stavělo dále, a to v letech 1947 (30. výročí bitvy u Zborova za účasti prezidenta Edvarda Beneše), kdy plochu stadionu zaplnila legionářská jízda podporovaná letectvem ve vzduchu jako v roce 1937, ale vzápětí lehká i těžká bojová vozidla. XI. všesokolský slet 1948 Sokol využil jako protest proti nastupujícímu komunismu. Brzy poté došlo k rozpuštění Sokola následovaly spartakiády.\n\nPrvní celostátní spartakiáda se na strahovském stadionu uskutečnila v roce 1955. Před Československou spartakiádou 1975 vznikla současná podoba stadionu. Právě v druhé polovině 20. století se zde konaly celostátní a později Československé spartakiády, a to v pětiletých odstupech (celostátní 1955, 1960, 1965 a Československá 1975, 1980, 1985). V té době nesl stadion jméno Československé armády. V roce 1970 se Spartakiáda nekonala z důvodu vpádu sovětských vojsk v roce 1968 (při obnovování Sokola v roce 1968 se tam předpokládal v červenci 1970 XII. všesokolský slet). V 60. letech se tu nacházela dokonce jeden čas i závodní dráha a později i kryté lehkoatletické a běžecké dráhy v tribunách. Na podzim 1973 tu byla slavnostně zahájena III. letní spartakiáda spřátelených armád (4. až 6. září 1973), což byla první velká akce po roce 1968. Mimo defilé sportovců zúčastněných zemí na nákladních automobilech Praga V3S bylo v sobotu 2. září 1973 součástí programu vystoupení akrobatické skupiny Delta na letounech L-39 Albatros, závod v motokrosu, seskok parašutistů atp. Poslední spartakiáda se konala roku 1985, k další plánované v roce 1990 již nedošlo (konaly se jen tzv. tělovýchovné slavnosti na malém stadionu). \n\n18. srpna roku 1990 se tu konal jeden z největších rockových koncertů Rolling Stones, který navštívilo cca 100 000 lidí, a to včetně tehdejšího prezidenta republiky Václava Havla. Po pádu komunismu však megalomanská stavba neměla využití, a tak chátrala, na hřišti o rozloze 63 000 m² rostl plevel a malé stromky, ochozy se dostaly do havarijního stavu. V 90. letech byla plocha využívána i k výstavním akcím, konalo se zde mimo jiné také několik veletrhů ForArch. Na počátku 90. let zde byl také ukázkově předváděn kolektivní jezdecký sport pólo.\n\nObnovený XII. Všesokolský slet se zde za účasti prezidenta Václava Havla konal v roce 1994 opět na tomto velkém stadionu. Další Všesokolské slety se konaly již na Rošického stadionu v šestiletých intervalech – 2000, 2006 (jubilejní XV. Všesokolský slet se v roce 2012 konal 5. a 6. července na stadionu v Edenu, avšak většina cvičících Sokolů byla ubytována právě na Strahově ve studentských kolejích).\n\nNa začátku 21. století se objevovaly tendence stadion zbourat, nakonec ale padlo rozhodnutí, že bude zachován. V roce 2003 část stadionu za finanční podpory hlavního města Prahy rekonstruovala AC Sparta Praha, vzniklo zde na 7 fotbalových hřišť normálních rozměrů, z nich jedno s umělým trávníkem, a jedno hřiště na minifotbal, také s umělým povrchem. V roce 2014 se vyřešily složité majetkové vztahy a Stadion připadl městu.\n\n\n"}
{"id": "98041", "url": "https://cs.wikipedia.org/wiki?curid=98041", "title": "Between the Buttons", "text": "Between the Buttons\n\nBetween the Buttons je páté britské a sedmé americké album kapely The Rolling Stones, vydané v roce 1967.\n\nV roce 2003 jej časopis Rolling Stone vyhlásil 355. nejlepším albem všech dob.\n\nNahrávky Rolling Stones z roku 1967 nejsou přijímány zcela jednoznačně. Mnoho kritiků je označuje za směs jejich vlastního, syrového projevu s módními trendy Beatles, Kinks či Boba Dylana a psychedelickou hudbou. Pokud toto nebudeme brát v úvahu a budeme se koncentrovat čistě jen na samotné album, tak zjistíme, že se jedná o jedno z jejich nejlepších, které obsahuje mnoho skvělých písní. Skladby se zlepšily po textové stránce, staly se odvážnějšími a i aranže jsou nápaditější. Písně jako \"All Sold Out\", \"My Obsession\" nebo \"Yesterday's Papers\" jsou přemýšlivé, \"She Smiled Sweetly\" zase ukazuje skupinu v romantické poloze, zatímco \"Connection\" reprezentuje řízný rock.\n\nAutory jsou Mick Jagger a Keith Richards.\n\n\n"}
{"id": "98052", "url": "https://cs.wikipedia.org/wiki?curid=98052", "title": "Got Live if You Want It!", "text": "Got Live if You Want It!\n\nGot Live If You Want It! je první živé album kapely The Rolling Stones, vydané v roce 1966 a to pouze ve Spojených státech, kde se umístilo na šestém místě a získalo zlatou desku. Svým názvem odkazuje na EP \"got LIVE if you want it!\" vydané pouze ve Velké Británii v roce 1965.\n\nToto živé album nepatří mezi povedené nahrávky Rolling Stones. Většina materiálu byla pořízena během vystoupení v Royal Albert Hall v roce 1966. Některé písně však vůbec nebyly nahrány naživo, ale jen přidány zvukové stopy s ječícími fanynkami k několika starším studiovým R&B předělávkám. To ale není jediný kaz této desky. I samotné vystoupení a hlavně zpěv se jeví dosti odbytě, v některých pasážích zní falešně. To samé platí i o zvukové stránce celé desky. Album je tak spíše než záznamem koncertního umění Rolling Stones zajímavým suvenýrem do sbírky a ukázkou nízké kvality nahrávací techniky v roce 1966.\n\nAutory jsou Mick Jagger a Keith Richards, pokud není uvedeno jinak.\n\n"}
{"id": "98053", "url": "https://cs.wikipedia.org/wiki?curid=98053", "title": "Seznam zpravodajských agentur", "text": "Seznam zpravodajských agentur\n"}
{"id": "98055", "url": "https://cs.wikipedia.org/wiki?curid=98055", "title": "Grand Prix Nového Zélandu 1967", "text": "Grand Prix Nového Zélandu 1967\n\n14. New Zealand International Grand Prix\n\nRound 1 Tasman Series 1967\n\nStupně vítězů\n\n"}
{"id": "98057", "url": "https://cs.wikipedia.org/wiki?curid=98057", "title": "VBS1", "text": "VBS1\n\nVirtual Battlespace (VBS1) je interaktivní třírozměrný tréninkový systém pro výuku taktiky pro malé skupiny jednotek. Vyznačuje se fotorealistickým terénem, uživatelsky definovatelnými misemi, volitelnými vozidly a výstrojí a volitelným řízením prostředí pro rozšiřování zkušeností členů týmu. Po dokončení akce je možné analyzovat pohyby veškerých jednotek a vyhodnotit tak jejich chování a případné chyby, z nichž se mohou do budoucna poučit.\n\nVBS1 nabízí realistickou simulaci bojiště s možností pracovat s pozemní, námořní a leteckou technikou. Instruktor může vytvořit nový scénář a řídit prostředí simulace z vícenásobných pohledů (v oknech). Velící systém skupiny umožňuje předávat členům skupiny povely pro koordinaci smrtících a nesmrtících úkolů. Prostředí VBS1 zahrnuje simulaci větru, deště, mlhy, mraků, svítání nebo západu slunce a příliv nebo odliv.\n\nVBS1 je založeno na komerční hře Operace Flashpoint vytvořené českou společností Bohemia Interactive Studio a vyvinuto je její australskou pobočkou Bohemia Interactive Australia. Je určeno pro federální, státní a místní vládní agentury a jeho cílem je sloužit individuálním požadavkům pro tréninková prostředí armády, domobrany a dalších jednotek. VBS1 je nasazeno v prostředí místní sítě LAN nebo po internetu na přenosných nebo stolních počítačích. K jeho spuštění je nutná přítomnost speciálního USB klíče.\n\nVBS1 je používáno pro výuku doktríny, taktiku, techniku a procedury pro skupiny a čety pro útočné, obranné a hlídkové operace. VBS1 dodává umělé prostředí pro získání praktických zkušeností s vedením a organizováním s cílem dosáhnout úspěšných misí pro skupiny a jednotky.\n\nVirtual Battlespace 2 (VBS2) je nástupcem VBS1.\n\nVedoucí Bohemia Interactive Australia David Lagettie (Seventh) o něm řekl následující:\n\n\n"}
{"id": "98058", "url": "https://cs.wikipedia.org/wiki?curid=98058", "title": "Vrbová Lhota", "text": "Vrbová Lhota\n\nVrbová Lhota je obec v okrese Nymburk ležící 6 km jihozápadně od Poděbrad. Žije zde obyvatel a katastrální území měří 604 hektarů.\n\nKulturními památkami jsou v obci především secesní budova školy a kaplička svatého Václava z 19. století.\n\nPrvní písemná zmínka o obci pochází z roku 1502. V době pobělohorské při protireformaci mnozí nekatoličtí obyvatelé Vrbové Lhoty uprchli a stali exulanty v Pruském Slezsku. Jedním z nich byl i Jan Kupec († před 1759) s manželkou Kateřinou. Patří mezi zakladatele kdysi české osady Friedrichův Tábor v Pruském Slezsku (nyní Polsko). Více informací lze zjistit v publikacích Edity Štěříkové. Pobělohorské exulanty ze všech končin světa sdružuje Exulant (spolek). \n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Vrbová Lhota \"(528 obyvatel)\" byly v roce 1932 evidovány tyto živnosti a obchody: 2 hostince, kovář, pokrývač, 4 rolníci, řezník, 2 obchody se smíšeným zbožím, spořitelní a záložní spolek pro obec Vrbovou Lhotu, trafika.\n\nDopravní síť\n\nVeřejná doprava 2011\n\nU obce se nachází železniční zkušební okruh Výzkumného ústavu železničního.\n\n\n"}
{"id": "98060", "url": "https://cs.wikipedia.org/wiki?curid=98060", "title": "Kouřim", "text": "Kouřim\n\nKouřim je město ležící v okrese Kolín asi 21 km západně od Kolína. Žije zde obyvatel a její katastrální území má rozlohu 1440 ha. V roce 2011 zde bylo evidováno 761 adres. K obci patří i místní část Molitorov. Od 15. století do roku 1848 byla Kouřim centrem Kouřimského kraje, který zahrnoval rozsáhlé území východně od Prahy. Historické jádro města je městskou památkovou zónou.\n\nJméno Kouřimi je odvozeno od skutečného kouře, kterým dal kníže Lech praotci Čechovi znamení, aby věděl, na jakém místě se usídlil.\n\nV místní krajině je dokázáno osídlení lidmi již z mladší doby kamenné, zhruba 3000 let př. n. l. V 6. století n. l. přicházejí Slované z kmene Zličanů a v 7. století vzniká na místech dávného slovanského osídlení Stará Kouřim. Význam mohutného opevněného hradiště se mohl směle měřit s Prahou. Tzv. Kristiánova legenda z 10. století vypráví o souboji zlického knížete Radslava s přemyslovským knížetem Václavem, který Radslava božím zásahem bez boje porazil. Zlické knížectví, které se stalo nebezpečným konkurentem Prahy, bylo vyvráceno ve dvou taženích Václavova bratra Boleslava I., zvaného Ukrutný, a následně přešlo do majetku Slavníkovců. Hradiště Stará Kouřim zaniklo kolem roku 936. Přemyslovci poté založili na sousední ostrožně nové menší hradiště u svatého Jiří. Lehce opevněný velmožský dvorec stával v 11.–12. století na místě pravěkého hradiště a sídliště zvaného hradiště u svatého Vojtěcha.\n\nRovněž Slavníkovci začali brzy ohrožovat zájmy v Praze sídlících Přemyslovců. Mocenský střet obou rodů vyvrcholil vyvražděním Slavníkovců v Libici nad Cidlinou roku 995. Po dobytí slavníkovského panství vznikl kouřimský úděl, kde panovaly pod svrchovaností pražského knížete vedlejší větve přemyslovského rodu. Kouřimský údělný kníže Děpolt III. vedl ve 13. století odboj proti králi Přemyslu Otakaru I. Jeho vzpoura byla však rozdrcena, Děpolt zabit a hradiště zničeno. Z této doby pochází druhá legenda o vzniku jména města obsažená v Dalimilově kronice.\n\nSoučasná Kouřim, asi 1 km severozápadně od Staré Kouřimi a kdysi jedno z nejvýznamnějších královských měst v Čechách, byla patrně založena ve třetí čtvrtině 13. století králem Přemyslem Otakarem II. Nebývalý rozkvět středověké Kouřimi trval až do roku 1547, kdy byla Kouřim, podobně jako celý městský stav království, oslabena konfiskacemi v souvislosti s účastí v protihabsburském povstání.\n\nNejvětší úpadek města však nastal po roce 1620 v době třicetileté války, kdy bylo téměř zcela zničeno. Většinu majetku získal kníže Karel z Lichtenštejna a vylidněná Kouřim byla nadto několikrát vydrancována nejen procházejícími švédskými, ale též císařskými vojsky. Až do roku 1848 byla Kouřim krajským městem. V 19. století se ocitla mimo hlavní dopravní tepny, na rozdíl od jiných měst se zde nerozvinul významnější průmysl a její význam postupně upadal. Dnešní město s množstvím zachovalých památek je ale díky tomu častým cílem milovníků historie.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Kouřim \"(2875 obyvatel)\" byly v roce 1932 evidovány tyto živnosti a obchody:\nV obci Nesměň \"(přísl. Buda, Habr, Davídkov, Nouzov, 398 obyvatel, samostatná obec se později stala součástí Kouřimi)\" byly v roce 1932 evidovány tyto živnosti a obchody: cihelna, 3 hostince, kolář, 2 kováři, 2 mlýny, pokrývač, 11 rolníků, Ruské sanatorium Zemgor, 2 obchody se smíšeným zbožím, švadlena, tesařský mistr, trafika, truhlář\n\nMuzeum lidových staveb v Kouřimi leží asi 1 km jižně od středu města. Vzniklo v roce 1972 původně jako záchranný regionální skanzen objektů lidové architektury ze zátopové oblasti vodárenské nádrže na řece Želivce. První část skanzenu byla zpřístupněna v roce 1976. Nosným programem se později stal výběr základních regionálních typů lidové architektury z území České republiky a jejich prezentace. V současnosti se připravuje projekt dostavby skanzenu. Skanzen je také dějištěm častých národopisných pořadů a trhů.\n\nMěsto je pozoruhodně zachovaný celek se středověkým půdorysem, velkou částí hradeb a gotickým kostelem sv. Štěpána na náměstí.\nNáměstí o rozloze 16 250 metrů čtverečních je zachováno v původním rozsahu od založení města a patří k největším náměstím českých středověkých měst. Poprvé bylo vydlážděno roku 1536, současné dláždění je z poloviny 19. století. Pod náměstím se skrývají spletité podzemní chodby dodnes neznámého rozsahu.\n\nZástavba po obvodu náměstí je středověkého původu s gotickými sklepy. Domy měly původně podloubí a bohaté štíty. V roce 1811 postihl část náměstí požár, po němž byly při opravách z protipožárních důvodů všechny domovní štíty směrem do náměstí odstraněny a podloubí zazděna.\n\nNa náměstí se také nachází Mariánská kašna z roku 1850, postavená na místě bývalého barokního morového sloupu z roku 1694. Ze zrušeného sousoší byla ponechána pouze socha Panny Marie Immaculaty.\n\nDalší zajímavostí náměstí je obrovský kámen Prokopa Velikého, který sem byl umístěn roku 1934 u příležitosti 500. výročí bitvy u Lipan.\n\nPřed chrámem sv. Štěpána se nachází socha sv. Jana Nepomuckého od neznámého autora z roku 1715.\n\nArciděkanský chrám sv. Štěpána je hlavní dominantou náměstí, ale i celého města. Byl budován současně se stavbou města v 60. letech 13. století jako trojlodní bazilika a je zajímavou ukázkou tzv. burgundského slohu. Tři kostelní lodě jsou uzavřeny pětibokými závěry a tyčí se nad nimi dvě mohutné věže. Obě byly původně vyšší a v posledním patře je spojoval krytý most, který shořel roku 1670 a věže byly pak sníženy. Chrám se přes četné požáry zachoval téměř v původní podobě, byl novogoticky opraven 1877 a 1908 (západní průčelí). Pod zvýšeným presbytářem je osmiboká krypta z let kolem 1260, sklenutá na ozdobný střední sloup. Uvnitř jsou zdi osazeny zajímavou galerií patnácti renesančních náhrobků z přelomu 16. a 17. století.\n\nKouřimské městské opevnění je velmi rozsáhlé. Budovalo se od 13. do 16. století. Po třicetileté válce zdi a bašty zpustly a nebyly již nikdy obnoveny, pouze v 17. století došlo k nejnutnějším opravám městských bran. Přesto se však zachovaly především rozsáhlé úseky vnějšího hradebního pásu s 18 půlválcovými věžemi, čtyřmi baštami a s valem na západní a severní straně města, které patří k nejdelším zachovaným městským opevněním v Čechách. Do města se vstupovalo čtyřmi pevnými branami – Kolínskou, Pražskou, Malotickou a Olešeckou. Zachovala se pouze brána Pražská, gotická, dnes dvoupatrová věž je považována za nejlépe zachovanou raně gotickou městskou bránu v Evropě. Ostatní tři brány byly zbořeny v 19. století, na jejich místě se dnes nacházejí pamětní desky.\n\nHradeb se také dotýká první písemná zmínka o Kouřimi, v níž je její městské opevnění dáváno za vzor městům Kolínu a Přelouči.\n\nNevelká kaple Panny Marie Pomocné stojí v prostoru někdejšího středověkého popraviště „Na Stínadlech“. Byla postavena 1727 snad Janem B. Santinim na památku pěti mnichů, upálených zde roku 1421 husity. Je vynikajícím příkladem barokní symboliky a slouží jako pohřební síň.\nHřbitov s kostelem sv. Trojice byl založen roku 1591, kdy již přestal vyhovovat starý hřbitov při chrámu sv. Štěpána. Kostel je pozoruhodný především tím, že se při jeho výstavbě uplatnil gotický i renesanční sloh. Dnes je kostel zařízen barokním vybavením, neboť původní renesanční shořelo v době třicetileté války.\nGoticko-renesanční zvonice tvoří společně s chrámem sv. Štěpána hlavní dominantu města. Tato 34 m vysoká hranolová stavba byla postavena v roce 1525, roku 1570 přestavěna italským mistrem Filippem a objevují se na ní první znaky renesančního slohu v Kouřimi. Dnešní podobu jí vtiskla až novogotická přestavba na počátku 20. století, kdy byla zvýšena o další patro se sdruženými okny a hodinami a zastřešena vysokou a složitou střechou.\n\nJe známá především svými zvony, které jsou zavěšeny tzv. holandským způsobem (také „vysoké točení“) – srdcem vzhůru. Zvon je zaklesnut v obrácené poloze a když se uvolní, překlopí se a vlastní vahou naplno rozhoupá, takže nedochází k tzv. „šturmování“ na začátku. Ukončit zvonění je ovšem náročnější: zvoník musí zvon silně rozhoupat, zachytit v horní poloze a zaklesnout. Z původních čtyř zvonů se dodnes zachovaly pouze dva: \"Štěpán\" o váze přes 1 000 kg a zvon \"Marie\" o váze asi 700 kg.\n\nJe umístěno v bývalé staré radnici, je výsledkem pozdně barokní přestavby starší gotické radnice.\n\nV muzeu najdeme expozice pozůstatků z pravěkého osídlení i slovanského osídlení. Spolu s nimi si můžeme prohlédnou i model středověké Kouřimi. V lapidáriu je bohatá sbírka gotických sochařských fragmentů z kláštera a kostela cisterciáků, zbořeného 1421 husity, i z dalších zbořených kostelů v okolí (Klášterní Skalice aj.). Mezi exponáty je Kronika česká od Václava Hájka z Libočan z roku 1541 nebo kniha městských práv ze 16. století. Není opomenuta ani památka slavných kouřimských rodáků, kterým je věnován celý sál.\n\nZ výstavy nejnovějších archeologických objevů na Kolínsku je nejdůležitějším objevem kostra asi dvanáctileté dívky, datovaná kolem roku 1100 z pohřebiště, odkrytého na kouřimském náměstí v roce 1997.\n\nJiž od poloviny 16. století byly prostory mezi vnitřním a vnějším pásmem hradeb pronajímány městem ke zřizování zahrad, které měly převážně užitkovou funkci. Tak byl položen základ ozelenění hradebního pásu, který je ve městě dodnes zřejmě patrný. V těchto místech někdejšího městského opevnění se rozkládá také dnešní městský park Na hradbách.\n\nPark ve své dnešní podobě byl založen počátkem 30. let minulého století z iniciativy tehdejší Občanské záložny. Dodnes je zajímavý svou výsadbou vysoce hodnotných dřevin. V prostorách parku se zachoval vnější hradební pás s částečně zřícenou hradební věží.\n\nVýchodně od Kouřimi nedaleko od silnice do Svojšic protíná rovnoběžka 50° s.š. poledník 15° v.d., pro nějž jsou například udávány časy východu a západu Slunce v ČR.\nLechův kámen je výrazné skalisko na cestě k bývalé Staré Kouřimi. Z tohoto místa dával podle legendy kníže Lech kouřem ohně znamení svému bratru Čechovi na horu Říp. Nedaleko od Lechova kamenu je malá kaplička svatého Víta. Všude v okolí jsou ještě patrné zbytky slovanských hradeb.\n\nSloužilo jako vodní rezervoár a u něj se nalézalo centrum Staré Kouřimi. Nyní je to pouhá prohlubeň v zemi, obklopená několika starými stromy, v níž je voda pouze po dlouhotrvajících deštích. Je přírodním geologickým útvarem, napájeným kdysi vodou z puklinového pramene a deštěm.\n\nŘíčka Výrovka neboli Kouřimka pramení nedaleko Uhlířských Janovic a pod mlýnem Nouzovem vtéká do kouřimské oblasti. V Kouřimi do Výrovky ústí Ždánický potok. Těsně u města zdržovaly vody říčky čtyři jezy, které sloužily třem větším mlýnům, které se zachovaly. Jedná se o mlýny Horní (též Drahonický a později Pášovský), mlýn Prostřední (též Vojtěchovský a později Bukačovský) a mlýn Veliký (zvaný Panský). Celkem v okolí Kouřimi bylo asi 9 mlýnů, z čehož se jich zachovalo pět.\n\nKdy byl postaven Hořejší mlýn není známo. Na samém počátku zde byl jako jediný zdroj publikace od profesora Profouse „Místní jména v Čechách – Jejich vznik, původní význam a změny“. Díl I, A–H, 1947, dále v Archivu českém následující záznam z 23. února 1407. Jedná se vlastně o vůbec prvou zmínku o Drahonickém objektu, což byl s největší pravděpodobností dvorec, který byl přeměněn na mlýn. Mlýn Hořejší zvaný též Drahonický, byl nazván podle Petra Drahonického a později (počátkem 17. století) zván Pášovský nebo Pášov. Václav Pašek (Páša) koupil v roce 1604 \"sobě dědicům a budoucím svým mlejn jenž slove Drahonický v těch mezech pravých ...\". Mlýn dostal jméno po majitelce Kateřině Pášové, což byla dcera Paška.\n\nDalší mlýn, který je v \"Bílé knize Práva a svobod\" (\"Liber privilegiorum\", začínající roku 1404, v městském archivu) jmenován jako mlýn Prostřední, zvaný též Vojtěchovský a později zvaný Bukačovský. V držení Vojtěchovského rodu byl nejpozději od roku 1515 a rozdělen mezi jeho dcery a vnučku roku 1598. Jednalo se o Marianu, mlynářku na Hrázi, vdovu po Janu Hrázském, která se znovu provdala za člena městské rady Václava Paška, majitele Nového Dvora (nynější Molitorov). Dále o druhou dceru Lidmilu provdanou Zlonickou a po smrti mužově pak za jiného člena rady Jeremiáše Jihlavského. Dále pro Lidmilinu dceru z prvního manželství Alžbětu Zlonickou. Poté přechází mlýn do majetku Václava Ferdinanda z Větčína. Jeho manželka v roce 1680 prodává mlýn Jiřímu Bukačovi, který však již v roce 1689 umírá. Jiří Bukač byl dvakrát ženatý a měl děti z obou manželství. Spor o jeho majetek trval 35 let.\n\nVztahy mezi mlynáři Horního a Prostředního mlýna byli velmi složité. V \"Liber privilegiorum\" je na foliu 30b zápis z roku 1431, krásnou starou češtinou:\n„My purgmistr a konšelé přísežní oznamujeme, že jsme vyřkli a mocí tohoto zápisu vyříekáme z vuóle obecnie jednomyslné mezi mlynáři z Velikého a Prostředníeho mlýnuóv o nechuti a nelibosti, kteráž jsú a mezi nimi byly vznikly trvajiece až do sie chvíle najprve o ciestu k stavu mlýna Velikého, kteráž má býti ku potřebie v tom puóli pod skalú, v němž meznikóv sedm jest položeno tak, aby ciesta byla svobodná k stavu mlýna nadepsaného z ciesty mlýnské mezi ciestů a mezníky ustanovenými ku požitku mlýna Velikého vzláště k opravování stavu dřiéve řečeného, kterýž dělán býti má, nebo tvrzien, aby jinak výšen nebyl, než jakož od počátku jest založien, tak aby voda svobodně po dlážděnie spád měla. Dále břehové s obú stranů nemají býti výšeni, než jako od počátku jsú zasazeni. Vrbie ovšem znovu sadilé a přijaté, ježto roste do potoka mimo pňovie staré má býti vykleštěno a vysekáno i vyčištěno. A to vrbie, což potok dělí od stavu a ciesty mlýnské, k obci našie, ale na stavu, i s druhé strany potoka na mlynáře z mlýna Velikého, plot také z druhé strany od mlýna Prostřednieho (Vojtěchovského) zprava býti nemá, než z vuóli mlynáře z mlýna Velikého. A jestli by sie rozvodnilo v té splavnici k Velikému mlýnu, jedno prkno bez lsti má býti vyňato, aby voda svobodnější majecí proskok netopila mlýnu Hořiejšíemu (Drahonického). A což by bylo potřebie opraviti pro náměl u hrdla v stavu, mlynářie oba mají sobě opraviti bez nesnáze. Test/es Ven/ceslus Dob/rašinec totum consilium“\n\nJako poslední z tří těchto mlýnů je mlýn Veliký později zvaný Panský, který koupila sama obec v roce 1532. První písemná zmínka pochází z r. 1407 v listině o majetku cisterciátského proboštství v Kouřimi. Další zmínka je v knize \"Liber privilegiorum\", folium 223, z roku 1431. V roce 1537 koupilo tento mlýn město od sirotků po mlynáři Jírovi za 1200 kop míšeňských grošů a dosazovalo do mlýna nájemce. Roku 1547 se Kouřim zúčastnila vzpoury stavů a po jejich porážce přišla o všechny své statky včetně dvou mlýnů. Tento majetek byl navrácen či odkoupen zpět roku 1561. Při konfiskaci majetku v roce 1623 přišlo město znovu o tento mlýn. Mlýn připadl za směšný poplatek znehodnocenou měnou knížeti Lichtenštejnovi a rozhodoval o něm Lichtenštejnský úřad v Kostelci nad Černými lesy.\n\nDalší starobylý mlýn byl Podfortenský zvaný Malý mlýnec postavený ještě před husitskými bouřemi a Němci zvaný \"Holzmül\" (Dřevěný mlýn) zřejmě podle blízko stojící dřevěné branky uváděné v latinských zápisech jako Janua lignuorum. Ačkoli ležel jen na Ždánické strouze, měl sdostatek vody, protože v té době byla strouha odtokem řady rybníků ležících pod Ždánickým vrchem. Prvá zmínka o něm je rovněž z roku 1407, kdy patřil kouřimským cisterciákům, kteří z něj platili 12 kop grošů z čehož 1 kopu přímo městu. Nejstarším známým mlynářem z roku 1507 byl Jiří v Malém mlýnci.\n\nNejmladší mlýn je mlýn zvaný Hrázka.\n\nByla zbudována roku 1881 z hrubě opracovaných žulových kvádrů na severním svahu Lipské hory, asi 4 km severozápadně od Kouřimi. Je připomínkou bitvy u Lipan, posledního boje radikálních husitů vedených Prokopem Holým. Lipanská bitva se v 19. století během zápasu o národní sebeuvědomění začala připomínat jako memento důsledků české nesvornosti a Lipany se proto staly místem několika manifestačních aktů novodobých českých dějin. Patrně nejvýznamnějšími událostmi byly velkolepá oslava 500. výročí bitvy v roce 1934 a přísaha československých generálů roku 1939.\n\nDíky své výhodné poloze nedaleko Prahy se Kouřim stala po roce 1990 častým cílem filmových štábů. Kromě natáčení reklamních šotů a dílčích scén různých filmů a seriálů, jako například \"Lékárníkových holka\" a \"Nesmrtelná teta\", zde byly realizovány rovněž tři rozsáhlé projekty: francouzský film \"Cathrine Courage\" (\"Kateřina Kuráž\"), také francouzské \"Zvonokosy\" a šestidílný TV seriál \"Bylo nás pět\" podle literární předlohy Karla Poláčka.\n\nDopravní síť\n\nVeřejná doprava 2011\n\n\n\n"}
{"id": "98073", "url": "https://cs.wikipedia.org/wiki?curid=98073", "title": "Claudia Black", "text": "Claudia Black\n\nClaudia Black (* 11. října 1972 Sydney, Nový Jižní Wales) je australská herečka židovského původu. Když dospěla, strávila větší část života na Novém Zélandu a v Evropě, zvláště v Londýně. V Austrálii a na Novém Zélandu se Claudia Black stala proslulou zvláště prostřednictvím televizních seriálů, za zmínku rozhodně stojí hlavní role v seriálu \"City Life\" z roku 1996 a vedlejší role v seriálech \"A Country Practice\" nebo \"Farscape\". Mezi českými diváky je známá díky roli Valy Mal Doran v posledních dvou řadách seriálu Hvězdná brána a v těchto filmech.\n\nV českém znění ji dabuje například Kateřina Lojdová a další.\n\n"}
{"id": "98076", "url": "https://cs.wikipedia.org/wiki?curid=98076", "title": "Sirotčinec", "text": "Sirotčinec\n\nSirotčinec je instituce určená k zaopatření a výchově sirotků (dětí, které ztratily oba rodiče), kterých se nemá kdo ujmout, respektive dětí, které rodiče odložili. V současné době se v České republice již pojem sirotčinec ve vztahu k existujícím institucím nepoužívá, nejblíže k němu má dětský domov.\n\nZa předchůdce péče o sirotky v sirotčincích lze chápat už athénské zákony, podle kterých se stát staral o potomky občanů padlých ve válce a jejich vzdělání. Římané původně neměli žádné speciální ústavy pro péči o sirotky, první ústavy podobné sirotčincům začaly v Evropě vznikat teprve s šířením křesťanství. Ve středověku a na počátku novověku provozovala v Evropě sirotčince většinou církev a zpravidla je vedli řeholníci nebo řeholnice. Státní instituce byly vzácností. Postupem času moderní státy zvýšily svůj podíl na péči o sirotky a značný díl dnes mají často i necírkevní občanská sdružení (byť často s úzkými vazbami na církevní prostředí). V zaostalejších a chudých zemích hrají při zřizování a správě sirotčinců církve a charitativní organizace stále dominantní úlohu (už proto, že tyto státy nemají finanční prostředky pro jejich provozování na patřičné úrovni).\n\nV řadě literárních děl jsou sirotčince líčeny jako prostředí plné krutosti, v němž děti trpěly, byly personálem týrány, zneužívány (k práci, nezákonné činnosti i sexuálně) a někdy i zabíjeny. To je poněkud přehnaný a jednostranný pohled (byť i takové případy se vyskytovaly a omezená kontrola tomu nahrávala). Nicméně je nutno přiznat, že sirotčince až do 19. století představovaly tvrdé prostředí s velmi vysokou úmrtností chovanců. Důvodem byl jednak vysoký výskyt infekčních nemocí, vyplývající z kombinace nashromáždění velkého množství dětí na jednom místě a tehdejších hygienických zvyklostí), jednak hrála význačnou roli podvýživa.\n\nSirotčince byly silně závislé na milodarech a přebytcích ze státních statků. Větší neúroda nebo rozsáhlejší válečný konflikt mohly snadno snížit výnosy z těchto zdrojů pod přijatelnou mez. Koneckonců i v lepších časech bývalo sirotků a nalezenců často více, než pro kolik bylo jídlo, a dny, kdy se mohli najíst do sytosti kvalitní stravy, byly vzácností.\n\nV sirotčincích, které sbíraly ve větším počtu odložené novorozence, se úmrtnost těchto dětí ještě v 18. století pohybovala okolo 1/2 až 2/3 v prvním roce života. V \"Hôspital des Enfants-trouvés\", kam Jean Jacques Rousseau odložil svých 5 dětí, se v této době dožilo dospělosti v průměru tak 5 % chovanců.\n\n\n\n"}
{"id": "98083", "url": "https://cs.wikipedia.org/wiki?curid=98083", "title": "Zdeňka", "text": "Zdeňka\n\nZdeňka, resp. Zdenka, je ženské křestní jméno (viz Zdeněk). V českém občanském kalendáři má svátek 23. června. Domácky též někdy Zdena či Zdenička. Zdenka je osamostatnělá domácká podoba slovanského jména Zdeslava.\n\nTradičně se udává jako slovanská ženská varianta mužského jména Sidonius, které označuje člověka ze Sidonie, antického města v dnešním Libanonu (Saida), a tedy obsahově zcela nesourodé, ačkoliv zvukově podobné.\n\nNěkdy se udává domněnka, že ve jméně je patrný slovanský kořen slova „dělat“. Tomu by ale odpovídala (lidově rovněž užívaná) verze \"Zděnka\".\n\nNásledující tabulka uvádí četnost jména Zdeňka v Česku a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je 1,2 %.\n\n\n"}
{"id": "98085", "url": "https://cs.wikipedia.org/wiki?curid=98085", "title": "Zavřená střední zaokrouhlená samohláska", "text": "Zavřená střední zaokrouhlená samohláska\n\nZavřená střední zaokrouhlená samohláska je zvuk, který se vyskytuje v různých jazycích. V mezinárodní fonetické abecedě se označuje symbolem , číselné označení IPA je 318, ekvivalentním symbolem v SAMPA je }.\n\n\nV češtině se tato hláska nevyskytuje.\n\nV kazaštině se zapisuje písmenem Ұ, ұ.\n\nVe švédštině se zapisuje písmenem U, u, jazyk se však nachází v přednější poloze . Vyslovuje se tak v přízvučných slabikách, pokud je dlouhé, tj. v otevřené slabice (nenásleduje za ním souhláska) nebo je následováno pouze jednou (krátkou) souhláskou, např. \"stuga\" (chata). \nKrátké /u/ se vyslovuje polouzavřené .\n"}
{"id": "98088", "url": "https://cs.wikipedia.org/wiki?curid=98088", "title": "Jiří Antonín Benda", "text": "Jiří Antonín Benda\n\nJiří Antonín Benda (30. června 1722 Staré Benátky – 6. listopadu 1795 Bad Köstritz, Sasko) byl český skladatel období klasicismu.\n\nStudoval u piaristů v Kosmonosích a u jezuitů v Jičíně. V obou kolejích se tradičně pěstovala hudba a Benda si odtud odnesl též znalost působivého řečnického projevu a zásad správné deklamace, což velmi ovlivnilo jeho hudební zaměření. V roce 1742 se odstěhoval do Berlína, kam byl pozván i s rodiči pruským králem Friedrichem II., jenž byl obdivovatelem jeho bratra, skladatele a houslového virtuóza Františka Bendy. Roku 1750 se Jiří Antonín stal rovněž kapelníkem a to u durynského vévody Friedricha v Gotě. Krátce byl ředitelem hudby hamburského divadla. V roce 1781 navštívil Paříž, kde měla premiéru jeho opera Romeo a Julie. V Německu pobýval až do roku 1778, kdy se pokusil získat ve Vídni místo kapelníka u německé opery, kterou chtěl zřídit Josef II. Vkusu vídeňského publika však nevyhověl a roztrpčen neúspěchem rezignoval na skladatelskou dráhu a zbytek života strávil putováním z místa na místo a věnoval se plně filosofickým úvahám.. \nNení bez zajímavosti, že byl členem zednářské lóže. \n\nVýznam Jiřího Antonína Bendy spočívá především v oboru melodramatu, jehož byl zakladatelem. Zvláště jeho první díla \"Ariadna na Naxu\" a \"Medea\" reprezentují tuto hudební formu. Myšlenku střídání hudby a mluveného slova přejal od J. J. Rousseaua, prakticky i umělecky ji však uvedl v život. Rousseau chtěl ovšem hudbou vytvářet podklad pro pohybovou stránku hercova projevu, Bendovým základním požadavkem byla dramatická pravdivost – chtěl vytvořit nové hudební drama. V nejrozšířenější hudebně dramatické formaci té doby – italské opeře – dominovala hudba a všechny ostatní složky se jí podřizovaly. Průkopníci nových uměleckých snah usilovali o vývoj směrem k větší životnosti, k realismu. Benda vykonal na této cestě nejradikálnější krok. Spojil hudbu a slovo takovým způsobem, aby byla slovu v největší možné míře uchována jeho sdělovací schopnost. Hudba se tím ovšem ocitla v postavení podřízené složky, jejímž hlavním úkolem bylo podporovat dramatický účinek textu. Své kompoziční zkušenosti z dramatické oblasti přenášel Benda i do děl instrumentálních, skládal především symfonie (30), cembalové koncerty, kantáty (přes 100), komorní skladby, opery, klavírní sonáty a scénickou hudbu.\n\n\nPřes zmíněný vídeňský neúspěch se však Benda dočkal ocenění u mnoha význačných osobností uměleckého života, jeho skladby výrazně zapůsobily např, na Mozarta, který obě výše uvedené skladby zbožňoval natolik, že je neustále vozil s sebou. Rovněž básník Friedrich Schiller uvádí, že Bendova Ariadna je výjimečné dílo, které se ho zcela zmocnilo. Benda zpracoval též Shakespearovu tragédii Romeo a Julie.\n\nJméno skladatele Jiřího Antonína Bendy nese český Bendův komorní orchestr.\n\n\n\n"}
{"id": "98098", "url": "https://cs.wikipedia.org/wiki?curid=98098", "title": "Jak se vám líbí", "text": "Jak se vám líbí\n\nJak se vám líbí (v originále As You Like It) je komedie Williama Shakespeara napsaná pravděpodobně v roce 1599 nebo na začátku roku 1600. Do češtiny hru přeložil Martin Hilský i Jiří Josek. Ze starších překladů stojí za zmínění ten od Erika Adolfa Saudka.\n\n\nOrlando, syn zesnulého Rowlanda de Boys, si stěžuje Adamovi, starému sluhovi, že jeho nejstarší bratr Oliver mu nedává peníze na studium, tak jako jeho bratru Jaquesovi. Charles, zápasník vévody Fredericka, sděluje Oliverovi, že jeho bratr Orlando ho vyzval na souboj. Oliver však svého bratra z duše nenávidí a přeje mu při souboji jen to nejhorší.\n\nRosalinda, dcera vyhnaného vévody, s Célií, dcerou Fredericka, jsou nejen sestřenice, ale i nejlepší přítelkyně. Rozmlouvají o Štěstěně spolu s šaškem Prubířem. Dozvídají se o zápase, Frederick je žádá, aby jeho neuvážené úmysly mladému hochovi rozmluvily. Bohužel se jim to nepodaří, protože Orlando je životem znechucen. Souboj překvapivě vyhraje Orlando. Frederick ovšem zjišťuje, že se jedná o syna přítele jeho bratra, Rowlada de Boys. Jeho další pobyt ve Frederickově vévodství tedy nepřichází v úvahu.\n\nRosalinda se do Orlanda zamiluje. Jako důkaz lásky mu věnuje svůj šperk. Frederick si uvědomí, že lid má raději Rosalindu a vyžene ji. Célie uprchne spolu s Rosalindou a šaškem Prubířem do Ardenského lesa, kde přebývá vyhnaný vévoda. Kvůli strachu před lupiči se Rosalinda vydává za chlapce Ganyméda a Célie za dívku Alienu. Koupí si ovčinec od starého pastýře Korina, přítele Silvia, který je nešťastně zamilován do pastýřky Fébé. Ta se však zamiluje do Ganyméda, Rosalindy v mužském převleku, který k ní není tak přívětivý jako Silvius, ale naopak jí tvrdě vytýká její pohrdání zamilovanými muži.\n\nOrlando se od Adama dozvídá, že jeho bratr ho chce zabít. Spolu se starým sluhou a jeho penězi se vydává do Ardenského lesa. Zcela vyhládlý Orlando zde potkává vyhnaného vévodu. Spolu s Adamem je panstvo vlídně uvítá a pohostí, jak nejlépe umí. Orlando po stromech vyvěšuje dopisy Rosalindě. Rosalinda si toho samozřejmě všimne a začne se před ním vydávat za chlapce, jenž dokáže vyléčit nešťastnou lásku. Orlando za ní dochází, oslovuje ji jménem své milé a Ganyméd (čili Rosalinda) mu předvádí všechny ženské nešvary.\n\nOliver je Frederickem poslán do vyhnanství a jeho majetek zabaven. Měl totiž přivést zpět svého bratra Orlanda, což se mu nepodařilo. Při jeho útěku z vévodství byl však napaden hadem a lvicí. K tomuto krutému souboji se připletl i Orlando, který svého bratra, i přes veškerou nenávist k němu, zachránil. Jejich bratrská láska zvítězila nad všemi sváry. Lvice však Orlandovi vyrvala kus masa z paže. Tuto zprávu přichází sdělit Rosalindě, stále ještě v mužském přestrojení, sám Oliver.\n\nOliver se zamiluje do Célie. Šašek Prubíř zas do pastýřky koz Audrey, které věrně dokáže svou lásku tím, že palbou slov odpálkuje jejího druhého nápadníka, hloupého venkovana Williama. Rosalinda, stále v mužském obleku, slibuje všem, že se zítra ožení s těmi, které mají rádi. Orlandovi také přislíbí, že jeho milovaná, bude jeho ženou. Fébé si Ganyméd (čili Rosalinda) však vezme pouze tehdy, když ho ona bude chtít. Pokud ho však zavrhne bude si muset vzít nešťastně zamilovaného Silvia.\n\nV den konání svatby zavítá do Ardenského lesa další host. Tím je Jaques, prostřední syn Rowlanda de Boys, který přináší zprávu, že Frederick po zjištění, že mu jeho nejlepší dvořané utíkají k vyhnanému vévodovi, chtěl ho s velikým vojskem zabít. Na okraji lesa se ovšem setkal s poustevníkem a po rozhovoru s ním se rozhodl, že korunu vrátí svému vyhnanému bratrovi a půdu všem, kdo s ním odešli do vyhnanství. Célie a Rosalinda se zbavují svých převleků. Orlando poznává svoji Rosalindu a bere si ji. Fébé zas musí dodržet slib, protože Rosalinda muž vskutku není. Jejím chotěm se stává Silvius. Oliver se ožení s Célií a Audrey se vdá za šaška Prubíře. Závěrem hry pronáší Rosalinda epilog, ve kterém říká: \"„Prosím vás, ve jménu lásky, aby se vám tahle hra líbila tak, jak se vám líbí.“\"\n\n\n"}
{"id": "98099", "url": "https://cs.wikipedia.org/wiki?curid=98099", "title": "Zimní pohádka", "text": "Zimní pohádka\n\nZimní pohádka (v originále \"The Winter's Tale\") je hra Williama Shakespearea, napsaná pravděpodobně v roce 1610 nebo 1611.\n\nHra se částečně odehrává v Čechách (v originále \"Bohemia\"). Ve hře se však kromě jména samotného nijak neobjevují české reálie (resp. jsou zcela nesmyslné – přistání na českém pobřeží, absolutně nečeská jména) a existují dokonce pochybnosti o tom, co konkrétně slovem \"Bohemia\" Shakespeare mínil. Na vysvětlení jména existuje celá řada teorií (řada lokalit s podobně znějícím názvem atd.).\n\n\nDěj začíná na Sicílii. Český král Polixenes je přemlouván sicilským králem Leontem a jeho ženou Hermionou, aby zůstal déle. Polixenos nechce, ale nakonec ho Hermiona přemluví. Sicilský král získá podezření, že ho žena s hostem podvádí. Chce po svém dvořanu Camillovi, aby Polixena zabil. Přesvědčuje ho o manželčině vině, až nakonec dvořana přemluví.\n\nCamillo všechno českému králi na jeho naléhání prozradí, pomůže mu utéci do Čech a uteče spolu s ním. Leontes dá zavřít těhotnou královnu do vězení a zakazuje jí stýkat se s jejich synem Mamilliem. Královna ve vězení porodí, Paulina si půjčí její dcerku a nese ji ukázat králi. Chce, aby mu došlo, jak pošetile se chová. Král je přesvědčen, že dcera není jeho, a chce ji nechat zabít, pak pověří Antigona, aby jí lodí odvezl někam daleko a nechal ji tam na pospas vlkům.\n\nAntigonus nechá dítě na pobřeží přímořských Čech, kde ho najde Starý pastýř a Mladý pasák. Osvojí si malou Perditu za dceru a sestru. Královna je ještě v šestinedělí tažena před soud, kde jí král prohlašuje za nevěrnici – královna se obhajuje, náhle však dorazí zpráva od poddaného, že jejich syn zemřel – utrápil se kvůli matčině nepřítomnosti. Královna omdlí, odnáší ji a nedlouho na to Paulina přichází ke králi se zprávou, že královna zemřela.\nV druhé polovině se děj přenese do Čech. Florizel, syn Polixena, se uchází o Perditu, domnělou pastýřovu dceru. Polixenes s Camillem v přestrojení navštíví Pastýře a sledují lásku mladých, Polixenes se Florizela vyptává, jestli o tom ví otec, a radí, aby mu o tom řekl. Florizel odmítá, král mu odhalí svoje přestrojení a zakazuje svatbu.\n\nCamillo pomůže dvojici naplánovat útěk – navrhne jim, aby utekli na Sicílii – Leontes už ho dlouho žádá, aby přijel, ale Polixenes mu to nechce dovolit. Pastýři chtějí jít za králem a prozradit mu, že Perdita se u nich nenarodila, také mu chtěli ukázat uzlíček s kabátkem a „tajnostmi“, které se k jejímu nalezení vztahují, zastaví je prospěchář Autolycus, který má na sobě Florizelovy šaty. Pastýři věří, že je to šlechtic, dávají mu své zlato. Autolycus je chce zavést k princi, vidí v tom lepší prospěch. Florizel a Perdita dorazí k Leontovi, ten se diví jejich neohlášenému příjezdu, ale je rád, že je vidí. Florizel označuje Perditu jako libyjskou princeznu.\n\nNáhle přichází dvořan se zprávou, že připlul král Polixenes a žádá, aby jeho syn byl uvězněn za útěk a za to, že se chce oženit s pasačkou. Z rozmluvy tří šlechticů se dozvídáme, že Leontes našel svou ztracenou dceru.\n\nPastýři byli povýšeni na šlechtice a mladý pasák se rozhodne pomoci Autolycovi ke dvoru. Všichni se jdou podívat na sochu královny Hermiony u Pauliny, která má vypadat jako živá. Hermiona stojí jako socha a král se podivuje tomu, jak živě vypadá. Paulina ji vyzve, aby se pohnula, a dozvídáme se, že Hermiona byla celou dobu živá a skrývala se. Leontes dává na oplátku Paulině, jejíž muž Antigonus utonul při ukládání Perdity na pobřeží, za muže věrného Camilla.\n\n\n"}
{"id": "98100", "url": "https://cs.wikipedia.org/wiki?curid=98100", "title": "Cymbelín", "text": "Cymbelín\n\nCymbelín (anglicky \"Cymbeline\") je hra anglického dramatika Williama Shakespearea, zřejmě napsána kolem roku 1609. Děj je založený na legendě o keltském králi Británie Conubelinovi.\n\nStejně jako \"Othello\" a \"Zimní pohádka\" se tato hra zabývá tématem žárlivosti a nevinnosti. Není jisté, kdy byla napsána, ale jistě byla uváděna v roce 1611.\n\nCYMBELÍN, britský král\n\nKRÁLOVNA, jeho žena, nemá ráda Imogenu\n\nKLOTEN, syn královny s předchozím manželem\n\nIMOGENA/INNOGENA, dcera Cymbelína a předchozí královny\n\nPOSTHUMUS LEONATUS, manžel Imogeny\n\nBELARIUS, vypovězený lord, nyní se vydává za Morgana\n\nGUIDERIUS a ARVIRAGUS, synové Cymbelína, domnělí synové Morgana\n\nFILARIO, přítel Posthuma\n\nIACHIMO / JACHIMO / GIACOMO, Filariův přítel\n\nPISANIO, sluha Posthuma\n\nCORNELIUS, lékař\n\nZ rozmluvy šlechticů se dozvídáme, že Cymbelínova dcera Imogena si měla vzít syna macechy – Klotena, dala mu košem a vzala si Posthuma – syna bývalého krále padlého v boji, jehož Cymbelín si ho vzal do výchovy. Zjišťujeme také, že Cymbelínovi byli před dvaceti lety (Belariem) uneseni dva synové – jeden tříletý, druhý v plenkách – od té doby je nikdo neviděl.\n\nImogena se loučí s Posthumem, který je Cymbelínem poslán do vyhnanství, královna se k nim chová „láskyplně“ – přetvařuje se. Posthumus dává Imogeně náramek, ona jemu prsten. Přichází Pisanio, sluha Posthuma, Posthumus jej posílá, aby sloužil Imogeně.\n\nKrálovna si od lékaře Kornelia kupuje jedy, ten tuší, že by to špatně skončilo – dává jí uspávací prostředek po kterém člověk vypadá jako mrtvý. Přichází Pisanio, královně vypadne jed, ten ho zvedá, královna říká, že je to lék na všechny nemoci, ať si ho nechá.\n\nV Itálii Posthumus stále mluví o Imogeně a její ctnosti a věrnosti. Jachimo se s ním vsadí o prsten a o polovinu svého majetku, že mu ji svede. Přijíždí do Británie, pomlouvá Posthuma, ale Imogena mu nevěří – přizná se že lhal, a prosí ji, aby mohl uložit poklady u ní v truhle. Imogena souhlasí. Jachimo se schová do truhly, v noci vyleze – je v ložnici, prohlídne si podrobnosti, sundá Imogeně náramek a uvidí její znaménko na prsu.\n\nVylíčí Posthumovi, že s ní spal – ten mu uvěří a posílá dopis Pisaniovi, aby Imogenu v Milfordu zabil – je to děvka. Zároveň posílá i dopis Imogeně, že ji čeká v Milfordu. Pisanio Imogeně ukáže dopis, že ji má zabít, Imogena je na dně. Pisanio má plán – Imogena se převleče za muže a přidá se k Italům – bude Posthumovi nablízku, zároveň jí dává lék od královny.\n\nKloten se dozvídá o Imogenině útěku, Pisanio mu ukazuje dopis (schůzka v Milfordu), Kloten si na Pisaniovi vyžádá Posthumovy šaty.\n\nImogena se v mužském přestrojení dostává k jeskyni, kde bydlí Belarius a „jeho“ synové Giderius - Polydor a Arviragus – Kadwal. Všichni si mladíka Imogenu/Fidelia oblíbí. Vyrazí na lov, Imogena zůstává doma, je jí zle, použije královnin lék.\n\nNa lovu se muži setkávají s Klotenem. Belarius ho poznává, Giderius se s ním pohádá a usekne mu hlavu, kterou hodí do řeky. V jeskyni najdou mrtvou Imogenu, chtějí těla pohřbít. Imogena se probouzí vedle bezhlavé mrtvoly – poznává šaty Posthuma – pláče pro něj, usíná na mrtvole. Nachází ji Gajus Lucius (je na cestě od Cymbelína, který odmítá nadále platit poplatky Caesarovi – vyhlásili si válku).\n\nPosthumus se v oblečení prostého člověka dává na stranu Británie – lituje smrti Imogeny, kterou zavinil. Také Belarius a jeho dva synové jsou na straně Británie – měli strach nadále pobývat v jeskyni po zabití Klotena, a Belariovy syny jejich královská krev táhla do boje.\n\nPosthumus se nechá na konci války zajmout jako Říman, po probuzení nachází na prsou dopis, ve kterém se píše o lvu, větru, ratolestech. Británie zvítězila, král se dozvídá o smrti královny – zešílela ze ztráty syna, přiznala se ke své nenávisti králi, k Imogeně, k jedu a i k tomu, že krále chtěla později otrávit.\n\nLucius, Imogena, Jachimo a Posthumus jsou předvoláni před krále a mají být na rozkaz krále zabiti. Imogena chce vědět po Jachimovi, kde vzal prsten – Jachimo se přiznává ke svým činům, kterých lituje. Posthumus je zdrcen, ale Imogena mu odpouští. Giderius se přiznává k vraždě Klotena – král, i když byl rozhodnut je odměnit, ho chce potrestat – Belario vysvětluje jejich královský původ – pomocí znaménka Gideriuse na krku a kabátku Arviraguse, který může králi ukázat. Nádherné shledání tří sourozenců – Imogeny, Gideriuse a Arviraguse. Král už nemá námitky proti Imogeně a Posthumovi.\nZdroj děje: William Shakespeare, \"Cymbelín\", překlad Jaroslav Kraus, 1964.\n\n"}
{"id": "98101", "url": "https://cs.wikipedia.org/wiki?curid=98101", "title": "Večer tříkrálový aneb Cokoli chcete", "text": "Večer tříkrálový aneb Cokoli chcete\n\nVečer tříkrálový aneb Cokoli chcete (někdy také Večer tříkrálový, aneb Cokoli chcete), nebo jen Večer tříkrálový (anglicky \"Twelfth Night, or What You Will\", zkráceně často jen \"Twelfth Night\") je veselohra Williama Shakespearea. V překladu Antonína Přidala název zní \"Večer tříkrálový aneb Co kdo chce\", v překladu Josefa Václava Sládka \"Večer tříkrálový neb Cokoli chcete\". V překladu Aloise Bejblíka z roku 1978 název zní \"Komedie masopustu čili ať si to každý přebere jak chce\". V překladu Martina Hilského: \"Večer tříkrálový, aneb, Cokoli chcete\".\nPředpokládá se, že hra byla napsána mezi roky 1599 – 1601. Známe ji z foliového svazku z roku 1623. Jedna z největších Shakespearových komedií, je plná lásky, převleků a zvláštní hudebnosti a přeludovosti. Postavy vytvářejí veselicový svět plný neustálých proměn i pomíjivosti času.\n\n\nHlavními postavami jsou dvojčata Viola a Sebastian. Loď, kterou cestují, se potopí. Viola se spasí na záchranném člunu. Sebastiana považuje za mrtvého, přestrojí se tedy za muže a chce vstoupit do Orsinových služeb, vydává se za eunucha Cesaria. Kníže Cesaria (Violu) přijme a posílá ho s milostným dopisem k hraběnce Olívii. Ta Orsinovo dvoření odmítá, protože ještě nepřekonala smrt svého bratra, Cesario (Viola) si přesto vymůže audienci u hraběnky. Hraběnka odmítá Orsinovy návrhy, ale zamiluje se do Cesaria (Violy). Strýc Tobiáš by ji chtěl provdat za rytíře Chrudoše Choděru, kterého ale také odmítá. Na hraběnčině panství bydlí další postavy; strýc Tobiáš, důvěrnice Marie, správce Malvolio a šašek Masopust. Orsino jí posílá další dopisy, aby si hraběnku získal.\nSebastian ztroskotání lodě taktéž přežil, svou sestru Violu však považuje za mrtvou, stejně jako ona jeho.\n\nMezitím Tobiáš a Chrudoš Choděra, rytíři na Olíviině dvoře, společně se sluhou Fabiánem, Masopustem a Marií, chystají léčku na namyšleného správce hraběnčina dvoru Malvolia. Napíšou falešný milostný dopis, v němž vyznává hraběnka Malvoliovi svou lásku. Malvolio falešnému dopisu uvěří.\n\nCesario (Viola) přichází opět s dopisem za Olívií a prosí ji, aby knížeti Orsinovi opětovala jeho lásku. Olívie odmítá a vyznává lásku Cesariovi, spatří je rytíř Chrudoš, milovník krčem, jenž je do Olívie beznadějně zamilován.\n\nMezitím Antoniovi (Sebastianovu příteli) hrozí zatčení kvůli dřívějšímu konfliktu. Olívíi se dvoří Malvolio, povzbuzen falešným dopisem. Olivie se obává, že je posednut Ďáblem, a tak ho zavře do vězení, což velmi rozradostní aktéry žertíku.\n\nChrudoš velmi žárlí na Cesaria, proto jej vyzve na souboj, do souboje ale zasáhne Antonio, protože si Violu v mužských šatech popletl se Sebastianem, kterého chtěl zachránit. Antonio je zatčen, hlídka se Cesaria (Violy) ptá, zda Antonia zná, dívka pravdivě odpoví, že nikoliv, což si Antonio vykládá jako Sebastianovu zradu. Viola se tedy dozví, že její bratr žije.\n\nZanedlouho potká Chrudoš Sebastiana a vyzve ho na souboj, jelikož si ho popletl s Cesariem. Souboj přeruší Olívie a pozve Sebastiana, kterého považuje za Cesaria, k sobě domů. Sebastian se do ní zamiluje. Orsino přichází k Olívii spolu s Cesariem (Viola). Olívie odmítá Orsina, protože je zasnoubena se Sebastianem. Orsino i Viola jsou dokonale zmateni. Přiběhnou rytíři Tobiáš a Chrudoš a tvrdí, že je Cesario napadl. Objeví se také Sebastian, vzniklá situace je už pro postavy zcela nepochopitelná. Cesario tedy odhalí svou pravou dívčí tvář. Viola se radostně setkává s bratrem, ten se shledává s přítelem Antoniem, Malvolio je také propuštěn, protože aktéři žertu se doznají. Orsino je ohromen a propouští Violu (Cesaria) ze svých služeb a požádá ji o ruku. Viola souhlasí, jelikož je do Orsina zamilována od prvního okamžiku.\n\nHra končí přípravou na dvojnásobnou svatbu, a sice svatbu Violy s Orsinem a Olivie se Sebastianem\n\nI.1\nVévoda Orsino je nešťastně zamilován do Olivie, nic ho nebaví, sluhové nejsou přijímáni k Olivii, neví si s Vévodou rady.\n\nI.2.\nPřímoří. Viola přežila ztroskotání lodi, domnívá se, že její bratr Sebastiano utonul, přesvědčí kapitána, aby jí pomohl vydávat se za chlapce – kleštěnce, aby byla přijata do služeb vévody, o kterém slyšela od otce (který zemřel, když jí bylo třináct)\n\nI.3\nŘíhal, strýc Olivie je věčně opilý. Marie, Oliviina společnice ho kárá, nechce, aby Olivii v opilosti dohazoval nápadníky jako je rytíř Ondřej Třasořitka. Přichází Třasořitka, je to hlupák, Marii nazývá Slečna Marie Dejsedoní, potom co ho Říhal pobídne „Dej se do ní.“ Říhal si zřejmě z Třasořitky utahuje, chválí mu jeho tanec a nechá ho skákat co nejvýš.\n\nI.4\nValentino, Orsinův sluha se diví, jak rychle si Cesario-Viola získala vévodovu náklonnost. Vévoda zadává Cesariovy úkol, aby mu šel namlouvat Olivii a nevracel se dřív, než ho Olivie vyslyší.\n\nI.5\nŠašek zkouší svůj vtip na Marii. Přichází Olivie, nemá na šaška náladu, ten svým vtipem dokáže, že s ním mluví, nechá si dokazovat, proč je ona sama bláznem – protože truchlí pro smrt bratra, který je v nebi. „Je jistě v pekle, milá madono.“ „Vím, že je v nebi, milý šašku.“ „Tím větší blázen vy, madono, že truchlíte, když duše vašeho bratra je v nebi. – Vyhoďte blázna, pánové“. Šašek svým vtipem vyhrává i nad Malvoliem. Olivie nechce přijmout Cesaria, ten se nedá odbýt – přijímá ho . Zamiluje se do něj. Vévodu nechce. Když Cesario odejde, posílá za ním Olivie po Malvoliovi prsten, se vzkazem, že ho „vrací“ a že o vévodu nemá zájem a on ať se staví, jestli chce slyšet důvody.\n\nII.1\nAntonio a Sebastian, Violin bratr. Sebastian také přežil, myslí si, že Viola je mrtvá, Antonio se mu snaží pomoci, Sebastian mu nakonec řekne kdo opravdu je, chce být sám.\n\nII.2\nMalvolio předává Cesariovi prsten a vzkaz od Olivie.\n\nII.3\nŘíhal se opíjí s Třasořitkou, tahá z něho peníze a dělá mu naděje na jeho neteř, přichází šašek, zpívá, pijí. Přichází Malvolio, vzkazuje od Olivie, že pokud bude strýček chlastat, nechce ho v domě, také vynadá Marii, že drží s nimi – chce na ni žalovat. Marie, rozhodnutá se mu pomstít, se rozhodne napsat mu milostný dopis od Olivie.\n\nII.4\nViola (Cesario) je od prvního okamžiku do Orsina zamilovaná. Vévoda Orsino tahá z Cesaria do koho se zamiloval – vypadá trochu jako on. Nechají si zazpívat od šaška. Vévoda chce, aby Cesario znovu šel za Olivií. Cesario se mu snaží vysvětlit, že ho Olivie nemiluje – marně. Vévoda jí posílá šperk.\n\nII.5\nŘíhal,Třasořitka, Fabiano a Marie čekají, až se Malvolio chytne na špek. Malvolio nejdřív v samomluvě sní o tom, že by získal urozenost, pak nachází dopis a nahlas ho čte. Dopis ho navádí k tomu, aby nosil žluté punčochy, podvazky křížem, neustále se na Olivii usmíval a Tobiáše Říhala urážel. Říhal s ostatními chválí Marii za její humor, oblíbili si ji.\n\nIII.1\nCesario (Viola) mluví s šaškem – bubínek není jeho oporou, nýbrž kostel – opíra se o něj jeho chata. \"Cesario: O nic se nestaráš. Šašek: … o vás se nestarám. Jestliže to znamená nestarat se o nic, měl byste se vlastně rozplynout.\" Cesario si nechává zavolat Olivii. Cesario mluví s Říhalem – Olivie ho očekává. Olivie vyznává Cesariovi svou lásku, ten ji lituje. Cesario: \"Naposledy jsem předplakával svého pána bědy.\" Olivie: \"Přijď zas!\"\n\nIII.2\nŘíhal a Fabiano přesvědčují Třasořitku, že to, že se Olivie nechala před ním vidět s Cesariem, ji jen usvědčuje z její lásky k Třasořitkovi.\nŘíhal mu radí, aby vyzval Cesaria na souboj. Přichází Marie a zve na další švandu s Malvoliem.\n\nIII.3\nSebastiano a Antonio se domluví, že se večer sejdou, Sebastiano se jde podívat po městě. Antonio nemůže, protože za války byl proti vévodovi a nezaplatil pokutu po prohře – chytli by ho.\n\nIII.4\nMarie říká Olivii, že Malvolio je nějaký divný, přichází Malvolio ve žlutých punčochách a směje se. Olive ho nechá odvést – má úžeh. Olivie odchází za Cesariem, který za ní přišel. Malvolio povýšeně mluví s Říhalem. Říhal s ním jedná jako s bláznem, Malvolio odejde. Marie je nabádá, aby šli za ním. Třasořitka přináší svou písemnou výzvu na souboj na kontrolu ostatním – je samá urážka. Po tom, co Třasořitka odchází, Říhal říká Fabianovi, že Cesariovi radši nažene strach slovně – po přečtení by totiž poznal, že Třasořitka je pitomec.\n\nCesario znovu škemrá na Olivii lásku pro vévodu, s tím, že vévoda se cítí tak špatně, jako ona z nešťastné lásky k němu.\n\nŘíhal nahání Cesariovi hrůzu, ten nechce bojovat. Mezitím Třasořitka už taky nechce bojovat, nabízí koně na usmířenou. Nakonec se Říhalovi s Fabianem podaří docílit toho, že Cesario s Třasořitkou tasí. Přichází Antonio – tasí a chce zachránit Sebastiana, za kterého zamění Sebastianovu sestru Violu v Cesariově převleku. Biřici ho zatknou, Antonio žádá zpět své peníze, které Sebastianovi zapůjčil na cestu městem – Cesario o ničem neví – Antonio ho považuje za zrádce, Říhal a Fabiano také, nabádají Třasořitku, aby ho přece jen zbil, že Cesario zdaleka není tak odvážný, jak se zdál.\nIV.1\nŠašek poslaný pro Cesaria potkává Sebastiana a nevěří mu, že o ničem neví. Přichází Třasořitka a chce Sebastiana zmlátit, Říhal taky. Přichází Olivie, usmíří je, zve Sebastiana k sobě.\n\nIV.2\nMalvolio je zamčený ve tmě, Říhal, Marie a Fabian přemluví šaška – převlékne se za kněze. Malvolio chce prokázat, že se nezbláznil, šašek ho zkouší filosofickou otázkou (Pythagoras tvrdí, že duše naší prababičky snad přebývá v okřídlenci – Malvolio je zaskočen, nechápe a nesouhlasí). Šašek: nemohu uznat, že máš zdravý rozum, dokud se neobrátíš na víru Pythagorovu. Říhal chce, aby se legrace s Malvoliem už dokončila, Šašek jedná s Malvoliem jako šašek i kněz najednou, potom sám za sebe a Malvolio ho prosí, aby ho nechal napsat dopis a doručil jej Olivii.\n\nIV.3\nSebastian je do Olivie zamilován. Olivie se omlouvá za spěch a žádá Sebastiana (tedy domnělého Cesaria), aby si ji vzal – Sebastian souhlasí.\n\nIV.4\nNa scéně je Šašek s Fabian – mluví o Mariině dopisu, přichází vévoda Orsino s družinou. Objeví se Antonio s biřici, Cesario žádá po vévodovy jeho záchranu – zachránil jej přece v boji, vysvětluje se, že Cesario nemůže být Antoniův známý – slouží u vévody už tři měsíce, nemohl být s ním. Přichází Olivie, nárokuje si Cesaria, ten popírá, že si ji vzal, vévoda už málem uvěří. Přichází Třasořitka a Říhal – zranění, tvrdí, že jim to udělal Cesario, ten to popírá. Přichází Sebastiano, má se k Olivii – vévoda vidí, že jsou dva, Sebastiano se setkává s Antoniem – zná ho. Sebastian mluví s Violou (Cesariem) a zdlouhavě přichází na to, že jsou ze stejného města a mají stejného otce, Cesario se přizná, že je žena, vévoda ji chce – tolikrát mu řekla, že nikdy by nemohla jako jeho mít ženu rád. Potřebují Violiny ženské šaty, ty má kapitán, ten uvězněn Malvoliem, Šašek vyndavá dopis od Malvolia – není blázen, první dopis psala Marie – Olivii je to již jasné, lituje Malvolia. Olivie nabízí dvojí svatbu u sebe, vévoda přijímá, odchází, vévoda chce, aby Cesario ještě chvíli hrál Cesaria, dokud nebude mít šaty. Šašek zpívá na konec píseň o svém osudu - životě: „pršelo a vítr fičel … teď abyste nám jen tleskali a každý zas brzy přišel.“\n\n\n"}
{"id": "98111", "url": "https://cs.wikipedia.org/wiki?curid=98111", "title": "Masožravá rostlina", "text": "Masožravá rostlina\n\nMasožravé rostliny (někdy se jim říká hmyzožravé rostliny) jsou rostliny, které získávají více či méně živin (ale ne energii) tím, že chytají drobné živočichy, prvoky a zvláště pak hmyz. Masožravé rostliny obvykle rostou na místech, kde je půda velmi chudá na živiny. Vyskytují se tedy například v kyselých bažinách, v chudých písčitých a kamenitých oblastech, na stolových horách apod. Často se uvádí, že si masožravé rostliny vyvinuly tento neobvyklý způsob výživy kvůli nedostatku dusíku v těchto půdách, ale hlavním limitujícím činitelem pro ně jsou spíše některé těžké kovy nutné pro správnou funkci enzymů. Aby byla rostlina považována za masožravou, musí dokázat svou potenciální kořist nalákat, polapit a využít látky z ní získané. Způsobů, jak toho rostliny docilují, je celá řada. Zajímavé je, že se podobné mechanismy v přírodě vyvinuly vícekrát nezávisle na sobě. \n\nCharles Darwin v roce 1875 napsal první velké pojednání o masožravých rostlinách. Na jeho počest po něm byla pojmenována česká společnost pěstitelů masožravých rostlin – Darwiniana.\n\nS masožravkami se setkáváme v různých klimatech. I v Česku roste celá řada druhů. Nejčastěji v horských oblastech, na Třeboňsku a Dokesku. \n\n\n"}
{"id": "98118", "url": "https://cs.wikipedia.org/wiki?curid=98118", "title": "Profsojuznaja (stanice metra v Moskvě)", "text": "Profsojuznaja (stanice metra v Moskvě)\n\nProfsojuznaja () je stanice moskevského metra na Kalužsko-Rižské (oranžové) lince.\n\nProfsojuznaja je konstruována jako 7 m hluboko založená, hloubená pilířová stanice s ostrovním nástupištěm a dvěma výstupy. Ty vycházejí po pevných schodištích každý do svého podpovrchového vestibulu, z těch pak vedou východy na povrch. V prostoru nástupiště podpírá strop 40 sloupů, umístěných ve dvou řadách s čtyřmetrovým rozestupem. Kromě malých pruhů u podlahy a stropu jsou sloupy obložené celé šedými mramorovými deskami; na stěny za kolejemi pak byly použity keramické obklady.\n\nStanice vznikla na začátku 60. let, a podle standardního projektu. Veřejnosti se otevřela 13. října roku 1962; její projektový název zní \"Lomonosovskaja\". Svůj název nese podle \"ulice Profsojuznaja\", která nad stanicí vede a kříží se s \"Nachimovským prospektem\". Je součástí provozního úseku Okťabrskaja – Novyje Čerjomuški šesté provozované linky. Podle průzkumu z roku 2002 stanici denně využije okolo 70 000 lidí.\n\n"}
{"id": "98120", "url": "https://cs.wikipedia.org/wiki?curid=98120", "title": "Ars rediviva", "text": "Ars rediviva\n\nArs rediviva byl český komorní soubor, který se jako jeden z prvních v poválečné Evropě soustavně věnoval zejména barokní hudbě a otázkám její historicky poučené interpretace.\n\nSoubor byl založen v roce 1951 flétnistou Milanem Munclingerem a jeho ženou, klavíristkou a cembalistkou Viktorií Švihlíkovou. Z podnětu Václava Talicha tak Ars rediviva navázala na komorní koncerty, které po zániku Českého komorního orchestru ještě Talich nastudoval s některými jeho instrumentalisty (podrobněji viz Milan Munclinger, František Sláma). V letech 1951–56 byl Václav Talich uměleckým poradcem souboru. Na jednotlivých koncertech spolupracovali s Milanem Munclingerem a Viktorií Švihlíkovou nejprve např. houslista Alexandr Plocek, violoncellista Josef Šimandl, hobojista František Hanták, flétnista Géza Novák.\n\nV roce 1954 zahájila Ars rediviva ve Valdštejnském paláci svůj samostatný abonentní cyklus, věnovaný hudbě baroka a klasicismu. V té době se také stabilizovalo základní složení souboru, odpovídající triové sonátě: dva melodické hlasy (Milan Munclinger – flétna, Stanislav Duchoň – hoboj) a continuo (Viktorie Švihlíková – cembalo, František Sláma – violoncello). Z této čtveřice nejdéle spolupracovali Milan Munclinger (vedl soubor v letech 1951–1986) a František Sláma (členem 1954–1997, zajišťoval organizaci a dramaturgii po smrti Milana Munclingera). Obsazení ostatních partů se postupně měnilo. Od 60. let působil v Ars rediviva jako cembalista Josef Hála, od počátku 80. let Giedré Lukšaité-Mrázková. V melodických hlasech to byli zejména houslisté Václav Snítil (60. léta) a Antonín Novák (70. a 80. léta).\n\nV intencích Munclingerovy dramaturgie pražského cyklu se obsazení zároveň pravidelně rozšiřovalo až po komorní orchestr, složený především z instrumentalistů České filharmonie. V tomto rozšířeném ansámblu vystupovali v komorních a koncertantních partech např. flétnisté František Čech, Jiří Válek, Josef Jelínek, hobojisté Jiří Mihule, František Kimel, Pavel Verner, fagotisté Karel Bidlo a František Herman, hornisté Miroslav Štefek a Zdeněk Tylšar, houslisté Ladislav Jásek a Josef Vlach, violisté Jaroslav Motlík a Karel Špelina, kontrabasista a violonista František Pošta, ve vokálních partech Vlasta Linhartová, Marta Krásová, Ladislav Mráz, Věra Soukupová, Karel Berman, Libuše Márová, Jana Jonášová, Brigita Šulcová, V. Walterová a mnozí další, jejichž jména a frekvenci spolupráce podrobněji zachycuje diskografie .\n\nArs rediviva spolupracovala také s řadou významných zahraničních interpretů (např. flétnisté Jean-Pierre Rampal a András Adorján, trumpetista Maurice André, mezzosopranistka Nedda Casei, barytonista Otto Peter, tenorista Theo Altmeyer).\n\nSouboru připsali své skladby mnozí soudobí autoři, např. Jan Tausinger, Otmar Mácha, Ivan Jirko a především Ilja Hurník (Koncert pro flétnu a komorní orchestr, Sonata da camera aj.).\n\nTěžištěm repertoáru byla ale zejména oblast předklasické hudby. V svém cyklu v Dvořákově síni Rudolfina (vždy šest sobotních večerů a nedělních repríz) uvedla Ars rediviva za čtyři desítky let několik set skladeb, od Zelenkových Lamentací, Bachových Braniborských koncertů, Hudební obětiny a Umění fugy až po početnou řadu premiér z archivních pramenů. Jsou zachyceny na nahrávkách pro Supraphon, Panton, Columbii, Ariolu, CBS, Orfeo, Nippon, DGG, Sony a také v rozhlasových, televizních a filmových snímcích. Nahrávky Ars rediviva byly mnohokrát vyznamenány u nás i v zahraničí (mj. Grand Prix du Disque).\n\nČinnost souboru měla v Československu zásadní význam při znovuobjevování barokní hudby cestou historicky poučené a zároveň umělecky přesvědčivé interpretace.\n\n\n"}
{"id": "98121", "url": "https://cs.wikipedia.org/wiki?curid=98121", "title": "Labializace", "text": "Labializace\n\nLabializace je způsob obměny výslovnosti hlásek, které se vysloví se zaokrouhlenými rty (lat. \"labium\" = ret).\n\nPři přepisu výslovnosti se v mezinárodní fonetické abecedě označuje horním indexem za příslušným symbolem, např. .\n\nV češtině jsou labializovány hlásky š, ž, č, dž a ř.\n"}
{"id": "98128", "url": "https://cs.wikipedia.org/wiki?curid=98128", "title": "Flowers (album)", "text": "Flowers (album)\n\nFlowers je osmé americké album kapely The Rolling Stones, vydané v roce 1967. Obsahuje skladby, které již dříve byly vydány jako singly, byly vynechány z amerických verzí alb \"Aftermath\" a \"Between the Buttons\" a také doposud nevydané studiové nahrávky pořízené v předešlých letech. Album se na americkém žebříčku umístilo na třetím místě a získalo zlatou desku.\n\nAutory jsou Mick Jagger a Keith Richard.\n\n"}
{"id": "98132", "url": "https://cs.wikipedia.org/wiki?curid=98132", "title": "Podivín", "text": "Podivín\n\nPodivín (německy \"Kostl\" nebo \"Kostel\", případně \"Podiwin\") je malé město v okrese Břeclav v Jihomoravském kraji, 8 km severně od Břeclavi. Žije zde obyvatel.\n\nPodivín leží v Dolnomoravském úvalu, na mírném návrší nad dyjskou nivou, asi 1,5 km severovýchodně od ústí Trkmanky do Dyje. Město se rozkládá v nadmořské výšce 160–175 m n.m. a protéká jím Ladenská strouha (staré rameno Trkmanky).\n\nKatastrální území tvoří většinou plochá polní krajina, na východě zvolna stoupající až do výšky 210 m n.m., pouze na jihozápad zasahuje lužní les okolo Dyje, který je součástí Přírodního parku Niva Dyje a Lednicko-valtického areálu.\n\nÚzemí Podivína bylo pro strategicky výhodnou polohu osídleno již od pravěku.\n\nKosmova kronika česká zmiňuje Podivu, pokřtěného žida a zakladatele podivínského hradu (\"Podiuin, dictum a conditore suo Podiua, Iudeo sed postea catholico.\"). Již někdy během 13. století byl Podivín povýšen na město, což z něj činí nejstarší město v okrese Břeclav. Od 20. let 16. století se zde usazovali novokřtěnci (habáni), kteří tu žili až do svého vyhnání ze země roku 1622. Z této doby pochází nejstarší údaje o velikosti zdejší židovské obce (140 osob). Židé v Podivíně žili ve dvou čtvrtích (Horní a Dolní), přičemž po Dolní židovské čtvrti je dosud zachován křivolaký uliční rastr jihozápadně od náměstí.\n\nPodivín se nikdy nevyvinul ve větší středisko, vždy byl ve stínu Hustopečí, Mikulova nebo později Břeclavi. Roku 1839 se nicméně jako jedno z prvních měst v českých zemích dočkal železnice, když kolem něj byla vedena odbočka Severní dráhy císaře Ferdinanda z Břeclavi do Brna. \n\nRoku 1950 zde došlo k jedné z nejtragičtějších železničních nehod v českých dějinách, když rychlík vinou signalisty srazil autobus na přejezdu.\n\n\nSeverovýchodním okrajem Podivína vede paralelně železniční koridor Brno–Břeclav (se stanicí \"Podivín\"), silnice II/425 a dálnice D2 (s nájezdem na 41. km), které zde mimoúrovňově kříží silnice II/422 procházející skrz město. Dále odsud vede silnice III. třídy č. 42226 (Podivín – Rakvice), spojená s II/425 krátkou spojkou III/42227.\n\nOd roku 2008 je Podivín začleněn do Integrovaného dopravního systému Jihomoravského kraje (zóna 565), v jehož rámci je významným přestupním uzlem. Zastavují zde nejen osobní vlaky linky S3, ale také rychlíky a spěšné vlaky linky R13, z nichž tu lze přestoupit na autobusové linky 555 (směr Rakvice nebo Lednice, Valtice), 556 (směr Velké Bílovice a Hodonín) a 574 (směr Ladná a Břeclav).\n\nPodivín je důležitým východiskem pro cykloturistiku. Od nádraží vedou cyklotrasy jak do Lednicko-valtického areálu, tak do různých vinařských lokalit (Velkopavlovická vinařská podoblast). Od nádraží také vede žlutá turistická značka směr Janův hrad a Lednice.\n\n\nV letech 2010 až 2014 byl starostou Stanislav Machovský (KDU-ČSL). Na ustavujícím zasedání zastupitelstva v listopadu 2014 byl do této funkce zvolen opětovně. Prioritou vedení města bude modernizace základní školy a výraznější propojení města s Lednicko-valtickým areálem. Od roku 2018 je starostou Martin Důbrava (ODS+NK), zatímco Machovský je místostarostou.\n\n\n"}
{"id": "98133", "url": "https://cs.wikipedia.org/wiki?curid=98133", "title": "Bohemia Interactive Studio", "text": "Bohemia Interactive Studio\n\nČeská společnost Bohemia Interactive Studio (BIS), založená bratry Markem a Ondřejem Španělovými v roce 1999, je vývojářská společnost, která se zaměřuje na vývoj herního software a s ním souvisejícího výzkumu v oblasti 3D grafiky, umělé inteligence a fyzikální simulace v reálném čase. Její specializací jsou bojové simulace.\n\nJako první dílo této společnosti byla v roce 2001 vydána hra Operace Flashpoint na jejímž engine jménem Real Virtuality Engine pracovali bratři Španělé již od roku 1997.\n\nNa základě hry Operace Flashpoint a jejího novějšího engine byl australskou pobočkou firmy Bohemia Interactive Australia vytvořen pro vojenské složky USA, Austrálie a dalších zemí taktický simulátor Virtual Battlespace Systems 1.\n\n30. září 2010 se ALTAR Games, spolu s Centauri Production a Black Element Software spojil s firmou Bohemia Interactive Studio. Vznikla tak brněnská pobočka složená z Altar Games a pražská pobočka tvořená Black Element Software.\n\n"}
{"id": "98139", "url": "https://cs.wikipedia.org/wiki?curid=98139", "title": "Poštolka", "text": "Poštolka\n\nPoštolka je český název některých sokolovitých dravců z rodu \"Falco\". Ačkoli se v češtině používá jako název rodový, značí podrody (\"Cerchneis\", \"Erythropus\").\n\n"}
{"id": "98157", "url": "https://cs.wikipedia.org/wiki?curid=98157", "title": "Operace (matematika)", "text": "Operace (matematika)\n\nOperace v matematice, logice a informatice je postup, který na základě daných \"vstupů\" (nazývaných též \"argumenty\", \"vstupní hodnoty\" nebo \"operandy\") vyprodukuje jednu nebo více \"hodnot\" (nazývaných též \"výstupní hodnoty\", \"výsledky\" nebo \"výstupy\"). Nejčastěji se vyskytující operace jsou \"unární operace\" a \"binární operace\". Unární operace vyžaduje jen jednu vstupní hodnotu (příkladem jsou trigonometrické funkce), zatímco binární operace vyžaduje dvě vstupní hodnoty (příkladem jsou třeba sčítání, odčítání, násobení nebo dělení).\n\nOperace se ale nemusí týkat jen čísel, například v logice se můžou hodnoty \"pravda\" a \"nepravda\" spojovat operacemi konjunkce a disjunkce, vektory v lineární algebře se můžou sčítat a odčítat, množiny v teorii množin se můžou sjednocovat a pronikat a\nfunktory v teorii kategorií se můžou skládat.\n\nOperace nemusí být nutně definované pro všechny myslitelné hodnoty. Například operace dělení není pro reálná čísla definována, pokud je druhý argument 0. Argumenty, pro které je operace definována, tvoří definiční obor a hodnoty, které mohou být operací vyprodukovány, tvoří obor hodnot.\n\nOperace je zobrazení z kartézského součinu nějakých množin do kartézského součinu nějakých množin. Formálně zapsáno je tedy operace ω zobrazení typu formula_1 kde formula_2 jsou množiny. Z formálního hlediska není kladen požadavek na nenulovou aritu kartézského součinu, je tedy možno uvažovat operace, které nemají vstup nebo výstup.\n\nV algebře je pojem \"operace\" chápán v užším smyslu: n-ární operací nad množinou \"A\" rozumíme jako zobrazení z \"A\" do \"A\", přičemž \"A\" označuje \"n\"-násobný kartézský součin formula_3 (pro libovolné \"n\"formula_4).\n\n\"Arita operace\" (česky \"místnost\" operace) je rovna aritě kartézského součinu vstupu, tzn. obsahuje-li vstup formula_5 množin, pak říkáme, že operace je \"formula_5-ární\".\n\nPro formula_7 jde o \"operace nulární\". Formálně jde o předpis, který bez vstupu vrátí hodnotu. Na konstanty je někdy (například ve funkcionálním programování) výhodné nahlížet jako na nulární operace.\n\nPro formula_8 jde o \"operace unární\". Unární operace transformují jeden prvek množiny formula_9 na prvek množiny formula_10. Mezi unární operace patří např. změna znaménka, absolutní hodnota čísla, nebo operace identity, která přiřazuje každému prvku formula_11 stejný prvek formula_12.\n\nPro formula_13 se jedná o \"operace binární\". Binární operace přiřazují každé dvojici prvků prvek nějaké množiny. Sčítání, odčítání, násobení, dělení nebo mocnění patří mezi binární operace.\n\nPro formula_14 se jedná o \"ternární operaci\". Ta přiřazuje každé trojici prvků prvek nějaké množiny. Ternární operací je například operátor programovacích jazyků C nebo Java, ale také zápis if … then … else … používaný ve funkcionálních programovacích jazycích.\n\nOperace vyšších arit se vyskytují především v programovacích jazycích, kde jsou nazývány funkce, metody nebo procedury (procedura je operace s prázdným oborem hodnot, anebo naopak podprogram, který sice má vstupy, ale zato je bez vlastního výstupu, nevrací žádnou hodnotu).\n\nMezi základní operace s čísly, tzv. \"aritmetické operace\" (\"početní operace\") řadíme unární funkce opačné číslo, absolutní hodnota, převrácená hodnota atd. a binární funkce sčítání, odčítání, násobení, dělení a umocňování.\n\nOperace na výrocích, například unární logická operace negace, nebo binární operace konjunkce, disjunkce, implikace, ekvivalence, XOR,\nNAND a NOR.\n\nVe vektorovém prostoru jsou definovány operace opačný vektor (unární) a skládání vektorů, skalární a vektorový součin (binární).\n\nNa množině zobrazení je unární operací inverzní zobrazení a binárními operacemi je skládání zobrazení.\n\nŘekneme, že podmnožina formula_15 je uzavřená vůči algebraické operaci \"ω\" , pokud tato operace vrátí hodnotu z \"M\", kdykoli její argumenty patří do \"M\". \n\nFormálněji: Je-li formula_15 množina, formula_17 přirozené číslo a \"f\" zobrazení, jehož definiční obor obsahuje jako svou podmnožinu kartézský součin formula_18, potom \"M\" je uzavřená na operaci \"f\" , pokud formula_19.\n\nTento pojem je jiný než pojem uzavřená množina z topologie a matematické analýzy.\n\nUvažujme například vektorový prostor formula_20 nad prostorem reálných čísel. Podmnožina \nje uzavřená na sčítání vektorů, neboť pro formula_22 a formula_23\nje i formula_24.\n\nPodmnožina\nale vzhledem ke sčítání uzavřena není.\n\nPodstrukturu algebraické struktury (například podgrupu, podsvaz apod.) tvoří právě ty podmnožiny, které jsou uzavřeny na všechny operace. Například podmnožina grupy tvoří podgrupu právě když jsou všechny grupové operace uzavřené na danou podmnožinu. Při ověřování nelze vynechat nulární operace (jinak bychom např. množinu všech celých čísel větších než 10 mohli mylně považovat za podmonoid monoidu (\"Z\", +, 0) všech celých čísel).\n"}
{"id": "98158", "url": "https://cs.wikipedia.org/wiki?curid=98158", "title": ".ck", "text": ".ck\n\n.ck je internetová národní doména nejvyššího řádu pro Cookovy ostrovy (podle ).\n\nExistují pouze následující domény druhého řádu:\n\n"}
{"id": "98160", "url": "https://cs.wikipedia.org/wiki?curid=98160", "title": "Mount Rainier", "text": "Mount Rainier\n\nMount Rainier je velký stratovulkán 87 kilometrů jihovýchodně od města Seattle v americkém státě Washington. Jedná se o topograficky nejprominentnější horu pevninských Spojených států a Kaskádového pohoří. Její vrchol se nachází v nadmořské výšce 4392 metrů. Mount Rainier je považována za jednu z nejnebezpečnějších sopek světa, konkrétně o jednu z 16 světových sopek v Decade Volcanoes, seznamu nejnebezpečnějších sopek světa. Kvůli obrovskému množství vody, které udržují místní ledovce, by případná erupce uvolnila masivní lahary, jejichž výsledkem by bylo zatopení celého údolí řeky Puyallup a města Tacoma.\n\nMount Rainier je nejvyšší horou státu Washington a celého Kaskádového pohoří. Její topografická prominence činí 4027 metrů, což je o 7 metrů více než prominence hory K2. Při jasném počasí je viditelná z většiny území metropolitní oblasti Seattle-Tacoma. Pokud je obloha vskutku výjimečně jasná, mohou ji zahlédnout i obyvatelé měst Portland v Oregonu a Victoria v Kanadě.\n\nS 26 ledovci a celkem 93 km² sněhových polí a ledovců se jedná o nejvíce zaledněný vrchol 48 pevninských států USA. Na vrcholku hory se nachází dva velké sopečné krátery, z nichž každý měří více jak 300 metrů v průměru. Východní kráter je však větší než jeho západní druh. Geotermální teplo, které sopka vyzařuje, zajišťuje, aby nebyly okraje těchto kráterů pokryté sněhem nebo ledem. Také zapříčinilo vytvoření největší sítě sopečných ledovcových jeskynní na světě, s délkou chodeb až 3 kilometry. Malé kráterové jezero, o velikosti 40x9 metrů a hloubce 5 metrů, je se 4329 metry nad mořem nejvýše položeným jezerem Severní Ameriky a nachází se v nejnižší části západního kráteru, pod 30 metry ledu, takže je přístupné pouze díky jeskyním.\n\nZe stejnojmenných ledovců hory pramení řeky Carbon, Cowlitz, Mowich, Nisqually nebo Puyallup. Bílá řeka pochází z Winthropova ledovce, Emmonsova ledovce a ledovce Fryingpan. Řeky Carbon, Mowich a Bílá řeka nakonec své vody odvádí do řeky Puyallup, která ústí do Počátečního zálivu v Tacomě. Řeka Nisqually se vyprazdňuje do vod oceánu nedaleko města Lacey, řeka Cowlitz pak ústí do řeky Columbie mezi městy Kelso a Longview.\n\nŠiroký vrchol hory Mount Rainier obsahuje tři pojmenované vrcholky. Ten nejvyšší nese jméno Columbia Crest, druhý nejvyšší, 4315 metrů nad mořem, je Point Success, který se nachází na jižní straně hřebenu. Jeho topografická prominence činí pouze 42 metrů, takže se nejedná o samostatný vrchol. Nejnižší ze tří vrcholů, Liberty Cap, se se 4301 metry nad mořem nachází na severozápadní straně vrcholu, nad Svobodným hřebenem nebo Willisovou zdí. Jeho prominence činí 150 metrů, což z něj dělá sporný samostatný vrchol.\n\nNa východním svahu Mount Rainier se ve výšce 3395 metrů nad mořem nachází vrchol známý jako Little Tahoma Peak, erodovaný pozůstatek bývalé, daleko vyšší podoby celé Mount Rainier. Jeho topografická prominence je 262 metrů, a tak je považován za samostatný vrchol. Prakticky se tedy jedná o třetí nejvyšší bod státu Washington.\n\nMount Rainier patří mezi stratovulkány Kaskádového sopečného oblouku. Zdejší ložiska lávy jsou až 840 tisíc let stará a jsou částí Liliové formace. Kdysi tvořila sopečný vrchol, který předcházel nynější Mount Rainier. Ten je až 500 tisíc let starý.\n\nJedná se o velice erodovanou sopku s ledovci, pravděpodobně je tvořena především andezitem. Kdysi pravděpodobně vyčnívala do větší výšky, nejspíš okolo 4900 metrů, než však před 5 tisíci lety došlo k velké sutinové lavině a k Osceolskému laharu.\n\nV minulosti bylo takových lavin a laharů mnoho, a to díky přítomnosti velkého množství ledovců. Lahary pak vždy cestují celých 50 kilometrů k pobřeží Pugetova zálivu. Asi před 5 tisíci lety se odlomil velký kus vulkánu, který vytvořil obrovskou lavinu sutin a ta měla na svědomí Osceolský lahar, který pokryl celé území dnešního města Tacoma a jižní část Seattlu. Při této události přišla hora o svých svrchních 500 metrů. Před asi 540 lety hora vyprodukovala Elektronový lahar, který však nebyl tak velký.\n\nPo již zmíněném obrovském kolapsu, který se odehrál před 5 tisíci lety, byl nový vrcholek postaven díky erupcím vylučujícím lávu a tefru již před 1 tisícem let. Na místě bylo nalezeno až 11 vrstev holocenní tefry.\n\nPoslední zaznamenaná erupce sopky se odehrála mezi lety 1820 a 1854, mnoho svědků ale nahlásilo sopečnou aktivitu také v letech 1858, 1870, 1879, 1882 a 1894.\n\nPřestože se jedná o činnou sopku, v roce 2010 neexistovaly žádné důkazy o bezprostředně hrozící erupci. Pokud by k ní ale došlo, měla by devastující dopad na všechno území, které sopku obklopuje. Mount Rainier se nachází na seznamu Decade Volcanoes, což znamená, že v případě erupce patří mezi 16 nejničivějších sopek světa. Pokud by Mount Rainier vybuchla tak mocně, jako Mount St. Helens v květnu 1980, dopad by byl několikanásobně větší, především kvůli většímu množství ledovců a také díky faktu, že území pod Mount Rainier je více obydlené. Největší hrozbu představují lahary, jelikož mnoho zdejších obcí se nachází na místech, kudy lahary dřívějších erupcí proudily do moře. Podle USGS v těchto obcích žije až 150 tisíc obyvatel. Vulkán také ohrožuje hydrotermální aktivita, která snižuje jeho pevnost. Podle geologa Geoffa Claytona by lahar podobný jako Osceolský lahar před 5 tisíci lety zničil celá města Enumclaw, Orting, Kent, Auburn, Puyallup, Sumner a Renton. Lahar by se dostal též do ústí řeky Duwamish, kde by zničil část centra města Seattle a způsobil tsunami na Pugetově zálivu a Washingtonově jezeře. V Kanadských Kaskádách se nachází vulkán s podobným dopadem erupce, Mount Meager. Ten v posledních 8 tisících letech způsobil několik masivních sesuvů půdy a potkala ho i velice ničivá erupce. Další hrozby, které Mount Rainier vykazuje, jsou pyroklastické proudy a láva.\n\nRisk ničivosti erupce mírně snižují sirény varující před lahary a vyznačené evakuační cesty v okrese Pierce. Více zalidněný okres King by byl v případě erupce rovněž ohrožen lahary, ale zatím nemá žádný výstražný systém. Od roku 2001 ale do této záležitosti neproudí peníze z federálních fondů. Některé podniky v riskantních městech, jako je obec Orting, se tedy začínají obávat, aby nedošlo k podobné katastrofě jako před třiceti lety, kdy erupce sopky Nevado del Ruiz vyhladila město Armero v Kolumbii.\n\nV blízkosti vrcholku hory je obvykle každý měsíc zaznamenáno až pět zemětřesení. Občas se vyskytne série pěti až desíti menších zemětřesení v pouhých třech dnech, především v oblasti do 4 kilometrů pod vrcholem. Tato zemětřesení pravděpodobně způsobuje cirkulace horkých tekutin pod horou. Díky těmto tekutinám také existují v národním parku Mount Rainier mnohé teplé prameny a parní otvory. Tyto série zemětřesení jsou však pro vulkány typické a jen vzácně jsou spojovány se sopečnou aktivitou. V době nedávné se odehrály v letech 2002, 2004 a 2007, kdy dosahovaly až stupně 3,2 na Richterově stupnici. Další série se odehrála roku 2009, která obsahovala větší počet zemětřesení než jakákoli jiná na této sopce od počátku monitorování, tedy v posledních dvaceti letech. Další série byla zpozorována roku 2011.\n\nLedovce patří mezi nejviditelnější a nejdynamičtější složkou celé hory. Mezi jejich funkce patří eroze vulkanického kuželu a napájení několika řek, které jsou často využívány v hydroenergetice a zavlažování. 26 velkých ledovců a celoroční sněhové pokrývky celkem pokrývají 93 km² povrchu hory a jejich objem činí 4,2 km³.\n\nLedovce se pohybují díky gravitaci, sjíždějí dolů po skalách a navíc se deformují, jelikož se v nich přemisťují ledové krystalky. Největší rychlost má ledovec těsně nad povrchem a kolem vlastní osy. V květnu 1970 bylo změřeno, že Nisquallyjský ledovec se pohybuje rychlostí až 74 centimetrů za den. Rychlosti ledovců jsou díky většímu tání vody větší v letním období.\n\nV minulosti velikost ledovců na hoře kolísala, například při poslední době ledové, která začala před 25 tisíci lety a skončila o 10 tisíc let později, dosahovaly ledovce Mount Rainier až k okraji nynější pánve Pugetova zálivu.\n\nMezi 14. a 19. stoletím se mnohé ledovce hory rozšířily do nejnižší nadmořské výšky od poslední doby ledové. Podobné jevy se během tohoto období odehrávaly po celém světě, a tak mu geologové přezdívají Malá doba ledová. Například Emmonsův ledovec se za tu dobu přiblížil na 2 kilometry k nynějšímu tábořišti White River.\n\nAž do roku 1920 tyto ledovce ustupovaly pomalu, ale pak se jejich ústup zrychlil. Mezi vrcholem Malé doby ledové a rokem 1950 ztratily až čtvrtinu své celkové délky. V dalších třiceti letech je však čekalo mírné rozšiřování, jelikož v té době bylo podnebí o něco chladnější a několik zim přineslo vskutku bohaté sněhové nadílky. Od začátku 80. let minulého století však ledovce opět mírně ustupují.\n\nPůvodní obyvatelé nazývali Mount Rainier \"Talol\" nebo \"Tacoma\", což v jazyce Pujalupů znamenalo „matka vod“. Existuje však jiná teorie, že Tacoma znamená „vyšší než Koma“, což je indiánské označení pro Mount Baker.\n\nV době prvního kontaktu s bělochy obývaly území a údolí kolem hory četné indiánské kmeny. V okolních lesích lovili původní obyvatelé zvěř a na lučinách sbírali plody. Mezi zdejší kmeny patřily Nisquallyjci, Kaulicové, Jakimové, Pujalupové a Muckleshootové.\n\nPrvním Evropanem, který zahlédl Mount Rainier, se stal v květnu 1792 kapitán George Vancouver. Při své expedici ji pojmenoval po svém kontradmirálovi Peteru Rainierovi.\n\nV roce 1833 prozkoumal zdejší území při hledání léčivých rostlin doktor William Fraser Tolmie a v roce 1870 byl uskutečněn první úspěšný výstup na vrchol hory. Hazard Stevens a P. B. Van Trump se za něj při návratu do ulic města Olympia dočkali bouřlivého potlesku. V roce 1888 na horu vylezl i John Muir, který, přestože se mu líbil výhled z vrcholu, prohlásil, že nejhezčí pohled je zdola. Později se Muir stal jedním z mnoha, kteří bojovali za legální ochranu území okolo hory. Roku 1893 bylo území kolem Mount Rainier prohlášeno pacifickou lesní rezervací, za účelem ochrany fyzických a ekonomických zdrojů, kterými bylo dřevo a četné říční prameny.\n\nZa účelem ochrany zdejší scenérie a poskytování zábavy pro obyvatelstvo se zdejší podniky a železnice snažily o vytvoření národního parku, který by zvýšil turismus v oblasti. V březnu 1899 vytvořil prezident William McKinley národní park Mount Rainier jako pátý ve Spojených státech. Kongres věnoval park výhodám a zábavě lidu, ochraně dřeva, minerálních ložisek, přírodních kuriozit a dalších divů v rámci parku a jejich zachování v původní kondici.\n\nV roce 1998 začal USGS instalaci systému varujícího před lahary, aby byla usnadněna evakuace z rizikových oblastí údolí řeky Puyallup. Nyní má tento systém na starosti oddělení pohotovosti a správy okresu Pierce. Tacoma se nachází 60 kilometrů od hory při ústí řeky Puyallup do moře, na březích řeky stojí také města Puyallup a Orting.\n\nWashingtonský státní čtvrťák, který byl vydán do oběhu v dubnu 2007, má na sobě Mount Rainier a lososa.\n\nPřestože Mount Rainier je považováno za oficiální jméno hory, Theodore Winthrop ji ve své knize \"The Canoe and the Saddle\" říká Mount Tacoma. Dílo pochází z roku 1862, tedy z období, kdy byla pro horu používána obě jména. Je však pravda, že název Mount Tacoma byl užíván spíše ve městě Tacoma a jeho blízkém okolí.\n\nAž v roce 1890 však Rada geografických názvů Spojených států rozhodla, že jejím oficiálním názvem bude Mount Rainier. I kvůli tomu byla v roce 1897 zdejší Pacifická lesní rezervace přejmenována na Lesní rezervaci Mount Rainier, jejíž trvání skončilo o tři roky později vytvořením národního parku. Přesto existovaly snahy navrátit hoře jméno Mount Tacoma, a to tak silné, že se jimi až do roku 1924 zabýval Kongres.\n\nHorolezectví na Mount Rainier je obtížné, především díky tomu, že se zde nachází největší americké ledovce mimo Aljašku. Většině horolezců výstup na vrchol zabere dva až tři dny. Pro zdolání Mount Rainier je nutná zkušenost v překonávání ledovců, putování divočinou a sebezáchrany. Každý rok se o výstup pokouší 8 až 13 tisíc lidí, z nichž 90 procent šplhá po jihovýchodním svahu přes Camp Muir. Zbytek lezců využívá severovýchodního svahu a cesty přes Emmonsův ledovec a Camp Schurman. Okolo poloviny pokusů bývá úspěšných, nejčastějším důvodem selhání je nepřízeň počasí.\n\nV roce 2012 získala hora obrovský zájem veřejnosti, když jeden ze správců parku (rangers) přišel o život při záchraně několika horolezců uvízlých v bouři. Přitom, co pomáhal horolezcům do helikoptéry, spadl a poté, co klouzal asi kilometr dolů po svahu, na místě zemřel. Pravděpodobně navíc padal bokem napřed. V turistickém centru v Paradise mu byl po čtyřech dnech postaven pomník.\n\nNejhorší horolezecká nehoda se na hoře udála v roce 1981, kdy přišlo o život jedenáct lidí na Ingrahamově ledovci. Jedná se o největší počet životů, které si vyžádala jedna nehoda na hoře od roku 1946, kdy v blízkosti Jižního Tahomského ledovce havarovalo letadlo s 32 lidmi. Každý rok si hora vyžádá v průměru dva životy, jejichž konec nejčastěji zaviní pády skal či ledu, laviny nebo podchlazení.\n\nV národním parku obklopujícím horu patří mezi nejoblíbenější aktivity pěší turistika, běh na lyžích, fotografování nebo táboření. K blízkosti hory se dá dostat právě díky turistickým stezkám, z nichž ta nejznámější, Wonderland Trail, měří 150 kilometrů a vede okolo všech stran hory. Populární jsou zde také zimní sporty jako běh na lyžích či na sněžnicích.\n\n"}
{"id": "98167", "url": "https://cs.wikipedia.org/wiki?curid=98167", "title": "Mistrovství České republiky ve vícebojích", "text": "Mistrovství České republiky ve vícebojích\n\nHistorie mistrovství České republiky ve vícebojích (údaje do roku 2006 včetně)\n\nKoná se od roku 1969, někdy samostatně, v některých letech při mistrovství jednotlivců.\nZatím se konalo 20x v Praze, 5x v Ostravě, 2x v Olomouci, Třinci a Staré Boleslavi a jednou ve Dvoře Králové nad Labem, Jablonci nad Nisou, Mladé Boleslavi, Otrokovicích, Táboře a Hradci Králové.\n\n\n\n\n\nKoná se od roku 1969, někdy samostatně, v některých letech při mistrovství jednotlivců.\nZatím se konalo 20x v Praze, 5x v Ostravě, 2x v Olomouci, Třinci a Staré Boleslavi a jednou ve Dvoře Králové nad Labem, Jablonci nad Nisou, Mladé Boleslavi, Otrokovicích, Táboře a Hradci Králové.\n\n\n\n\n\nMistrovství se koná teprve od roku 1990. Za tu dobu se v pořadatelství vystřídala města\nPraha 9x, Olomouc 2x, Třinec 2x, Stará Boleslav 2x a Hradec Králové a Tábor lx.\n\n\n\n\nMistrovství se koná teprve od roku 1990. Za tu dobu se v pořadatelství vystřídala města\nPraha 9x, Olomouc 2x, Třinec 2x, Stará Boleslav 2x a Hradec Králové a Tábor lx.\n\n\n\n\nMají mistrovské víceboje od roku 1969, ačkoliv se v průběhu let měnil rozsah závodění i věkové\nkategorie. Pořádající města: Praha 16x, Jablonec nad Nisou 4x, Olomouc, Opava, Ostrava, Plzeň a Sušice 3x. Brno, Pardubice, Ústí nad Labem, Znojmo, Hradec Králové, Stará Boleslav a Tábor 2x. Bratislava, České Budějovice, Dvůr Králové nad Labem, Jihlava, Kroměříž, Prostějov, Třinec, Vlašim, Vyškov a Zlín 1x. \n\nMedailisté \n\n2006: 1. Jan Carda 6400, 2. Matěj Černohorský 6252, 3. Matěj Čejka 6103; \n2005: 1. Jan Nový 6039, 2. Jan Carda 5839, 3. František Batysta 5838;\n2004: 1. Antonín Vácha 6490, 2. Jan Kudlička 6391, 3. David Sazima 6141;\n2003: 1. Martin Blahut 6430, 2. Jakub Ryba 6055, 3. Radek Daníšek 6034;\n2002: 1. Jan Dočkal 6734, 2. Petr Koňařík 6609, 3. Marian Cienciala 6144; \n2001: 1. Jiří Kliner 7179, 2. Petr Svoboda 6549, 3. Michal Brož 6247; \n2000: 1. Dominik Špiláček 6833, 2. Jiří Kliner 6664, 3. Michal Brož 6246; \n1999: 1. Dominik Špiláček 6252, 2. Vilém Medřický 5983, 3. Jan Holec 5974; \n1998: 1. Milan Kohout 6850, 2. Petr Železnov 6276, 3. Pavel Havlíček 5964; \n\nPočet titulů\n\nDeset nejlepších výkonů na mistrovství – (od roku 1990, předtím byl jiný rozsah závodění)\n\nMají mistrovské víceboje od roku 1969, ačkoliv se v průběhu let měnil rozsah závodění i věkové\nkategorie. Pořádající města: Praha 16x, Jablonec nad Nisou 4x, Olomouc, Opava, Ostrava, Plzeň a Sušice 3x. Brno, Pardubice, Ústí nad Labem, Znojmo, Hradec Králové, Stará Boleslav a Tábor 2x. Bratislava, České Budějovice, Dvůr Králové nad Labem, Jihlava, Kroměříž, Prostějov, Třinec, Vlašim, Vyškov a Zlín 1x. \n\nMedailisté\n\n2006: 1. Kateřina Cachová 5282, 2. Nikol Ogrodníková 5241, 3. Lucie Ondraschková 5066; \n2005: 1. Petra Vachatová 4898, 2. Zuzana Málková 4879, 3. Lucie Schönová 4538;\n2004: 1. Eliška Klučinová 5150, 2. Petra Vachatová 4899, 3. Zuzana Málková 4805;\n2003: 1. Zuzana Hejnová 5748, 2. Petra Ludanyiová 4958, 3. Zuzana Šídová 4657;\n2002: 1. Denisa Ščerbová 5282, 2. 4633, 3. Eva Vaidová 4551; \n2000: 1. Petra Šindelářová 5139, 2. Lenka Uhrová 4913, 3. Blanka Skřivánková 4765; \n1999: 1. Petra Šindelářová 4883, 2. Lenka Uhrová 4672, 3. Veronika Mráčková 4539; \n1998: 1. Barbora Špotáková 5132, 2. Hana Rydvalová 4483, 3. Jana Korešová 4322; \n\nPočet titulů\n\nDeset nejlepších výkonů na mistrovství – (od roku 1990, předtím byl jiný rozsah závodění)\n\nMají mistrovský víceboj od roku 1969, ale i měnil se rozsah závodění od původního čtyřboje přes šestiboj a pětiboj až po dnešní sedmiboj a devítiboj. Měnily se i věkové kategorie. Místa konání: Praha 10x, Ostrava 6x, Hradec Králové 4x, Třinec 3x. Svitavy, Uherské Hradiště, Zábřeh na Moravě a Stará Boleslav 2x. České Budějovice, Jablonec nad Nisou, Jihlava, Olomouc, Opava, Plzeň, Poruba, Tábor, Varnsdorf, Vlašim a Zlín 1x.\n\nMedailisté\n\n2006: 1. Jaroslav Chlebík 5186, 2. Jan Šimon 5184, 3. Vojtěch Slouka 4975; \n2005: 1. Martin Hložek 5468, 2. Jan Solfronk 5261, 3. Jakub Stündl 5093;\n2004: 1. Petr Vaněk 5207, 2. Filip Fujda 5169, 3. Jan Carda 4878;\n2003: 1. Jiří Smola 5395, 2. Jiří Najman 5276, 3. Jan Kudlička 5184;\n2002: 1. Antonín Vácha 5382, 2. Tomáš Kopecký 5185, 3. Jaroslav Jílek 4931; \n2001: 1. Lukáš Patera 5833, 2. Michal Puczok 5023, 3. Martin Blahut 4742; \n2000: 1. Jan Dočkal 6045, 2. Pavel Picka 5504, 3. Jakub Novotný 5315; \n1999: 1. Michal Barvík 5437, 2. Jiří Kliner 5404, 3. Jan Syrovátko 5125; \n1998: 1. Dominik Špiláček 5245, 2. Jiří Salamon 4645, 3. Jan Bubeník 4569; \n\nPočet titulů\n\nDeset nejlepších výkonů na mistrovství – (devítiboj od roku 1992)\n\nMají mistrovský víceboj od roku 1969, ale i měnil se rozsah závodění od původního čtyřboje přes šestiboj a pětiboj až po dnešní sedmiboj a devítiboj. Měnily se i věkové kategorie. Místa konání: Praha 10x, Ostrava 6x, Hradec Králové 4x, Třinec 3x. Svitavy, Uherské Hradiště, Zábřeh na Moravě a Stará Boleslav 2x. České Budějovice, Jablonec nad Nisou, Jihlava, Olomouc, Opava, Plzeň, Poruba, Tábor, Varnsdorf, Vlašim a Zlín 1x.\n\nMedailisté\n\n2006: 1. Markéta Mikešová 4485, 2. Veronika Chvátalová 4379, 3. Michaela Tvrdíková 4287; \n2005: 1. Kateřina Cachová 5197, 2. Nikol Ogrodníková 5021, 3. Naďa Zikmundová 4290;\n2004: 1. Kateřina Cachová 4702, 2. Jitka Řezníčková 4529, 3. Nikol Ogrodníková 4452;\n2003: 1. Eliška Klučinová 4938, 2. Adriana Gembiczká 4618, 3. Petra Vachatová 4496;\n2002: 1. Eliška Klučinová 4526, 2. Zuzana Šídová 4289, 3. Jana Sajdoková 4263; \n2001: 1. Denisa Ščerbová 5031, 2. Zuzana Hejnová 4789, 3. Nikola Paříková 4511; \n2000: 1. Eva Vaidová 4593, 2. Jitka Moudrá 4306, 3. Petra Blovská 4224; \n1999: 1. Klára Tichá 4604, 2. Jitka Vindušková 4529, 3. Daniela Šulcková 4442; \n1998: 1. Petra Šindelářová 4527, 2. Lenka Uhrová 4414, 3. Hana Kocurová 4405; \n\nPočet titulů\n\nDeset nejlepších výkonů na mistrovství – (sedmiboj od roku 1991)\n"}
{"id": "98172", "url": "https://cs.wikipedia.org/wiki?curid=98172", "title": "Dornier Do 17", "text": "Dornier Do 17\n\nDornier Do 17 (přezdívaný pro svůj protažený a tenký trup \"tužka\" nebo \"létající tužka\") byl německý bombardovací a průzkumný letoun, který během bleskové války tvořil základ bombardovacího letectva Luftwaffe.\n\nByl navržen začátkem 30. let podle konceptu RLM na \"Schnellbomber\" (rychlý bombardér), který měl být teoreticky dostatečně rychlý na to, aby mohl předstihnout útočící stíhačky.\n\nNa začátku války tvořil jeden ze tří hlavních typů bombardérů používaných Luftwaffe. Svou bojovou premiéru začaly Do 17 v roce 1937, ve španělské občanské válce, kde byly používán v Legii Condor. Spolu s Heinkelem He 111 byl v letech 1939 - 1940 hlavním bombardérem Luftwaffe.\n\nDornier byl používán během celé války a zúčastnil se každé větší kampaně v první linii až do roku 1941, kdy jeho efektivita a užitečnost byla zredukována kvůli malé nosnosti a doletu. Výroba Dornier Do 17 skončila v létě 1940 ve prospěch novějších a silnějších strojů Junkers Ju 88. Přesto zůstal Do 17 ve službách Luftwaffe až do konce války jako vlečné, experimentální a cvičné letadlo. Značná část produkce byla odeslána státem pod německou sférou vlivu. Několik se jich zachovalo do konce války, poslední kus byl sešrotován ve Finsku v roce 1952.\n\nDne 3. září 2010, oznámilo muzeum RAF v Londýně, že byl objeven Dornier Do 17 pohřbený pod pískem u pobřeží Kentu v Anglií. Letadlo je v dobrém stavu a díky svému jedinečnému významu ho muzeum vytáhlo a po renovaci plánuje vystavit.\n\nV roce 1932 ministerstvo zbrojení (\"Heereswaffenamt\") vydalo požadavek na konstrukci nákladního letadla pro německé státní dráhy a zároveň na rychlé poštovní letadlo pro Lufthansu. Továrna ve Friedrichshafenu na projektu zahájila práci 1. srpna 1932 .\n\nKdyž se v roce 1933 dostali k moci nacisté, stali se Hermann Göring a Erhard Milch (zástupce) národními komisaři pro letectví, což bylo zanedlouho přejmenováno na ministerstvo letectví, RLM (\"Reichsluftfahrtministerium\"). RLM označila nový stroj jako Do 17 a 17. března 1933 jen tři měsíce poté, co se dostal do úřadu, nařídil Milch konstrukci prototypů. Koncem roku 1933 vydalo RLM specifikaci pro rychlé letadlo s dvojitými ocasními plochami nesoucí speciální vybavení, čímž měli na mysli bombardér.\n\nPůvodní návrh z roku 1932 (Do 17 V1) počítal s použitím jen jednoho směrového kormidla a Dornier pokračoval v tomto vývoji. Poprvé byl Do 17 představen jako maketa v dubnu 1933. \"Speciální vybavení\" mělo být instalováno později, aby se zakrylo jeho skutečné určení. V dubnu 1934 začala továrna Dornier ve Friedrichshafenu práci na projektu s názvem \"zadání\". V průběhu tohoto měsíce byla navržena obranná výzbroj a byly dokončeny konstrukční detaily pumového mechanismu. Výroba těchto prototypů začala 20. května 1934 a 23. listopadu 1934 uskutečnil Do 17 V1 s jedním směrovým kormidlem a pohonem dvou motorů BMW VI 7.3 svůj první let.\n\nTestování bylo opožděno kvůli sérii nehod, přičemž stroj V1 byl v únoru a dubnu 1935 poškozen při přistání. Stroj V2 s dvojitými ocasními plochami a pohonem dvou motorů BMW VI 6.3 se poprvé vznesl 18. května 1935 a v červnu byl testován RLM spolu se strojem V1 na letišti Rechlin. Během testů se ukázalo, že stroj V1 s jedním směrovým kormidlem má jen částečnou stabilitu, proto byl upraven přidáním dvojího směrového kormidla. Stroj byl zničen při selhání motoru 21. prosince 1935. Letoun V3, též s dvojitými ocasními plochami, měl být původně osazen motory Hispano-Suiza 12Ybrs, ale tyto nebyly dostupné, proto byl osazen motory BMW VI 7.3, stejně jako V1 a poprvé vzlétl 19. září 1935.\n\nJe potvrzeno, že na rozdíl od Heinkelu He 111, který byl od začátku plánován pro vojenské účely, byl Do 17 V1 navržen jako rychlé, 6 místné poštovní letadlo, které mělo soutěžit s menším jednoplošníkem Heinkel He 70. Říká se, že Lufthansa ho odmítla kvůli stísněné kabině, která byla příliš nepohodlná pro pasažéry a na poštovní letadlo příliš vysoké provozní náklady. Podle příběhu zůstaly 3 prototypy nevyužité v továrně Dornier v Lowentalu téměř šest měsíců, dokud je kapitán Untucht z Lufthansy neobjevil. Po obdržení povolení k letu s jedním se strojů, s ním začal provádět téměř kaskadérské kousky. Po přistání konstatoval, že stroj je obratný jako stíhačka a pokud mu dodají více podélné stability, bude z něj rychlý bombardér. Zanedlouho na to Dornier přepracoval ocasní plochy a obnovil zájem o tento stroj.\n\nDornier byl pak požádán vyrobit prototyp V4. Některé zdroje uvádějí, že tento se lišil od stroje V3 tím, že okénka pro pasažéry byly odstraněny a jednoduchá směrovka nahrazena dvěma menšími. Fotografické důkazy ukazují, že V3 měla dvojitou směrovku od počátku své konstrukce. Testování prototypů V4, V6 a V7 bylo úspěšné a vzniklo několik prototypů jako V8, který byl favoritem na průzkumný stroj s dlouhým doletem, zatímco V9 byl zkoušen jako rychlé dopravní letadlo. Stroj V9 byl stále letuschopný ještě v roce 1944.\n\nKokpit a přední část trupu měly tradiční stupňovitý kokpit a nos byl plně prosklený. První verze byly přezdívané \"létající tužka\" kvůli štíhlému a dlouhému trupu. V důsledku zkušeností ze španělské občanské války byla zvýšena střecha kokpitu a spodní polovina prostoru posádky byla rozšířena směrem ven, aby tak mohlo být místo pro člena posádky obsluhujícího další obranný kulomet.\n\nProstor kabiny byl rozšířen směrem k náběžné hraně křídel, kde bylo místo dolního zadního a horního zadního střelce v jedné rovině. Kabina se skládala z pilotova sedadla a předního střelce v přední části kokpitu. Pilot seděl na levé straně, blízko čelního okna z plexiskla. Jeden z kulometčíků seděl na pravém sedadle, mírně posunutém dozadu, aby poskytoval místo pro kulomet MG 15 ráže 7,92 mm.\n\nPosádka Do 17 nejčastěji skládala ze 4 lidí. Bombometčíka, který obsluhoval i kulomet MG 15 v proskleném nose a zadní v nižší poloze; dva kulometčíci obsluhovali dopředu střílející kulomet MG 15 v čelním skle a 2 kulomety MG v bočních okénkách na každé straně a také dozadu střílející zbraně. Kabina poskytovala jasný a panoramatický výhled ve velkých výškách. Standardní výzbroj byla 3 300 nábojů ráže 7,92 mm ve 44 dvojitých bubnových zásobnících.\n\nKřídla měla plochu 55m2 a 18 m s náběžnou hranou, která s odtokovou hranou tvořila téměř dokonalý půlkruh. Kořeny náběžné hrany splývaly s horní částí trupu a kabinou. Jak se křídlo rozšiřovalo dozadu bylo zahnuto pod ostrým úhlem, takže odtoková hrana končila v téměř v polovině boku trupu, čímž byl zvýšen úhel náběhu. Tento konstrukční rys byl použit u všech budoucích Dornierových bombardérů, konkrétně Do 217.\n\nTrup byl dlouhý 15,8 m. Byl tenký a úzký, čímž představoval pro nepřítele těžký cíl na zasažení. Trup měl dvojitá směrová kormidla, což mělo zvýšit jeho směrovou stabilitu. Pohonnou jednotku verze Z-1 tvořily motory Daimler-Benz DB 601, ale kvůli jejich nedostatku byly použity motory Bramo 323 A-1. Tyto motory však mohly dosáhnout maximální rychlosti pouze 352 km/h (ve výšce 1070 m), v důsledku čehož nedosahoval Do 17 rychlost vyšší než 416 km/h v přímém letu a plným nákladem.\n\nDolet Do 17Z-1 byl při zemi 1 021 km, což se zvýšilo na 1 367 km ve výšce 4 720 m. To mu dodávalo průměrný bojový dolet 740 km. Použití motorů Bramo 323P vyústilo v lehké zvýšení všech výkonů u verze Z- 2.\nDornier Do 17 byl vybaven důležitým obranným mechanismem, kterým byly samosvorné obaly palivových nádrží, které chránily nádrže v křídlech a trupu. To snižovalo ztrátu paliva a nebezpečí ohně při zasažení v boji a často umožnily posádce zpáteční cestu. Kyslík byl zajištěn formou 20 lahví pro posádku při letu nad 3 660 m.\n\nKomunikační vybavení sestávalo z radiostanice FuG X a později FuG 10, směrový naváděč PeilG V a zařízením pro přistávání na slepo FuG 25 IFF a FuBI 1. Posádka komunikovala pomocí palubního interkomu EIV. Byl také použit jednoduchý autopilot Siemens K4 Ü .\n\nPumovnice obsahovala 4 závěsy, pátý pro pumy SC 50 a dva závěsy ETC 500 určené pro těžší náklad, každý s nosností 500 kg. Pumový zaměřovač Lofte A nebo B byl zabudován spolu s průzorem BZA-2. Pumovnice nabízela dvě možnosti. První bylo nesení 4 pum s hmotností 250kg, přičemž by se snížil dolet. Ale pokud by se posádka rozhodla nést pouze polovinu nákladu, mohly být do přední pumovnice umístěny palivové nádrže k prodloužení doletu. Bombometčík vypouštěl pumy pomocí zaměřovače Lofte A/B, který byl umístěn na levé straně nosu letadla a nasměrován přímo dolů. Plně naložený měl Do 17Z-1 hmotnost 7 740 kg.\n\nPočáteční výrobu tvořily bombardovací verze Do 17E-1 zkoušeny s dvěma motory Daimler-Benz DB 600 a průzkumná verze Do 17F-1 poháněná stejně jako první prototypy motory BMW VI, které byly zavedeny do výroby v roce 1936. První jednotky Luftwaffe byly přezbrojeny na Do 17 počátkem roku 1937. Mezitím Dornier plánoval pokročilejší verzi Do 17 s modernějšími a silnějšími motory. Jeden z prototypů byl osazen motory Hispano-Suiza 12Ybrs, zatímco ostatní měli motory BMW 132 nebo Bramo 323. Do 17E-1 byl osazen dvěma řadovými motory BMW VI 7.3D, každý o výkonu 750 PS.\n\nPosádku tvořili tři lidé. Rádiooperátor obsluhoval 2 kulomety MG 15 ráže 7,92 mm v zadní části kabiny. Zásobník měl 750 nábojů. Pumovnice byla rozdělena do dvou částí. Každá obsahovala 5 pumových závěsů o nosnosti 50 kg. Pod letadlem mohl být také nainstalován jeden zavěs ETC 500/IX na pumu o hmotnosti 500 kg. Dornier Do 17E-1 s označením D-AJUN byl zkoušen v nezvyklé konfiguraci dvou pum SC 500 nesených vedle sebe pod trupem. To však zapříčinilo značný nárůst hmotnosti a odporu, a proto tato konfigurace nebyla operačně použita. Verze E-1 pokračovala v nesení malých nákladů bomb až do druhé světové války. Výkon verze E-1 jí umožňoval dosáhnout rychlosti 330 km/h ve výšce 3 000 m. Během střemhlavého bombardování mohl trup Do 17 dosáhnout rychlosti 500 km/h. Jeho maximální dostup byl 5 500 m.\n\nNěkolik Do 17E-1 bylo přestavěno na verze E-2 nebo E-3 a přinejmenším tři E-2 a jeden E-3 byly používány společností DVL a Hanse-Luftbild GmbH k tajnému vojenskému průzkumu těsně před válkou.\n\nDo 17F-1 byla průzkumná verze s dlouhým doletem založená na upravenén Do 17E. Prototyp Do 17V8 byl použit ke zkouškám konfigurace F-1 a V11 na verzi F-2 . Obranná výzbroj se skládala z kulometu MG 15 v horní zadní části a dolní části kokpitu. Trup obsahoval dva fotoaparáty spolu se šesti odhazovatelnými tubami pro blesk. Do 17F-1 byl používán až do roku 1938, kdy byl nahrazen verzí Do 17P. Byl postaven jen jeden kus Do 17F-2 s označením D-ACZJ a byl používán společností Zeiss-Jena jako tovární letadlo.\n\nPřestavba dvou Do 17E-2 za použití hvězdicových motorů BMW 132F vedla ke vzniku Do 17J-1 a J-2.\n\nTato letadla sloužila jako zkušební stroje knhodnocení motoru BMW 132 pro použití v Do 17. Těmito stroji byly V18 (výrobní číslo Werknummer 2021) a V19 (výrobní číslo Werknummer 2022). Zkoušky začaly koncem roku 1937. Podobná úprava, ale s motory Bramo 323 vedla k označení Do 17L-1 a L-2. Dva Do 17 byly přejmenovány na prototypy V20 a V21 a použity při zkoušení motorů Bramo 323. Testy byly uspokojivé a budoucí sériové stroje měly být těmito motory osazeny.\nDornierova letadla měla již déle vynikající pověst mezi jugoslávskými piloty díky jejich kvalitě, spolehlivosti, odolnosti a službě. Dorniery dostalo jugoslávské námořní letectvo (\"pomorskie Vazduhoplovstvo\") v roce 1926. Konkrétně šlo o těžké bombardéry Dornier Komet a Dornier Do Y. Jugoslávci už s Dornierovými letadly byli seznámeni tak, že 19. listopadu 1935 jugoslávští piloti vyzkoušeli prototyp Do 17V-3 s označením D-ABIH (výrobní číslo 258). Rozhodli se zařadit Do 17 do služby přesto, že byl dražší než leckteré jiné letadlo, kvůli německé ochotě dodat stroje rychle a bez omezení množství.\n\nPoté, co viděli Do 17M V-1 na leteckých závodech v Curychu, Jugoslávské královské letectvo zakoupilo licenci na výrobu těchto strojů v továrně patřící firmě \"Državna Fabrika Avion\" v roce 1938. Zabudovali do něj silnější hvězdicový motor Gnome-Rhône 14N a nahradili i původní výzbroj zabudováním 20mm kanónů Hispano-Suiza HS.404 a třemi kulomety Browning ráže 7,92 mm. V Jugoslávii byly postaveny 3 verze. První byl bombardér Do 17KB-1 a druhou průzkumný Do 17 Ka-2. Poslední verzí byl průzkumný Do 17ka-3. Mezi Ka-1 a Ka-2 bylo málo rozdílů. Kromě zvětšené zadní střelecké věže, která byla posunuta více dozadu un verze Ka-2 . Verze Ka-3 byla trochu pokročilejší. Její základ tvořila verze M-1, spodní plochy byly pokryty duralem a měla zvětšené motorové osy a delší motorové gondoly.\n\nVerze Do 17 L-0 a Do 17 M-0 byly vyvinuty paralelně jako náhrada za starší Do 17 E a F, přičemž verze L byla průzkumnou. Obě byly navrženy s použitím silnějších motorů DB 600A s výkonem 746 kW (1 000 hp). Dva kusy verze L a jeden kus verze M byly postaveny jako prototypy nově vzniklé verze, obě s přidáním dalšího kulometu MG 15 v nose letadla. První prototyp upravené verze Do 17M V-1 (D-ABVD) byl poháněn dvěma motory DB 600 a předvedl pozoruhodné výkony, včetně maximální rychlosti 425 km/h.\n\nNa mezinárodní letecké soutěži vojenských letadel ve švýcarském Curychu se Dornier Do 17M V-1 ukázal jako lídr ve své třídě a byl rychlejší než nejrychlejší zahraniční stíhačka, francouzská Dewoitine D.510. Dornier Do 17 spolu s Messerschmittem Bf 109 tehdy vyhráli mnoho cen a předvedly schopnosti německého leteckého průmyslu. Přesto kvůli nedostatečným dodávkám motorů Daimler-Benz musel být sériový Do 17M osazen motory Bramo 323, přičemž průzkumná verze Do 17P byla poháněna motory BMW 132N, protože s nimi měl stroj lepší dolet.\nDodávky motorů DB 600 zůstaly omezené, protože výroba přešla na motory DB 601 se vstřikováním paliva, které byly vyhrazeny pro stíhačky Messerschmitt Bf 109 a Bf 110. Proto byly sériové modely základní verze Do 17M osazeny motory Bramo 323A-1 Fafnir o výkonu 670 kW (900 hp), který měl přiměřený výkon a dovolil zvýšit náklad pum na 1 000kg. Takto vzniklý Do 17 M-1 byl vyráběn v malém množství a sloužil do roku 1941 .\n\nPrototypy sériových Do 17M byly stroje MV-1 (WRK Nr. 691) a MV-2 (WRK Nr. 692), které byly testovány s pumovým nákladem odpovídajícím střednímu bombardéru. Třetí prototyp MV-3 byl zkoušen jako rychlý bombardér. Stroj MV-1 byl osazen dvěma řadovými motory Daimler-Benz DB 601, zatímco MV-2 a MV-3 měly motory Bramo 323A a D. RLM preferovalo široké uplatnění motoru DB 601, ale kvůli požadavkům na jeho použití v stíhačkách a nedostatečná úroveň výroby donutily konstruktéry k použití motorů Bramo.\n\nVerze Do 17M-1 začala svou kariéru jako střední bombardér, přičemž byl schopen nést 1 000 kg pum. Byl osazen vzduchem chlazenými motory Bramo 323 A-1 a A-2. Obranná výzbroj sestávala ze dvou a později tří kulometů MG 15. První z nich byl v předním skle obsluhováný navigátorem a měl zásobu 370 nábojů. Zadní střelec v dolní části obsluhoval kulomet se zásobou 375 nábojů. Zadní střelec v horní části obsluhoval kulomet se zásobou 750 nábojů. Mohl nést náklad sestávající z 20 kusů pum SC 50 nebo dvou SC 250 500 kg nebo 10 pum SC 50 a jedné SC 250. Rychlost verze M byla vyšší než verze E. Dornier Do 17M mohl dosáhnout rychlosti 420 km/h ve výškách 3 500 m, maximální dostup měl 5 790 m a dolet 1 570 km. Poptávka po průzkumném stroji založeném na verzi M-1 vedla k vývoji verze P-1.\n\nKvůli použití motorů DB 600 ve stíhačce Bf 109 by se nebyla dostala do výroby verze L s jejich použitím. Motory Bramo měly příliš vysokou spotřebu paliva, a tak měly stroje verze M omezený dolet, nedostatečný pro průzkumné letadlo. Místo něj byly použity hvězdicové motory BMW 132N o výkonu 645 kW, které měly nižší spotřebu, a tak i větší dolet. Další dva prototypy s motory DB 600 byly vyrobeny pod označením Do 17R-0, ale do výroby se nedostaly. Během průzkumných akcí byly verze P-1 ozbrojeny čtyřmi kulomety MG 15.\n\nVerze P měla podobné vybavení jako Do 17M-1 s přidáním zařízení k letu naslepo a fotografickým vybavením na průzkumnou činnost. Poháněly ji hvězdicové motory BMW 132N o maximálním výkonu 645 kW. Stroj byl osazen různorodým rádiovybavením jako například rádiem \"FuG III\" a U (Funkgeräte), směrovým vyhledávačem PeilG V (PeilG-Peilgerät) a rádiovým zařízením pro přistání na slepo FuBI 1 (FuBI-Funkblindlandegerät). Tříčlenná posádka spolu komunikovala pomocí interkomu EIV (EIV-Eigenverständigungsanlage). Verze P-1 měla fotografické vybavení sestávající z kamer Rb 20/30, Rb 50/30 nebo Rb 20/18 a Rb 50/18.\n\nVerze P-1 Trop měla instalovány filtry a ochranu pro fotoaparáty. Kamery byly ovládány dálkově z kokpitu. Kvůli nedostatku nočních stíhaček byl nejméně jeden Do 17P-1 přidělen k tomuto úkolu. Na místě proskleného nosu byl instalován plech a umístěny tři 20mm kanóny MG 151/20. Tento stroj patřil pod Luftflotte 1.\n\nStroj Do 17 P-2 byl identický s verzí P-1 s dodatečnou instalací pumových závěsů ETC 500 pod trupem. Tyto stroje byly navrženy k nočnímu průzkumu. Je pravděpodobné, že Dornier použil na verzi P-2 modifikované stroje verze P-1.\n\nNa rozdíl od Do 17P-2 se Do 17R-1 do sériové výroby nedostal. Zkušenosti ze španělské občanské války potvrdily, že neozbrojená letadla byla snadnou kořistí pro stíhačky. Verze R-1 měla být rychlým průzkumným strojem se dvěma dodatečnými palivovými nádržemi v trupu za pumovnicí.\n\nByly navrženy dvě varianty. První měl mít fotografické vybavení sestávající z jedné kamery Rb 50/30 a dvou Rb 20/30, zatímco druhá varianta měla třetí palivovou nádrž v místě kamery Rb 50/30. Jeho celková hmotnost byla 7 300kg, ale v případě potřeby mohl být přetížen na 7 500 kg. Posádku tvořili většinou tři lidé, ale v závislosti na mise se k nim mohl přidat čtvrtý člen. Aby ve větších výškách dosáhl lepšího výkonu, měly být použity motory DB 600G.\n\nTyto pohonné jednotky byly zkoušeny na stroji Do 17R-V1 s označením D-ABEE. Druhý stroj Do 17R-V2 s označením D-ATJU dostal ještě silnější motory DB 601A.\n\nPoučení ze španělské občanské války vedlo Dornierovi konstruktéry k instalaci dodatečné obranné výzbroje. Boje se sovětskými stíhačkami ukázaly, že Do 17 nebyl až tak rychlý a nezranitelný jak se předpokládalo.\n\nJako řešení byl navržen zcela nový gondolovitý kokpit, který poskytoval posádce více místa a viditelnosti. Horní část kabiny byla nastavena nad úroveň trupu a zvažovala se dolů, kde se na trup napojila v místě náběžné hrany křídla. Zadní kulomet byl přesunut do zadní části gondoly, kde měl střelec mnohem lepší výhled a palebná pole. Podobně i spodní část kabiny byla ještě více snížena. Změny v podlaze a střeše vyústily do celkového zvětšení přední části letadla, přičemž zbytek trupu zůstal stejný. Nový kokpit byl přezdíván \"Kampfkopf\" (\"bojová hlava\").\n\nPrototyp verze S byl zkoušen s řadovými motory FB 600G. Na průzkumné verzi Do 17S-0 byly zkoušeny invertní motory, ale tato verze se do výroby nedostala. Bylo postaveno dalších 15 \"doprovodných\" modelů Do 17U-1, které byly podobné verzi S-0, ale s přidáním dalšího člena posádky, který obsluhoval dodatečné radiové vybavení. Verze U měly letět před ostatními bombardéry při nočních misích, přičemž používaly rádiové vybavení na zaměření cíle a shození světlic na jejich označení. Na tento úkol byly vybrány osobně jednotkou KG 100 jako zkušební stroje. Verze U-1 měla maximální rychlost 424 km/h a bojový dostup 4 500 m. Do roku 1938 bylo postaveno 12 sériových strojů a tři prototypy.\n\nVerze Dornier Do 17Z byly nejznámější a nejvíce vyráběné modely a zúčastnily se více operací než verze E a U. Tato verze byla upravena v důsledku zkušeností ze španělské občanské války. Přední část trupu byla přepracována se sníženým a rozšířeným kokpitem kvůli instalaci místa pro zadního spodního střelce. Kabina byla upravena stejně jako u verze U a S.\n\nNa zkoušku designu byly postaveny Do 17S a Do 17U, které poháněl motor DB 600. Ale následkem požadavku tohoto motoru ze strany stíhaček byly stroje osazeny hvězdicovými motory Bramo 323A. Náklad pum byl zvýšen na 1 000 kg a posádku doplnil čtvrtý člen. Ukázalo se však, že výkon motorů byl nedostatečný, proto byly použity motory Bramo 323P. Byly postaveny pouze tři Do 17S a 15 Dornier Do 17U. Po úpravách měl Do 17 s plným zatížením bojový dolet pouze 322 km. Pozdější verze Do 17Z-3, Do 17Z-4 a Z-5, které byly osazeny fotoaparáty a dvojím řízením také nemohly vyřešit problém s doletem a pumovým nákladem.\n\nPrvní dodávka Do 17Z-0 byla vyrobena s motory Bramo 323 Fafnir na zkoušku, přičemž motory DB 600 bylo stále těžké obstarat. Tato verze byla rychle nahrazena modelem Z-1, která měla přidán kulomet pro bombometčíka. Zvýšená zátěž v nose stroje a přidání zbraní zapříčinily, že byl pumový náklad snížen na 500 kg. Nespokojenost Luftwaffe s výsledkem testování verzí řady Z znamenala okamžité konstrukční změny na dosažení celkové vyšší výkonnosti bombardéru.\n\nTo vyústilo do celkového zlepšení rychlosti a dostupu všech modelů verze Z, speciální pak verze Z-5. Odhadované výkony byly: dostup 7 620 m a nejvyšší rychlost 418 km/h, přičemž hmotnost stroje byla 8 100 kg. Naneštěstí sériové stroje nikdy nedosáhly tyto optimistické výkony během pozdější služby. Při hmotnosti 7 740 kg používal těžký Do 17Z-1 motory Bramo 323A-1 se samosvornými palivovými nádržemi v trupu a v křídlech.\nČtyřčlenná posádka spotřebovala přibližně 20 lahví kyslíku během dlouhých letů ve výšce nad 3 700 m. Dornier Do 17Z-1 měl rychlost 352 km/h ve výšce 1 066 m. Motory Bramo však neumožňovaly Do 17 dosáhnout rychlosti 416 km/h ve výšce 3 900 m a v přímém letu při plném zatížení. Dolet verze Z-1 na úrovni moře byl 1 021 km, přičemž ve výšce 4 724 m se zvýšil na 1 367 km.\n\nTo se týkalo zejména hlavního sériového modelu Do 17Z-2. Tento model měl zabudovanou novou verzi motoru Bramo 323P-1 o výkonu 746 kW (1 000 hp), který byl vyladěn speciálně pro potřeby Do 17. Nárůst výkonu umožnil zvýšení nákladu pum z 500 na 1 000 kg. Plně naložený měl Do 17 dolet pouze 330 km. Výzbroj byla dále doplněna dodatkovým párem kulometů, které střílely bočními částmi gondoly; tyto zbraně však obsluhoval jeden člověk, proto nemohly být použity simultánně.\n\nOd května 1940 bylo zařazeno do služby 422 Dornierů Do 17Z-2 v jednotkách Kampfgeschwader 2, Kampfgeschwader 3, Kampfgeschwader 76 a Kampfgeschwader 77. Zlepšování výkonů Z-2 způsobilo nárůst hmotnosti z 7 983 kg na 8 128 kg. Následkem těžkých ztrát v Bitvě o Británii bylo rozhodnuto nahradit kanón MG FF silnějším MG 151/15. Ale ztráty se zvyšovaly přestože některé stroje nesly až 8 kulometů. Původní kulomety MG 15 byly ponechány, což bylo přítomné i v příští verzi Z-3.\n\nVerze Z-3 byla bombardovací verzí, ale přesto byla používána i jako průzkumné letadlo štáby jednotlivých jednotek. Motory a základní vybavení byly shodné s verzí Z-2; byly však přidány dvě kamery Rb 50/30 a Rb 20/30 do vstupního otvoru posádky. Byl zaveden i osobní fotoaparát na zdokumentování bombardovací mise. Později byl přidán i autopilot. Verze Z-2 a Z-3 byly vizuálně identické, mohly být rozlišeny jedině odlišným vstupním otvorem verze Z-3. Kvůli prostorovým problémům, způsobeným přidaným fotografickým vybavením byla snížena zásoba střeliva z 44 na 42 zásobníků. Pohonná jednotka Z-3 byla vylepšena na verzi Bramo 323P-2. Tento motor byl pak použit ve všech zbývajících modelech verze Z.\n\nVerze Z-4 byla navržena jako cvičné letadlo. Přes téměř identickému vzhledu se Z-2 a Z-3 měla zabudované rozšířené vybavení pro cvičné lety naslepo. Čtyřmístný stroj měl jeden řídící knipl s dvojím řízením, čímž bylo dosaženo ramenem vyčnívajícím doprava. Pedály směrového kormidla byly před oběma sedadly. Obranná a pumová výzbroj byla zredukována.\n\nVerze Z-5 byla podobná Z-3 s hmotností 8 600 kg. Byla navržena jako protilodní letadlo a v trupu měla zabudované vztlakové nádrže v případě že by byla nucena nouzově přistát na vodu. Většinou měly tyto vztlakové zařízení podobu nesfouknutelných polštářů uložených v zadní části motorové gondoly a ve výstupcích na stranách nosu letadla přímo za prosklením.\n\nPozději byly vyvinuty další modely verze Z. Verze Z-6 měla být průzkumným letadlem, přesto zůstala jen v prototypu. V průběhu války však na tento standard bylo upraveno několik stávajících bojových verzí. Tento typ byl určen ke kontrolním letům zjišťující stav počasí. Byl shodný s verzemi Z-1 a Z-2, ale obranná výzbroj byla odstraněna a byly přidány dodatečné palivové nádrže.\n\nTo zvýšilo zásobu paliva na 2 890 l. Jelikož lety probíhaly ve větší výšce, byly přidány dodatečné kyslíkové láhve, čímž vzrostl jejich počet z 20 na 24. Kvůli dlouhým letům nad vodou byl potřebný větší nafukovací člun z verze Z-5, se svým dodatečným nouzovým vybavením. Verze Z-6 byla také používána jako noční stíhačka. Některé Z-6 dostaly přední část trupu z Junkersu Ju 88C-6 s kulomety a kanóny. Ukázalo se však, že přední část byla nevyhovující a musela být předělána. Na špičce nosu byl infračervený reflektor, který se stal zavedením radaru Lichtenstein zbytečným.\n\nVerze Z-8 Geier nebyla sériově vyráběna. Byla zamýšlena jako letadlo proti pozemním cílům, dosáhla první vývojovou fázi, ale nebyla vyráběna kvůli nedostatečnému výkonu a pancéřování proti protileteckým zbraním. Zvýšení pancéřování by znamenalo snížení rychlosti, což by stroj vystavilo ještě více nepřátelské palbě .\n\nVerze Z-9 byla osazena speciálním pumovým mechanismem s opožděným shazováním pro nálety v malých výškách. Jejím úkolem bylo potlačení nepřátelské protiletecké obrany, přičemž shazovala malé pumy, první verze tříštivých pum. To však bylo možné jen při letecké převaze ve vzduchu, protože Z-9 neměla pancéřování. Trup a vybavení byl shodný se Z-1 a Z-2. Upravena byla pouze pumovnice k nesení 16 závěsů na odhazování pum. Maximální hmotnost Z-9 byla 7 800 kg. Tato verze se však nedostala do sériové výroby.\n\nCelkem bylo vyrobeno přes 500 kusů verze Z. Výkony letounů nebyly nijak zvláštní, ale i tak se letoun stal velmi účinný a spolehlivý. Robustní konstrukce letounu vydržela i těžká poškození a namáhání (letoun dokázal ve střemhlavém letu uniknout i Hurricanu), avšak nad Anglií se začaly rychle opotřebovávat a tak byly přesunuty do SSSR, kde sloužily do roku 1942.\n\nPoté, co v roce 1940 skončila výroba bombardéru, byla verze Do 17Z upravena s použitím nosu z Junkersu Ju 88C a osazena jedním kanónem MG FF ráže 20 mm a třemi kulomety MG 17 7,92 mm na noční stíhačku. Tři prototypy byly upraveny z existujících trupů verze Do 17Z na konfiguraci Do 17Z-7 Kauz I. Standardní Do 17Z-7 byl osazen hvězdicovými motory Bramo 323P-1 a posádku tvořili 3 lidé.\nV porovnání se standardní bombardovací verzí bylo palivo rozděleno do více nádrží. Dvě nádrže, každá s kapacitou 770 l, byly v křídlech. Třetí nádrž byla v pumovnici uvnitř trupu, přičemž měla kapacitu 895 l. Zásoba neseného kyslíku pro tříčlennou posádku byla zredukována na 9 lahví, protože záchytné lety ve velkých výškách se neočekávaly. Jako ochrana před čelní palbou bylo do nosu letadla přidáno přídavné pancéřování ve formě těžkých ocelových plátů. Původně bylo zamýšleno pancéřovat celou kabinu posádky. To však nebylo realizováno, protože zvýšení hmotnosti by ještě více snížilo letové výkony už beztak pomalého letadla. Zásoba nábojů byla 3 000 nábojů pro 3 kulomety MG 17 a 400 nábojů pro 20mm kanón MG 151.\n\nPozději byl design dále upraven na verzi Do 17Z-10 Kauz II, přičemž pevný nos měl zabudovaný infračervený vyhledávací reflektor pro infračervený detekční systém \"Spanner Anlage\". Verze Z- 10 byla vyzbrojena čtyřmi kulomety MG 17 nad infračerveným reflektorem a dvěma kanóny MG FF ve spodní části nosu. Posádka měla možnost nabíjet kanón MG FF zevnitř. Jeden stroj Kauz II byl vybaven a zkoušen s radarem Lichtenstein. Bylo předělano pouze 10 strojů z existujících modelů verze Z. Vyhledávací systém Spanner Anlage se ukázal být zbytečným a mnoho strojů verze Z-10 jím nebylo vybaveno. Nejméně jeden stroj Z-10 s označením CD + PV byl použit jako testovací letadlo pro zavedení radaru Lichtenstein na přelomu let 1941–1942. Zbaven všech součástí vybavení noční stíhačky Do 17Z-0 vážil 7 300 kg. Výzbroj byla podobná verzi Z-7 s přidáním kulometu MG 17 a doplněním střeliva o dalších 1 000 nábojů v nose letadla. Další zbraně zahrnovaly kulomety MG 15. Během roku 1942 začaly být nahrazovány jinými stroji.\n\nOficiální statistiky vykazují 2 139 Dornierů Do 17, které sjely z německých výrobních linek. V Dornierově továrně v Oberpfaffenhofenu bylo postaveno 328 Dornierů Do 17E spolu s dalšími 77 stroji Do 17F a 200 kusů Do 17M. Počet vyrobených Do 17Z v této továrně představuje 420 kusů. Ve Friedrichshafenu bylo vyrobeno 84 kusů Do 17K, přičemž některé z nich byly prodány do Jugoslávie. Výroba Do 17P byla rozdělena mezi několik továren. V továrně Siebel v Halle bylo vyrobeno 8 kusů. V továrně Henschel na letišti Schönefeld postavili 73 kusů. V továrně HFB v Hamburku postavili 149 kusů. Henschel také vyrobil kolem 320 kusů Do 17Z, podílem 74 kusů přispěla továrna HFB v Hamburku a dalších 73 kusů vyrobil Siebel. Později bylo postaveno 105 strojů verze Dornier Do 215 v továrně v Oberpfaffenhofenu.\n\nDo 19. září 1938 dostala Luftwaffe 579 Dornierů Do 17. Byly to hlavně stroje verze Do 17E, F, M a P. V období let 1939–1940 bylo postaveno 475 bombardérů Dornier Do 17Z, 16 průzkumných strojů a 9 nočních stíhaček. V téže době bylo také postaveno 100 kusů Dornier Do 215, upravené verze Dornier Do 17.\n\nZahraniční vlády byly také zaujaty Dornierem Do 17. V červnu 1936 si od Německa objednala jugoslávská vláda 36 kusů Dornier Do 17E. Jednání o licenci byla dokončena 27. června 1938 a zahrnovala právo na výrobu 36 kusů Dornier Do 17Ka, s cenou 1 829 825 říšských marek. Dne 18. března 1938 si Jugoslávie objednala 16 hotových Do 17ka-2 a Ka-3, za cenu 3 316 788 říšských marek. Poslední z těchto strojů dostali 21. dubna 1939. Stroje byly dokončeny ze 72 - 96%.\n\nDornier měl nedostatečný přísun německého vybavení, včetně motorů. Jugoslávci našli francouzského výrobce, který měl dodat pohonné jednotky namísto Němců. Vybraný výrobce motorů byla firma Gnome et Rhône a měl být použit motor Gnome-Rhône Mistral Major. Francouzi však zveličili výkony motoru, přičemž uváděli, že má výkon 649 kW a rychlost 420 km/h ve výšce 3 850 m. Vrtule konstantních otáček byly nekvalitní a dodány pozdě. To vedlo k soudům s firmami Piaggio Aero a Ratier. Jen jeden Do 17 byl vybaven úplným německým vybavením. Zbytek Dornierů měl belgické 7,9 mm kulomety FN, české fotografické vybavení a radiové vybavení firmy Telefunken. Celkem bylo v jugoslávských závodech vyrobeno 70 kusů Do 17.\n\nNa konci roku 1936 se začal masově vyrábět Do 17E-1 . První jednotkou Luftwaffe, která bombardér dostala, byla KG 153 a KG 155. Průzkumná jednotka Aufklärungsgruppe (F)/122 začala s přezbrojením na Do 17F-1. Začátkem roku 1937 se zformovala KG 255 a byla vybavena stroji Do 17E-1. Téměř 100 kusů bylo odesláno do Španělska nebo ztraceno při haváriích. 12. března 1938 shazovaly Do 17E jednotky KG 155 pronacistické letáky nad Vídní jako přípravu na okupaci města. KG 153 dostala svůj první Do 17E-1 dne 20. září 1938 jako část masového programu na přezbrojení. Jednotka byla 1. května 1939 přejmenována na KG 3. KG 155 se přezbrojila na tento typ začátkem roku 1938. KG 252 byla také vybavena Do 17M, tentokrát aby byla připravena čelit Sudetské krizi. Do prosince 1938 měla na stavu 26 Do 17 a 17 posádek. Dne 1. května 1939 byla přeznačena na Kampfgeschwader 2.\n\nSvůj křest ohněm Do 17 prožil během španělské občanské války, kde převyšoval většinu nepřátelských stíhaček a dařilo se mu dobře. Španělé mu dali přezdívku \"treska\". Začátkem roku 1937 se rozběhla masová výroba verzí Do 17E a Do 17F. Do 17F-1 měl nahradit Heinkel He 70 v roli vysokoletícího průzkumného letounu a Do 17E-1 měl nahradit stárnoucí bombardéry Heinkel He 111B Legie Kondor. Ale ukázalo se, že moderní sovětské stíhačky republikánského letectva jsou schopny Do 17E a F zachytit, což přimělo Dorniera k urychlenému doplnění obranné výzbroje.\n\nVedle jednotek nasazených na pomoc Frankovi byla i 4.K/88 kapitána Rudolfa Freiherr von Moreau. Erhard Milch, Ernst Udet a Albert Kesselring 6. ledna 1937 rozhodli, že Legie Kondor by měla být vybavena modernějšími letadly. Krátce nato byly do Španělska odeslány Heinkely He 111B-1, Junkers Ju 86D-1 a 12 kusů Dornierů Do 17E-1. Jednotka byla nazvána VB/88 (Versuchsbomben Staffel, čili experimentální bombardovací jednotka). Dorniery jednotky VB/88 byly součástí útoku na vesnici Guernica, přičemž jejich cílem byl most. VB/88 shodila 8 tun bomb, zatímco K/88 shodila 37 tun přímo nad městem a způsobila tak smrt přibližně 1 500 lidí. Bombardování VB/88 dosáhlo poškození mostu.\n\nJediným dalším cílem německých bombardérů v ten den byla železniční stanice. Dne 8. července 1937 Dorniery podnikly několik misí na ochranu nacionalistických vojsk, které ohrožovaly Madrid. V té době byly Junkersy Ju 86 staženy a nahrazeny Do 17F. Na jaře 1938 dorazila do Španělska další jednotka vybavená Dornier Do 17, 1.A/88. Celkem bylo součástí Legie Kondor 27 strojů Do 17E, F a P.\n\nDalší letouny, tentokrát průzkumné Do 17 P-1, byly dodány až na podzim roku 1938.\n\nBombardovací Do 17 E se v bojích příliš neosvědčily. Byl kritizován malý náklad pum a slabá obranná výzbroj letounů. Nejprve měly rychlé Do 17 nízké ztráty, ale příchod moderních sovětských stíhacích letounů situaci změnil. Po skončení bojů dostalo zbývajících 13 kusů Do 17 španělské letectvo.\n\nSérie nových strojů Do 17Z znamenala zavedení zvětšeného nosu a zvýšení defenzivní výzbroje, přičemž v roce 1939 již byla široce dostupná v jednotkách. Během první fáze druhé světové války tvořil Dornier Do 17 spolu s Heinkelem He 111 páteř bombardovacích jednotek Luftwaffe.\n\nOd roku 1939 do roku 1940 používaly Dornier Do 17 čtyři bombardovací skupiny Luftwaffe, kterými byly: KG 2, KG 3, KG 76, KG 77. KG 76 a KG 77 používaly Do 17E první generace a zbývající dvě jednotky používaly v době vypuknutí války výhradně Do 17Z. Dne 1. září 1939 bylo v bojové pohotovosti 533 Dornierů a 705 Heinkelů. Celkový stav jednotek Dornier byl přibližně 100 kusů Do 17E-1, 32 kusů Do 17M-1 a 188 kusů Do 17Z-1 a Z-2 spolu s 213 kusy Do 17P-1. Jejich spolehlivost a robustnost je udělali v Luftwaffe vysoce populárními.\n\nBěhem tažení se Do 17 jednotky I./KG 2 zúčastnili Bitvy o Bzury, kde shazovali zápalné pumy proti jednotkám tvořenými armádou Poznaň a armádou Pomorze. Tyto nálety způsobily polské armádě velké ztráty, a tak se pak stáhla do hustě zalesněné oblasti, což přispělo k jejich zranitelnosti. Dornier Do 17 si počínal dobře a mohl použít svou rychlost na odpoutání se z boje s polskými stíhačkami. Do 17 byl používán do prvního dne invaze, přičemž dva letouny jednotky KG 77, sestřelené při útoku na základnu Kraków-Rakowice, jsou první ztrátou Luftwaffe v celé válce (sestřelil je stíhací letoun PZL P.11). Do 17 především podporovaly postup německé armády, přičemž se i podílely na zničení Varšavy.\n\nJedinou známou jednotkou zúčastněnou v norském tažení byla průzkumná jednotka 1. (F)/120 (Aufklärungsgruppe). Operovala z letiště Lübeck/Blankensee v severním Německu až do okupace Dánska; poté, co Wehrmacht dobyl jižní Norsko se 10. dubna 1940 přemístila na letiště Stavanger. Jednotka byla v té době vybavena Dorniery Do 17P-1 a zajišťovala průzkum nad norským pobřežím a Severním mořem.\n\nPrvním německým letadlem sestřeleným nad Francií během války byl Dornier Do 17P jednotky 2 (F) 123. Připsal si ho pilot Mould ve stroji Hawker Hurricane z první squadrony RAF 30. října 1939. Dornier s výrobním číslem WRK Nr. 4414 vyrobený v továrně Blohm & Voss se zřítil poblíž města Vassincourt, přičemž zahynula celá tříčlenná posádka .\n\nBěhem bitvy o Francii se užitečnost Do 17 zmenšila v důsledku omezeného doletu a nosnosti. Přesto byl stroj u posádek stále oblíbený díky větší obratnosti než měl Heinkel He 111 nebo Junkers Ju 88 a také díky dobrým charakteristikám při útoku z malých výšek. Jeden z takových náletů byl převeden i jednotkou KG 2 proti letišti kontrolovaném RAF ve Vraux 10. května. Bylo zničeno 6 letadel Bristol Blenheim a dvě letadla Fairey Battle patřící 114. squadroně RAF, a mnoho dalších bylo poškozeno. Přesto však spojenecké stíhačky způsobily jednotce KG 2 a KG 3 ztrátu 19 Dornierů Do 17.\nPouze 2 týdny před zahájením tažení trpěly KG 2 a 3 nedostatečným zásobováním paliva, a tak byly Dornier nečinné a některé útoky zrušeny. Začátkem června se jednotky Dornierů setkávaly se stále menším odporem a ztráty prudce klesly, když přestala Armée de l'Air představovat hrozbu. Ale nad Dunkerquem způsobily stíhačky RAF německým jednotkám těžké ztráty. 2. června Němci přišli o 30 strojů, včetně 16 kusů Do 17. Jednotky Dornierů shodily celkem 320 tun pum.\n\nBěhem polského tažení mohl Do 17Z díky své rychlosti 427 km/h zůstat v bezpečné vzdálenosti od polských stíhaček a lehký pancíř byl účinný. Také se s úspěchem zúčastnil bitvy o Francii a ztráty byly relativně nízké, ale při setkáních s britskými stíhačkami se ukázal jako pomalý a zranitelný. V bitvě o Británii se ukázalo, že rychlé dobře vyzbrojené a lehké jednoplošné stíhačky změnily rovnováhu sil mezi bombardéry a stíhačkami jednoznačně ve prospěch posledně jmenovaných. Při prvních náletech utrpěl Do 17 velké ztráty.\n\nProtože motor Bramo 323 byl určen pro v malé výšky, reagovala Luftwaffe nasazením jednotek Do 17 ve více hromadných misích, kde letěly těsně nad zemí ve snaze vyhnout se tak nepřátelským stíhačkám. V porovnání s Heinkelem He 111 byl Do 17 obratnější a robustnější. Hvězdicové motory byly ideální k útokům z malých výšek, přičemž některé stroje byly osazeny 20mm kanónem. Tou dobou se začal hromadně dostávat do služby nový Junkers Ju 88, který Do 17 nahradil ve větších výškách. Naopak Dornier vynikal v přízemních útocích, ale to bylo čím dál nebezpečnější.\n\nVýhoda Dornieru v nízkých výškách se ukázala být diskutabilní 7. září 1940, kdy Luftwaffe přešla k celkovému bombardování Londýna ze středních výšek. Ztráty se zvyšovaly a 15. září 1940 přišly tři bojové skupiny vybavené Do 17 o 23 sestřelených a 13 poškozených letadel. Mezi sestřelení stroji byl i známý Dornier Do 17 Z-2 s označením F1 + FH patřící jednotce KG 76, jehož část spadla na nádvoří \"Victoria Station\" a vyústil v blahopřejnou nótu nizozemské královny Vilemíny, která byla svědkyní události.\n\nVýznamná událost se odehrála 15. září 1940, dnes známá jako \"den Bitvy o Británii\". Mezi sestřelení německými stroji byl i Dornier Do 17 F1 + FS, nalezený v poli blízko Shorehamu. Ukázalo se, že Dornier byl vybaven plamenometem instalovaným v ocase stroje. V trupu byly válce s dusíkem, vodíkem a olejem a výstupní tryska byla osazena turbínou. Nejprve se usoudilo, že to bylo zařízení na produkci kouře imitujících poškození. Ale později se zjistilo, že zařízení bylo spouštěno jedním ze zadních střelců s cílem zničit pronásledující stíhačky ze zadní sféry. Ale nedostatek kyslíku znamenal, že zařízení selhalo a vyšel z něj jen nepřetržitý proud oleje.\n\nZtráty Do 17 v srpnu a září byly značné. V srpnu 1940 bylo ztraceno 54 Dornierů a dalších 20 odepsánoo v důsledku technických potíží a nehod. V září bylo ztraceno dalších 50 strojů, celkem s 31 ks Do 17 a jejich pohřešovanými posádkami. V říjnu Luftwaffe ztratila 35 strojů. Dodatečná výzbroj osmi kulometů nainstalovaných ke zlepšení obrany se ukázala jako neschopná odrazit útoky stíhaček.\n\nBoje pokračovaly do října, kdy se Luftwaffe koncentrovala na noční útoky, které prováděly jednotky vybavené Heinkely He 111 a Junkersy Ju 88, které měly větší nosnost a vyšší rychlost. Ztráty Do 17 v Bitvě o Británii byly stanoveny mezi 132 a 171, což je nejnižší procento ze všech tří typů německých bombardérů.\n\nPo zavedení Junkersu Ju 88 a zařazení produkce nového Dornieru Do 217 byly dny Do 17 sečteny a výroba se zastavila v polovině roku 1940. I přes ukončení výroby a bojích v Bitvě o Británii se Dornier zúčastnil ve větším množství dalších bojů v Balkánském tažení, operaci Barbarossa s ostatními státy Osy.\n\nNejprve proněmecká Jugoslávie vypadala být připravena připojit se ke státům Osy, ale vojenský puč svrhl vládu a vyhlásil neutralitu. Rozhněvaný Hitler přikázal dobýt Jugoslávii útokem. Jugoslávci si na konci roku 1940 objednaly dvacet Do 17 Ka-2. Tyto stroje se lišily od německých Dornierů motory, kterými byly francouzské Gnome-Rhône Mistral Major a další odlišnosti zahrnovaly zahraniční přístroje a zbraně. V roce 1940 postavili Jugoslávci 50 ks těchto strojů v licenci, ale většina byla ztracena během tažení.\n\nLuftwaffe k invazi do Jugoslávie nasadila \"Luftflotte 4\". Ta zahrnovala jednotky \"KG 2\" a \"KG 3\", které byly jedinými ze 7 skupin vyzbrojenými Do 17. V rámci těchto jednotek bylo nasazeno okolo 110 ks Dornier Do 17. První útoky na Bělehrad začaly v 6:51 ráno, 6. dubna 1941. Mezi německými bombardéry bylo i 102 Dornierů Do 17, které nesly 18 ks 50 kg tříštivých pum. Po prvním dni zůstalo v provozu kolem 82 ks Do 17, přičemž jednotky utrpěly jen jedinou ztrátu: stroj jednotky KG 3 s výrobním číslem \"WNR 2563\" 5 K + DS. Luftwaffe a její Dorniery se nad Jugoslávií ocitly ve stejné situaci jako nad Řeckem - s malým odporem ve vzduchu. Jednotka KG 2 se zúčastnila i bojů o Krétu, kde měly německé Do 17 výrazný podíl na ztrátách způsobených Royal Navy. Mezi 6. dubnem a 31. květnem ztratila jednotka \"I. /KG 2\" šest Do 17 a sedm bylo poškozeno. V téže době hlásila jednotka \"III. /KG 3\" šest ztrát a pět poškozených strojů. Tato jednotka se také zúčastnila útoků na Krétu a Řecko. Do porážky Řecka bylo v bojích ztraceno 29 kusů Do 17.\n\nPo úspěšném zakončení Balkánského tažení se začala Luftwaffe připravovat na operaci Barbarossa - invazi do SSSR. V té době se bojové skupiny již většinou přezbrojily na Junkers Ju 88 a Do 17 hrál jen malou roli. Byly nasazeny jen 2 průzkumné letky vybavené Dorniery. Jednotka KG 2 zůstala jedinou plně operační složka Luftwaffe vybavenou Dorniery. Nejvýznamnější akce Do 17 na Východn frontě se udála 23.- 24. června u Grodna. Velitel sovětského západního frontu, armádní generál Dimitrij Pavlov, se pokusil o protiútok proti skupině \"Panzergruppe 3 \", které velel Hermann Hoth. Nadvláda ve vzduchu a téměř žádný vzdušný odpor umožnily Dornierům Do 17 jednotky III. /KG 2 zničit kolony sovětské pěchoty. S pomocí jiných jednotek Luftwaffe hlásila zničení 105 sovětských tanků. Sovětský 6. a 11. mechanizovaný sbor spolu s 6. sborem kavalérie byl zničen. Za mimořádnou úspěšnost dostal velitel 9./KG 2 Walter Bradel rytířský kříž k železnému kříži.\n\nOperace Barbarossa byla labutí písní typu jako bombardéru. Projevily se opět omezení v podobě krátkého doletu a malé nosnosti. Rozloha nového bojiště znamenala další snížení bojové hodnoty stroje a tak v byl v průběhu roku 1941 postupně z úlohy bombardéru vyřazen.Zbývající stroje byly použity k testování nových technologií a na výcvik v leteckých školách, zatímco ostatní byly předány spřáteleným zemím v průběhu následujících dvou let.\n\nCelkové ztráty KG 2 na východní frontě v roce 1941 zahrnovaly 3 sestřelené Do 17 v červnu, 9 v červenci a 9 v srpnu, jeden Do 17 byl zničen na zemi v září a 3 v říjnu. Koncem října byla jednotka převelena na přeškolení se na Junkers Ju 88. Přesto se Do 17 zúčastnil bojů s vzdušnými silami jiných národů po přechodu Luftwaffe na Junkers Ju 88. Jedinou bombardovací jednotkou zůstala chorvatská 15. staffel skupiny KG 53. Nejméně 5 ks přežilo konec války ve Finských vzdušných silách z celkového počtu 15 ks, které dostaly Finové od Němců; tyto pak sloužily i po válce, dokud nebyly v roce 1952 sešrotovány.\n\nBěhem kampaně na obranu říše byl Do 17 až do roku 1944 nasazen také jako noční stíhačka. Nejméně deset Do 17Z bylo upraveno, přičemž jeden Do 17Z-7 a devět Do 17Z-10 sloužilo téměř 2 roky v roli noční stíhačky, kde byly zařazeny v obranném systému vytvořeném Josefem Kammhuberem, který byl známý jako \"\"Kammhuberova linie\"\". Posádkami byl však považován za méněcenný oproti Junkers Ju 88C. V této roli sloužil také Do 215. Přesto na Do 17 a Do 215 létalo několik nočních stíhacích es, například Helmut Wolterdorf. Všechny zbylé Do 17Z-10 byly staženy z první linie během léta 1942. Byly buď použity na náhradní díly nebo přeřazeny do leteckých škol nočních stíhačů.\n\nPo stažení z bojových operaci byli Do 17 od začátku roku 1942 přeřazeny k tažení kluzáků se zásobami. První výsadková skupina (\"I. /Luftlandegeschwader - LLG) 1\" dorazila příliš pozdě, aby mohla zásobovat obklíčených Němců v stalingradském kotli, ale pomohly při zásobování 17. armády, která se stáhla na Kubáň počátkem roku 1943. Zásoby byly dodány kluzáky DFS 230. Mezi 29. lednem a 30. březnem 1943 bylo při těchto operacích ztraceno 5 Dornierů Do 17. V průběhu října 1943 pomohla \"Luftlandegeschwader 1\" zásobovat a částečně evakuovat německou 17. armádu z Kubáně. Začátkem roku 1945 bylo v jednotkách \"Schleppgruppen 1\" a 2 stále ještě několik strojů Do 17.\n\n10. července 1943 shromáždila jednotka I. /LLG 1 na své základně Lézignan-Corbières ve Francii 52 ks Dornierů Do 17 a 136 ks kluzáků DFS 230. 10. listopadu 1943 měla na své základně v Štrasburku 36 ks Do 17 a 195 ks DFS 230, ale jen 14 ks Do 17 a 12 ks DFS 230 bylo letuschopných. 21. července 1944 dotáhly Do 17 dvě letky I. /LLG 1 s vojáky nad plošinu Vercors, kde francouzské hnutí odporu vyhlásilo Vercorskou republiku. Do 1. září 1944 se I./LLG 1 vrátila na svou základnu ve Štrasburku, ale zůstalo jí jen 20 ks Do 17 a tak byla zanedlouho rozpuštěna.\n\nBulharské letectvo nejprve používalo bombardovací letouny Avia B-71 (36 kusů) a Aero MB-200 (12 kusů), které byly získány z Československa. V roce 1940 bylo v Německu v rámci modernizace letectva zakoupeno 12 kusů Do 17M s motory Bramo 323 Farnir. Tyto stroje, nasazené Luftwaffe se francouzské kampani a poté podrobené revizi, přistály v Plovdivu dne 6. září 1940. V Bulharsku dostaly přezdívku Ouragan (Vichřice). Při napadení a porážce Jugoslávie se bulharské armádě podařilo u Skopje ukořistit několik jugoslávských Do 17K, z nichž šest bylo opraveno a zařazeno do bulharského letectva. Posledních 12 kusů Do 17 bylo v Německu zakoupeno v roce 1942.\n\nPrvní tucet Bulharsku dodaných Do 17 sloužil především k průzkumu. Šest operovalo u egejského pobřeží a druhých šest na Peloponéském poloostrově. Letouny také doprovázely německé a italské lodě či snímkovaly minová pole. Tři stroje z druhé skupiny sloužily k dopravě pošty. Poté, co se Bulharsko ve válce přidalo na stranu spojenců, začaly jeho Do 17 operovat proti Německu. Jako průzkumné a bombardovací se nejprve podílely na útocích na německé jednotky na území Jugoslávie, později slouží už jen jedna průzkumná letka. Po válce byly Do 17K vráceny Jugoslávii a ostatní bulharské letouny vyřazeny.\n\nJugoslávie zakoupila licenční práva na výrobu upravených Do 17, označených zde Do 17K. Letouny měly prodlouženou příď, jugoslávské a československé přístroje a především motory Gnome-Rhône 14N, vyráběné v Rakovici u Bělehradu. Výzbroj se skládala ze tří belgických kulometů FN ráže 7,7 mm. Z německa bylo dodáno 36 kusů, první z nich v říjnu roku 1937. Nejprve bylo dodáno 20 kusů bombardovacích Do 17Ka-1, poté 14 kusů Do 17Ka-2, které mohly sloužit i pro průzkum a nakonec dva kusy verze Do 17Kb-1, jež už vycházela z modernější varianty Do-17M a byla vzorem pro domácí licenční výrobu, která dala dalších 30 kusů Do 17K.\n\nV první den německého útoku bylo ztraceno plných 41 strojů. Ostatní se zapojily do obranných bojů. V den vyhlášení Nezávislého státu Chorvatsko zbývalo posledních 10–11 bojeschopných Do 17K. O několik dní později posledních osm kusů Do 17K pomáhalo dopravit důležité osoby, dokumenty a zlato do Řecka. V den podepsání příměří 17. 4. 1941 byly čtyři z nich zničeny německými stíhači na řeckém letišti Paramythia. Dvěma strojům se podařilo uniknout přes Řecko do Egypta. Několik strojů ukořistilo letectvo Nezávislého státu Chorvatsko a několik Bulharsko.\n\nPo německé invazi do Jugoslávie byl v dubnu 1941 zformován Nezávislý stát Chorvatsko. Chorvati 27. června 1941 vytvořili jednotku zvanou \"Hrvatska zrakoplovna Legija\", jejímž úkolem byl boj proti Sovětskému svazu. Jednotka měla 160 letců, kteří byli vycvičeni v německých leteckých školách, jako například v \"Kampffliegerschule 3\" na Baltu, kde cvičili na Do 17Z. 31. října 1941 byla jednotka přiřazena ke Kampfgeschwader 3 jako jednotka \"10.(kroatisch)/KG 3\" a dostala 15 ks Do 17Z, přičemž působila na východním frontě. Jednotka neutrpěla, až do 1. prosince 1941, během Bitvy o Moskvu, žádné ztráty. Do svého stažení zpět do Chorvatska v únoru 1942 si jednotka připsala 366 bojových vzletů, 71 útoků z nízkých výšek, 4 vesnice, 173 budov, 276 zničených vozidel a 11 sestřelených letadel. V červenci 1942 byla na Východní frontu odeslána další jednotka, která používala Němci vlastněné Do 17Z a byla označena jako \"15.(kroat.)/KG 53\". V listopadu 1942 byla stažena do Chorvatska.\n\nPočet Do 17, které se zúčastnily bojů v chorvatských jednotkách je těžké určit. Chorvatské letky tvořily součást německých bojových jednotek, stejně jako jejich vlastní nezávislé jednotky a také je nejasné, kolik strojů se vrátilo zpět do Chorvatska, pokud vůbec nějaké. V lednu 1942 bylo Chorvatsku darováno ve formě 11 Do 17ka. Bylo také přislíbeno 6 ks Do 17 z Luftwaffe, ale podle jednoho zdroje nebyly nikdy dodány a podle jiného zdroje bylo 6 Do 17E dodány v roce 1942. Dne 23. září 1942 nebo v březnu 1943 bylo Chorvatskem zakoupeno dalších 30 ks Do 17E a 30 bylo slíbeno, ale nikdy nedodáno. V listopadu 1943 byl schválen nákup 79 ks Do 17Z, ale stroje opět nikdy nebyly dodány. V prosinci 1943 tvořily 1. a 2. bombardovací squadrony část Chorvatské letecké legie a měly dosáhnout velikost skupiny v únoru 1944. Zda se to podařilo zůstává nejasné.\n\nDne 30. července 1944 přistál nouzově v Cerignole, jižně od Foggia v Itálii Do 17Z-5 s označením Z8 + AH jednotky \"Kroa. KGR 1\". Později v roce 1944 byl jugoslávskými partyzány ukořistěn Do 17F-1 a byl přelétnut do Bari v Itálii, které bylo obsazeno britskými silami, ale toto tvrzení se ukázalo jako nepodložené. Jeden ze zdrojů říká, že ve spojenci okupované Itálii přistály celkem až 3 Do 17; jeden Do 17Z - 13. července 1944, dříve zmíněný Do 17Z-5 30. července 1944 a další Do 17Z - 10. srpna 1944.\n\nDne 11. listopadu 1941 dostalo Finsko jako dar od říšského maršála Göringa 15 letounů Do 17Z variant Z-1, Z-2 a Z-3 z přebytků Luftwaffe a 300 000 kg pum. Jednotka Lentolaivue 46 (LeLv 46), která stroje převzala, se stala operační v březnu 1942. Letouny bylyvyužívány pro bombardování, průzkum či vysazování záškodníků v sovětském týlu. Finské ztráty nebylo možné nahrazovat novou dodávkou Do 17 a proto byla LeLv 6 koncem roku 1943 doplněna 6 kusy ukořistěných sovětských DB-3. Finské Dorniery se zapojily do obrany na karelské frontě během sovětské ofenzivy v červnu 1944. Poslední akcí proti SSSR byl 20. 8. 1944 shoz letáků u Vuosalmi. Poté se letouny účastnily i bojů proti německé armádě. Jejich posledním válečným nasazením byl 4. dubna 1945 průzkumný let. Po válce bylo pět kusů Do 17Z používáno pro fotoprůzkum, přičemž poslední let letounu ve finských službách proběhl 13. září 1948.\n\nMezi dubnem a květnem 1942 bylo obdrženo 10 Dornierů Do 17M a byly přiřazeny k Escadrile 2 k průzkumným misím.\n\n Bulharsko\n Chorvatsko\n Finsko\n46 Squadrona dostala v lednu 1942 15 letounů.\n\n Maďarsko\n Itálie\n Rumunsko\n Španělsko\n Švýcarsko\n Jugoslávie\n Spojené království\n USA\n\nDosud se věřilo, že se nezachoval žádný z dvoumotorových bombardovacích Dornierů. V září 2007 se našel téměř celý Do 215 B-5 (verze Dornier Do 17Z) v mělkých vodách Waddenzee v Nizozemsku. Různě velké kusy strojů Do 17 byly také uchovány v různých muzeích a soukromých sbírkách po celém světě.\n\nDne 3. září 2010 bylo oznámeno, že byl u pobřeží Anglie objeven Do 17 ležící v hloubce 15 m. Letadlo bylo objeveno u Goodwin Sands v Kentu v září 2008, ale zůstalo důkladně střeženým tajemstvím. Dornier Do 17Z-2 výrobního čísla \"WrkNr 1160\" byl používán \" 7. Staffel, III. Gruppe \"jednotky Kampfgeschwader 3. Byl součástí náletu KG 2 a KG 3 při bombardování letiště RAF Debden a RAF Hornchurch 26. srpna 1940. Nouzově přistál během náletu. V červnu 2010 byly provedeny v okolí stroje provedeny potapěčské akce. Bylo zjištěno, že letadlo je téměř v celku, chybí jen část směrového kormidla, stabilizátor, přední zasklená část nosu, dvířka podvozku a kryt motoru. Letoun byl nakonec vyzvednut 10. června 2013. Byl převezen do Michael Beetham Restoration Centre v Royal Air Force Museum Cosford, kde na něm mj. pracují metalurgové z Imperial College London. Plány jsou takové, že se pomocí kyseliny citronové odstraní povlak a chloridy z hliníkového draku.\n\n\n\n\n\n\n\n"}
{"id": "98175", "url": "https://cs.wikipedia.org/wiki?curid=98175", "title": "Dornier Do 215", "text": "Dornier Do 215\n\nDornier Do 215 byl německý lehký bombardér, průzkumný letoun a později noční stíhač původně vyráběný pro export, ale nakonec však téměř všechny letouny sloužily v \"Luftwaffe\". Následníkem strojů Do 215 se staly Do 217.\n\nPo úspěšném vystoupení letounu Dornier Do 17 v roce 1937 v Curychu se RLM rozhodlo přidělit jednomu Do 17Z-0 z ověřovací série nové označení Do 215 V1 (D-AIIB). Letoun měl sloužit k propagaci tohoto typu v zahraničí.\n\nNa export pro Jugoslávii byl určen další Do 17Z-0, který obdržel dvouhvězdicové čtrnáctiválcové vzduchem chlazené pohonné jednotky Gnome-Rhône 14N 1/2. Stroj pak dostal označení Do 215 V2 a byl předveden jugoslávským představitelům letectva.\n\nDruhý prototyp však nevykazoval lepší výkony než jugoslávské licenční Do 17 K. Říšské ministerstvo letectví proto rozhodlo o stavbě třetího prototypu Do 215 V3 s řadovými dvanáctiválcovými kapalinou chlazenými motory Daimler-Benz DB 601 A o vzletovém výkonu 809 kW. Na jaře 1939 stroj s lepšími výkony v porovnání s Do 17 Z oceňovaly četné zahraniční komise.\n\nNa podzim 1939 proto přišla zahraniční objednávka na stavbu 18 kusů Do 215 A-1 pro Švédsko, jejichž výroba se rozběhla koncem roku. Flygvapnet však po uvalení německého embarga na vývoz bombardérů tyto stroje nikdy nedostalo. Luftwaffe výrobu převzala pod novým označením Dornier Do 215 B-0 a Do 215 B-1. Dohotovené dálkové fotoprůzkumné letouny byly zařazeny k 3. průzkumné letce vrchního velení vojenského letectva (3.Aufkl.St./Ob.d.L.).\n\nPo obsazení Norska německou armádou začala jednotka operovat od léta 1940 z letiště Stavanger. Její výzbroj tvořilo 13 Do 215 B-0 a B-1 společně s trojicí strojů Heinkel He 111.\n\nJediné dva stroje Do 215 B-3 byly společně s jinými typy v roce 1940 dodány do SSSR J. V. Stalinovi.\n\nOd března roku 1940 začaly přicházet Do 215 B-4 se zdokonalenou fotografickou výstrojí přístroji Rb 50/30 a Rb 20/30. Obrannou výzbroj tvořilo šest pohyblivých kulometů MG 15 ráže 7,9 mm. Při plnění kombinovaných bombardovacích a průzkumných úkolů nesly stroje navíc pět 50 kg pum, při letech na kratší vzdálenost až 10 kusů těchto pum.\n\nV květnu 1940 tvořily tři Do 215 B součást výzbroje 1. Staffel der Aufkl.Gr./Ob.d.L., 2. Staffel měla 10 kusů a 3. Staffel 11 letounů. Zanedlouho byly zařazeny také k 1.(F)/124, 1.(F)/100 a 1. Nachtaufklärungsstaffel.\n\nÚspěšná přestavba letounu Do 17 Z-3 na noční stíhací Do 17 Z-10 Kauz II s detektorem infračerveného záření Spanner-Anlage a jeho ukazatelem Q-Rohr na palubní desce, uskutečněná koncem podzimu 1940, vedla velení německého letectva k podobné úpravě letounů Do 215 B-4. Došlo tak k rychlé přestavbě několika kusů na Do 215 B-5 se zakrytou zahrocenou přídí před kabinou s čtyřmi kulomety MG 17 ráže 7,9 mm a dvojicí kanónů MG FF ráže 20 mm. Koncem roku 1940 byly zahájeny jejich dodávky ke 4./NJG 1 se základnou v holandském Leeuwardenu. Účinnost nočních útoků na nepřátelské letouny byla vylepšena instalací prvního předsériového radaru Telefunken FuG 202 Lichtenstein-Gerät do jednoho Do 215 B-5 ze stavu 4./NJG 1. Radar měl dosah od 183 do 4000 m a pracoval na frekvenci 490 MHz. Vyznačoval se velkým počtem malých dipólových antének nesených na ramenech před přídí, avšak tato instalace snižovala rychlost stroje až o 25 km/h. První sestřel bombardéru Royal Air Force zachyceného tímto zařízením dosáhl Oberleutnant Ludwig Becker 9. srpna 1941. Dalších sestřelů na radarovém Do 215 B-5 dosáhl Becker 15. a 23. srpna, 11. září a 2. října, z nichž poslední na vzdálenost 2790 m znamenal konečné uznání FuG 202 a jeho masové zavedení.\n\nPosledních 20 letounů varianty B-4 bylo dokončeno jako B-5, které pak sloužily u NJG 1 a 2 až do začátku roku 1944. V první polovině roku 1942 předala Luftwaffe 10 Do 215 B-4 maďarskému letectvu, kde doplnily šest He 111 P-2 a P-4 u 1. dálkové průzkumné skupiny na východní frontě. S výjimkou stíhacích Do 215 B-5 byly zbývající „dvěstěpatnáctky“ staženy z bojových oblastí v roce 1942.\n\nSamotná výroba Do 215 B byla ukončena po dohotovení 101 exempláře na začátku roku 1941.\n\n\n\n\n\n"}
{"id": "98179", "url": "https://cs.wikipedia.org/wiki?curid=98179", "title": "Škoda Roomster", "text": "Škoda Roomster\n\nŠkoda Roomster je automobil z produkce firmy Škoda Auto. Jedná se o kompaktní rodinný vůz, někdy také označovaný jako MPV. Na českém trhu se vůz začal prodávat 1. června 2006.\n\nSériový model Škoda Roomster, který byl představen v březnu 2006 na Ženevském autosalonu vychází ze stejnojmenné studie, která byla představena na podzim 2003 na frankfurtském autosalonu (IAA).\n\nV případě Roomsteru Škoda Auto upustila od platformové koncepce, zavedené s výběhem modelu A02 – Škoda Felicia, což byla koncepce, která razila heslo \"„jedna platforma pro více vozů“\". Typickým příkladem je například platforma A4 ze Škody Octavie první generace, která se montovala i na VW Golf IV, Seat Toledo II, Audi A3, atd. Cílem je podle vnitrokoncernové politiky zvětšit míru odlišení jednotlivých koncernových vozů v rámci třídy.\n\nOd roku 2007 je v nabídce kromě přepážky N1 také užitková verze Roomsteru s názvem Škoda Praktik.\n\nV roce 2010 vůz prošel faceliftem.\n\nRoku 2014 se sice začalo spekulovat o ukončení výroby v průběhu tohoto roku, nicméně k tomu nakonec nedošlo automobil se vyráběl až do 30. dubna 2015, kdy sjel z výrobní linky v Kvasinách poslední kus.\n\nVůz Škoda Roomster byl vyráběn ve výrobním závodě v Kvasinách. Vyráběl se ve dvou směnách a každých 12 minut vyjel z linky jeden vůz – denně 120 vozů. Za první měsíc prodeje (červen 2006) bylo zákazníkům dodáno 843 vozů. V roce 2011 byla výroba přesunuta do Vrchlabí a od roku 2013 se opět vrátila do závodu v Kvasinách.\n\nVnější rozměry\nVnitřní rozměry\n\n\nZadní sedadla jsou dělená a odnímatelná v poměru 40 – 20 – 40 procent.\n\nUnibarvy\n\nMetalické\n\n\nVznětové\n\n"}
{"id": "98180", "url": "https://cs.wikipedia.org/wiki?curid=98180", "title": "Ramanův jev", "text": "Ramanův jev\n\nRamanův jev nebo též Ramanův rozptyl je jev vznikající při interakci mezi fotony dopadajícího světla s vibračními a rotačními stavy atomů nebo molekul (optických fononech), kdy rozptýlené záření má jinou vlnovou délku (resp. energii fotonů) než dopadající záření.\n\nJe-li dopadající energie fotonů rovna formula_1, pak záření rozptýlené prostřednictvím Ramanova rozptylu má energii fotonů rovnou formula_2 kde formula_3 odpovídá energetickému rozdílu kvantových hladin dané látky. Rozptýlené světlo má frekvenci formula_4 (n-tý Stokes) nebo formula_5 (n-tý anti-Stokes). Znaménko - přitom odpovídá ztrátě energie v látce (tzv. Stokesův rozptyl); naopak, znaménko + odpovídá předání kvanta energie vyzářenému fotonu (tzv. anti-Stokesův rozptyl). Podle hodnot formula_3 lze pak usuzovat na některé fyzikální vlastnosti dané látky.\n\nTeoreticky existenci Ramanova jevu předpověděl rakouský fyzik Adolf Smekal v září r. 1923, jeho práce však zůstala téměř bez povšimnutí. Za experimentální objev tohoto jevu v r. 1928 obdržel pak v roce 1930 sir Chandrasekhara Venkata Raman Nobelovu cenu za fyziku. O několik měsíců před Ramanem byl tento jev pozorován sovětskými fyziky G. S. Landsbergem a L. I. Mandelštamem při rozptylu světla v krystalech. V literatuře se proto můžeme setkat též s výrazy: kombinační rozptyl, Mandelštamův rozptyl či Smekalův-Ramanův rozptyl.\n\nO vypracování systematické teorie Ramanova rozptylu se brzy po jeho experimentálním objevu zasloužil zejména československý fyzik Georg Placzek v letech 1930–1934; zejména Placzkova práce z r. 1934 je ve spektroskopii považována za klasickou a je dodnes hojně citována. V této souvislosti bývá Placzek historiky vědy uváděn jako příklad toho, že když experimentátor i teoretik vykonají ve vědě práci „nobelovského“ významu, oceněn bývá zpravidla experimentátor.\n"}
{"id": "98186", "url": "https://cs.wikipedia.org/wiki?curid=98186", "title": "Grand Prix Kanady 2006", "text": "Grand Prix Kanady 2006\n\n XLIII Grand Prix Air Canada\n\n\n\n"}
{"id": "98191", "url": "https://cs.wikipedia.org/wiki?curid=98191", "title": "Velký irský hladomor", "text": "Velký irský hladomor\n\nVelký hladomor nebo Velký hlad (angl. \"Great Famine\", \"Great Potato Famine\" či \"Great Hunger\", irsky \"An Gorta Mór\" či \"An Drochshaol\") je označení pro katastrofální hladomor, který postihl Irsko v letech 1845–1849. Jeho příčinou byla neúroda brambor, které tvořily primární zdroj potravy pro Iry, pokračující pro Irsko zničující britská ekonomická politika a neschopnost nebo neochota Velké Británie Irsku pomoci. Příčinou neúrody bylo velmi vlhké počasí, které podpořilo masivní rozšíření houbových chorob brambor; hlavní roli zde sehrála plíseň bramborová (\"Phytophthora infestans\") původem z Ameriky. Jelikož oproti starším plodinám byly nově dovezené irské brambory vzájemně nepříliš geneticky odlišné, plíseň se rozšířila tak rapidně, že zničila většinu irských zdrojů obživy. Analýza ostatků ale ukázala, že však nebyla způsobena nedostatkem potravy, ale sociálním nedostatkem přístupu k potravě.\n\nOdhaduje se, že během hladomoru zemřelo něco mezi půl miliónem a jedním a půl miliónem lidí (z více než 8 miliónové irské populace) a další dva milióny odešly z Irska hledat si obživu jinde ve světě (nejčastěji v USA, Velké Británii, Kanadě či Austrálii, viz též irská diaspora). V roce 1851 činil pokles dříve rychle rostoucí irské populace proti roku 1841 asi 20 %. Zničující efekt hladomoru na irskou populaci a hospodářství přetrvával dlouho poté, co se situace se zásobováním zlepšila (pokles obyvatelstva pokračoval z rozličných důvodů až do 20. století, kdy přesáhl 40 %). \n\nHladomor též velice negativně ovlivnil již tak nedobrý vztah Irů k Angličanům a Britskému impériu. Irové Angličanům vyčítali především malou snahu Irsku pomoci, výběrovost jejich pomoci (směřovala hlavně do oblastí s vysokým podílem anglického obyvatelstva) a neochotu změnit zákony a obchodní pravidla, která ještě zvýrazňovala dopad katastrofy. Někteří mají dokonce názor, že to byla britská genocida.\n\nPaul Johnson: Dějiny anglického národa (ISBN 80-85336-36-7), str. 271\n\n"}
{"id": "98194", "url": "https://cs.wikipedia.org/wiki?curid=98194", "title": ".ch", "text": ".ch\n\n.ch je internetová národní doména nejvyššího řádu pro Švýcarsko (podle ).\n\nNázev domény „.ch“ nepochází z názvu země v kterémkoli z jazyků používaných ve Švýcarsku: „Schweiz“, „Suisse“, „Svizzera“ a „Svizra“. Namísto toho pochází z latinského názvu „Confoederatio Helvetica“ (Helvétská konfederace). Toto jméno mají na sobě vyraženy také všechny švýcarské mince.\n\nOd března 2004 je možné registrovat jména obsahující diakritiku (IDN).\n\n"}
{"id": "98199", "url": "https://cs.wikipedia.org/wiki?curid=98199", "title": "Velička (přítok Moravy)", "text": "Velička (přítok Moravy)\n\nVelička je druhá největší řeka okresu Hodonín. Je to levostranný přítok řeky Moravy. Délka toku činí 40,2 km. Plocha povodí měří 187,3 km².\n\nVelička pramení na západním úbočí hory Velká Javořina (970 m n. m.) v nadmořské výšce výšce okolo 920 m. Nejprve směřuje hlubokým zalesněným údolím na severozápad. U osady Vápenky přijímá zprava \"Kamenný potok\" a pokračuje dále na západ. Pod soutokem s \"Kazivcem\" se stáčí na jihozápad k Javorníku, kde přijímá zleva \"Hrubý potok\". Odtud říčka směřuje na sever až severozápad přes Velkou nad Veličkou a Louku, kde se obrací na západ. Dále Velička protéká Lipovem a Tasovem, pod kterým přijímá zleva \"Kuželovský potok\". Na dolním toku ve Strážnici se její tok kříží s Baťovým kanálem. Do Moravy se vlévá západně od Strážnice v nadmořské výšce 166 m. \n\n\nPrůměrný průtok Veličky u ústí činí 0,90 m³/s.\n\nHlásné profily:\n\n"}
{"id": "98203", "url": "https://cs.wikipedia.org/wiki?curid=98203", "title": "Staré Město (okres Uherské Hradiště)", "text": "Staré Město (okres Uherské Hradiště)\n\nStaré Město (do roku 1996 \"Staré Město u Uherského Hradiště\", německy \"Altstadt bei Ungarisch Hradisch\") je město v okrese Uherské Hradiště ve Zlínském kraji na pravém břehu řeky Moravy. Žije zde obyvatel. Spolu s Uherským Hradištěm a Kunovicemi tvoří městskou aglomeraci s 38 tisíci obyvateli.\n\nPrvní písemná zmínka o obci pochází z roku 1131. V letech 1943-1945, 1948-1954 a 1971–1990 byla součástí sousedního města Uherské Hradiště, přičemž od roku 1961 až do 31. prosince 1995 nesla oficiální název „Staré Město u Uherského Hradiště“. Po osamostatnění se bylo Staré Město v roce 1997 oficiálně povýšeno na město.\n\nÚzemí Starého Města bylo osídleno již od pravěku. Archeologickými výzkumy je osídlení doloženo v době kamenné, bronzové i železné.\n\nNejvýznamnějším zástupcem lidu starší doby bronzové je lid únětické kultury, jehož osídlení se předpokládá v místech poblíž hřbitova, bližší konkrétní doklady v podobě kostrových hrobů jsou z lokality Zahrádky. Lid střední doby bronzové zanechal artefakty ve staroměstské lokalitě Špitálky a Čertůj kút. Z mladší doby bronzové existuje ojedinělý doklad osídlení lidu velatické kultury z lokality Špitálky. Zato doklady o osídlení lidu kultury lužické je jedenáct. Jedná se o Čertúj kút, Zadní Kruhy, Zahrádky, Trávník, Na Valách, Na Dědině, Za Kostelíkem, Špitálky, Nový Svět, Olší a Špilov. Ze starší doby železné – halštatské je doloženo osídlení lidu kultury platěnické z Čertova kúta a z polohy Padělky.\nZ doby laténské se předpokládá keltské osídlení v poloze Zadní Kruhy, které završilo pravěký civilizační proces.\n\nZe starověké doby římské a doby stěhování národů se předpokládá germánské sídliště na Čertově kútě. Oproti vzácným nálezům germánským častějšími a zajímavějšími se jeví nálezy římské provenience především z poloh Špitálky a Na dědině.\n\nNěkdy na přelomu 6. a 7. století již byi Slované usídleni na ostrožně Na Valách. Přítomnost další osady je možná Na Špitálkách. V růběhu 8. století došlo k osídlení dalších lokalit v katastru Starého Města v polohách Na Zerzavici, Za Radnicí, Za Zahradou. Někdy v polovině 8. století nebo krátce po ní byla na sídlišti Na Valách vybudována hradba s příkopem, čímž vzniklo opevněné hradisko.\n\nOkolo poloviny 9. století došlo na Valách k výstavbě zděného kostela. Akropole Starého Města „Na Valách“ dosáhla rozmachu ve druhé polovině 9. století. Založením dalších sídlišť v těsné blízkosti vznikl rozsáhlý opevněný útvar městského typu, dnes označovaný termínem \"aglomerace\", na tehdejší poměry s mimořádnou koncentrací obyvatelstva. Lokalita Na Valách se postupně stala centrálním pohřebištěm celé aglomerace, čímž zaniklo prvotní hradisko. V důsledku toho zřejmě také došlo k přestěhování části obyvatel do jiných částí aglomerace.\n\nZástavba aglomerace byla členěna na účelové areály včetně výrobních okrsků specializované řemeslné výroby, podléhající určité urbanistické koncepci (mocenský areál Na Dědině, výrobní areály Na kostelíku, resp. U Víta, Na Špitálkách a Nad Haltýři, tržní prostranství Salaška, centrální nekropole Na Valách, sídelní okrsky Za Zahradou, Na Špitálkách a Rybárny, ostrov sv. Jiří i s mocenskou a výrobní složkou, centrální církevní areál na sadské ostrožně Derfla). Uvnitř, na hranici i vně aglomerace se nacházejí doklady o několika druzích fortifikací od opevnění tzv. lehčí konstrukce (např. tzv. Christinův val starobylé konstrukce i tvaru) až po nejpevnější hradbu doposud zjištěnou v rámci našich velkomoravských hradisek, a to ve východní části uherskohradišťské čtvrti Rybárny v poloze Bumbalov. Hradba skořepinové konstrukce s masívní, přes 2 metry silnou kamennou plentou, byla široká téměř 10 metrů.\n\nZánik Velké Moravy (kol. roku 907) se pochopitelně projevil i na velkosídlišti na území Starého Města. Dřívější hradiště se přeměnilo na trhovou ves, která nesla název Veligrad (\"villa Veligrad\"), jak připomíná známá listina olomouckého biskupa Jindřicha Zdíka z roku 1141, kam je obvykle přesněji řazen vznik tohoto dokumentu, nebo také listina z r. 1228 (výčet statků velehradského kláštera v privilegiu Přemysla I. Otakara), v níž se uvádí Weligrad, dříve město, nyní městys, nebo též někdejší hradiště, nyní trhová obec (\"Weligrad, civitas primo, modo burgus\"). Význam této trhové vsi, kde „trhy se konaly od nepaměti“, znovu vzrostl, když moravský markrabě Vladislav Jindřich v roce 1205 založil v blízkosti Veligradu cisterciácký klášter.\n\nO „staré a známé trhové právo“ však Veligrad přišel v roce 1257, když došlo z příkazu českého panovníka Přemysla Otakara II. k přenesení tržních práv z Veligradu a blízkých Kunovic) na nově založené město na ostrově v řece Moravě, které dostalo nejdříve název Nové Město, o rok později Nový Veligrad a teprve později na počátku 14. století, když se jméno Velehradu vžilo pro novou obec okolo velehradského kláštera, ustaluje se pro Nový Veligrad název Hradiště (popř. Hradiště nad Moravou), od 17. století pak Uherské Hradiště. Naposledy je staroměstské sídliště jmenováno Veligradem v listině českého krále Jana Lucemburského z 2. března 1315 (CDM VI, č. 88, s. 61). V listině Alberta ze Zdounek z 5. února roku 1321 se již nazývá Starým Městem. Od této doby se původnímu Veligradu začalo říkat Antiqua civitas – Staré Město.\n\nVelehradský klášter ve Starém Městě vybudoval hospodářský dvůr, který sloužil k jeho zásobování. Až do poloviny 15. století náleželo město pod staroměstskou farnost. Avšak úpadek velehradského kláštera za husitských válek způsobil, že bylo Staré Město dáno klášterem do zástavy městu Uherské Hradiště a v 16. století se Staré Město podle zemských desk stalo majetkem Uherského Hradiště. Pro hradišťské měšťany mělo Staré Město zvláštní význam jako zemědělské středisko s hospodářskými dvory a výnosnými svobodnými statky.\n\nOd poloviny 19. století se změnil do té doby vyloženě zemědělský charakter obce. Byla vybudována a v roce 1841 uvedena do provozu Severní dráha císaře Ferdinanda, která spojila Staré Město s Vídní a s průmyslovými oblastmi na severu Moravy a ve Slezsku. Roku 1853 u trati vznikla staniční budova. Založení cukrovaru bratří Mayů v roce 1868 a dalších průmyslových podniků vedlo k tomu, že se tu vedle zemědělského obyvatelstva objevila početná vrstva dělnictva.\n\nV roce 1990 se na základě lidového referenda Staré Město osamostatnilo odloučením od sousedního Uherského Hradiště a v roce 1997 bylo Staré Město povýšeno na město.\n\nVe stejném roce zasáhla Staré Město stoletá voda z rozvodněné Moravy. V důsledku katastrofální povodně bylo zbouráno celkem 93 domů.\n\nLokality Starého Města a Uherského Hradiště (rozloha velkomoravské aglomerace přesáhla katastr dnešního Starého Města) vzbuzují trvalý zájem archeologů již od poloviny 19. století.\n\nPrvní skutečné odkryvy mající charakter archeologických výkopů byly na půdě Starého Města uskutečněny v 70 a 80. letech 19. století. Jsou spojeny se jmény staroměstského učitele a archeologa Julia Jeronýma Christina (1868–1870), kněze Františka Přikryla (1876–1887), kněze Julia Vychodila, Jana Nevěřila, revírníka Arnošta Matzenauera, učitele Josefa Homoly (1880–1885), doktora F. Koželuhy a Františka Myklíka (1888–1889). O nálezy Christinova nástupce ve staroměstské škole Františka Myklíka se začal zajímat též přední reprezentant moravské archeologie Inocenc Ladislav Červinka.\nK dalším badatelům přelomu 19. a 20. století patří Ignác Tkáč, doktor Martin Kříž a Bartoloměj Hanák.\n\nDruhá etapa archeologického bádání je ve Starém Městě spojena především se jménem učitele, muzejníka a amatérského archeologa Antonína Zelnitia, který kolem sebe soustředil skupinu dobrovolníků (K. Hanáka, A. Horsáka, J. Kočiše, E. Lepku a V. Hrubého).\nPosléze se také podařilo přilákat \"Na Valy\" čelné představitele prvorepublikové archeologické vědy – nejprve veletinského rodáka, významného slavistu a univerzitního profesora Lubora Niederla (1927) a s jeho přispěním i ředitele státního Archeologického ústavu Karla Buchtelu a pak Jaroslava Böhma a nakonec i americké badatele V. J. Ferokese a R.V. Ehricha (1928). Ti se dokonce účastnili i samotných odkryvů. K dalším veličinám meziválečné archeologie, zajímajících se o velkomoravskou problematiku Starého Města patřil i německý badatel Karl Dinklage. V roce 1942 byly archeologické výkopy ve Starém Městě na tři roky přerušeny.\n\nPočátek třetí etapy archeologického terénního výzkumu můžeme ve Starém Městě přiřadit k roku 1948. Na místo vedoucího archeologa tehdy nastoupil čerstvý absolvent brněnské univerzity, bývalý učitel Vilém Hrubý. Pod jeho vedením byl v roce 1949 v lokalitě Na Valách učiněn objev, který se nesmazatelně zapsal do dějin naší archeologie. Při pokračujícím výzkumu pohřebiště došlo k odkryvu negativní výplně základových rýh sálového kostela s podkovovitou apsidou, což představovalo objevení prokazatelně první zděné architektury z doby Velké Moravy u nás. (Resp. druhé. Dříve objevený kostel v Modré u Velehradu v roce 1911 Janem Nevěřilem v tu dobu totiž ještě nedisponoval důkazy, že se jedná o kostel z 9. století). Výsledky své práce zveřejnil Vilém Hrubý v monografii: Staré Město – velkomoravský Velehrad.\nK zásadní změně ve strategii archeologických výzkumů na půdě Starého Města došlo v roce 1976. Byla důsledkem rozšiřující se bytové a investiční výstavby, která zasáhla velké plochy zahrad a polí, často v intravilánu obce. Poslední výzkumy jsou spojeny se jménem Doc. PhDr. Luďka Galušky, CSc.\n\nV prostoru velkomoravské aglomerace bylo odkryto několik základů či negativů základů zděných kostelů (Na Dědině, Na Valách, Špitálky u Christinova valu, Na Kostelíku (U Víta), na ostrově sv. Jiří, na sadské ostrožně Derfla).\n\nNa území staroměstské aglomerace bylo nalezeno také mnoho typických velkomoravských zlatých, stříbrných či bronzových (i pozlacených) šperků (náušnice, záušnice, prsteny, závěsky náhrdelníků, gombíky, rolničky, nákončí aj.), dále zbraní (sekery tzv. bradatice, meče, nože, hroty oštěpů), ostruh, nářadí (dláta, zlomky vrtáků, pily, rydla), zemědělských nástrojů, keramiky, nádob (zlomky tyglíků a kadlubů, hrnce, hrnky, džbány, čutory, amfory, vědérka, pokličky), tavicích i pekařských pecí a jiných artefaktů (hřivny a tzv. lupy, olověné křížky s obrazem ukřižovaného, třmen, plaketa, přezky, břitvy, ocílky, kleště, klíče, podkovy, jehly, jehlice, přesleny, proplétačky, šídla, roubíky, okovy, kování, brusle, píšťalky, křesadla, příbor, nůžky, hladidla, rukojeti, hřebeny, knoflíčky, korálky, zbytky pláten a kůže, brusy, cihly, střešní tašky, monoxyly-dlabané dubové čluny).\n\nVzhledem k tomu, že na místě dřívější velkomoravské aglomerace stojí město, resp. dvě města, očekává se, že další nálezy mohou následovat.\n\nNa mírně vyvýšené terase nad starým korytem řeky Moravy v poloze Na Dědině stojí kostel svatého Michaela obklopený staroměstským hřbitovem. Archeologický výzkum hřbitova je prakticky nemožný, neboť přes tisíc sto let se tu půda převrací stále novými pohřby, takže všechny vrstvy jsou již dokonale promíchány. Teprve při průzkumu kostela sv. Michaela se podařilo zjistit pod jeho podlahou několik neporušených velkomoravských hrobů a základy rotundy z poloviny 9. století s některými prvky antické stavební techniky. Dle stratigrafie rotunda přežila pád Velké Moravy (tuto skutečnost dokládá nález denáru Oty Sličného z let 1061 – 1086), byla opravena novou vrstvou lité maltové podlahy a vyzdobena. Sloužila svému účelu až do poloviny 13. století, kdy ji nahradil sálový kostelík s pravoúhlým protáhlým kněžištěm, postavený cisterciáky. (Datování je potvrzeno nálezem cihlových dlaždic z dílen velehradského cisterciáckého kláštera.) Ti použili materiálu ze zbořené rotundy a tak nacházíme ve zdivu kostela již potřetí použité římské cihly (celkem 106 ks). V roce 1645 byl zničen Švédy a v r. 1734 byl obnoven. V této podobě slouží dodnes.\n\nO důležitosti kostela sv. Michaela svědčí skutečnost, že byl až do konce 16. století farním kostelem i pro Uherské Hradiště, jehož kostel svatého Jiří k němu přináležel jako filiální (možná pro původní význam z doby Veligradu).\n\nHexagonální kaple sv. Jana vznikla pravděpodobně ne dlouho před přestavbou kostela ve 13. stol., neboť architektonické prvky kaple sv. Jana jsou archaičtější a ani charakter a složení zdiva není u obou staveb shodné. U kaple sv. Jana nebylo použito římských cihel. Jinak na římské cihly s kolky XIV. legie z Carnunta (s označením LEG XIIII G ANT) i soukromého výrobce rovněž z Carnunta tu narážíme skoro všude (dosud asi 1000 ks a úlomků). Pocházejí pravděpodobně ze zbytků blízké zatím nenalezené římské stavby.\n\nV poloze Na Dědině v těsné blízkosti rotundy byl odkryt profánní (světský) objekt 18 x 10 m označený za stavbu palácového typu dle stratigrafie z vrcholného velkomoravského období. Měl na maltu kladené mohutné celokamenné zdi, jejichž síla naznačuje, že se mohlo, ale také nemuselo jednat o stavbu patrovou. Objekt byl opatřen třemi druhy litých maltových podlah. Jeho střecha byla tvořena pálenou střešní krytinou antického charakteru a ozdobnými hřebenovkami.\nNedaleko zdi byla objevena hluboká zděná studna.\n\nV okolí rotundy a paláce kvetla zemědělská osada. Na okraji sídliště v této lokalitě byla objevena překvapivě rozsáhlá kovolitecká a šperkařská dílna s řadou pecí a věncem pomocných provozů kolem dokola. Pozoruhodným nálezem bylo nalezení zbytků zlatem a bronzem tauzované buly – pouzdra na pečeť (dokládající přítomnost velmi významného panovníka).\n\nPoloha Na Valách je částí mimořádně rozsáhlé nekropole s odhadem minimálně 10 ha. Pohřebiště se používalo nepřetržitě téměř půl tisíciletí (od 6. do 10. stol.) a nejfrekventovanější bylo od počátku 9. století do poloviny 10. století. Přibližně 2500 hrobů z tohoto stopadesátiletého období svědčí o značné lidnatosti sídliště. Hroby se místy překrývaly až v pěti vrstvách.\n\nMnožství nálezů různých šperků dává tušit, že obyvatelstvo žilo v relativním blahobytu. Objevené dílny nejrůznějších řemesel i výrobců jemných nádob, přepychových předmětů a šperků dokládají, že nejde o importy, ale o domácí výrobu.\n\nPřeměnu původně pohanského pohřebiště v křesťanský hřbitov završilo někdy těsně po polovině 9. stol. založení hřbitovního kostela s obdélníkovou lodí 8,5 x 7,25 m a polokruhovitou 5 m dlouhou a 4,25 m širokou apsidou. Podlaha lodi byla pravděpodobně vyložena pálenými dlaždicemi, v kněžišti byla tvořena litou maltovou podlahou.\n\nOpevněné sídliště kolem nekropole mělo rozlohu asi 18 ha a k němu přiléhalo na jižní straně předhradí o rozloze asi 7 ha. Dílenské objekty se soustředily na jihovýchodním okraji hradiště a v přilehlé části předhradí.\nMělo-li toto hradiště nějakou akropoli, to se nedá pro hustou zastavěnost zjistit.\n\nObyvatelé sídliště Na valách se živili pěstováním obilovin a chovem dobytka doplněného lovem zvěře a rybolovem. Mezi řemesly vynikalo hrnčířství zřetelně nejen pro domácí trh, ale i pro export, kamenictví, zpracování dřeva, těžba a zpracování železné rudy, kovářství, kovolitectví a šperkařství, tkalcovství, koželužství a nálezy závaží svědčí o tom, že nechyběl ani obchod.\n\nSídliště Nad Haltýři na jihovýchodě téměř navazuje na severozápadní okraj sídliště Na Valách. Zde byly nalezeny železářské hutě, kovolitecké a šperkařské dílny. Dle nalezených slitin lze usuzovat i na zvonařství. Železná ruda zpracovávaná v této osadě pocházela částečně z málo vydatných místních zdrojů, částečně z dovozu. Dovozová ruda se svým obsahem nejvíce blížila rudě skandinávské.\n\nRovněž na tomto sídlišti lze sledovat jasný urbanistický záměr koncentrovat ohněm nebezpečná řemesla do míst, kde nemohou ohrožovat existující sídliště.\n\nSídliště Nad Haltýři bylo asi přistěhovalecké, obyvatelé možná nesplynuli s místním obyvatelstvem, neboť pohřbívali přímo na sídlišti.\n\nZápadně od železářské kolonie vznikla v poslední třetině 9. století nad svahem ostrožny nad Salaškou zemědělská osada okolo větrného mlýna, jehož základy tam byly nalezeny.\n\nSídliště Špitálky na jižní ostrožně mezi tokem Moravy a Salašky je zajímavé prvními pravěkými nálezy na území Starého Města (tzv. Myklíkovo naleziště). Další nálezy, které unikly zkáze při stavbě lokální železniční trati, patří do doby hradištní, předslovanské i slovanské. Kontinuitu až do pozdní doby velkomoravské dokládají hroby na tzv. Čertově kútě, strmém břehu nad řečištěm Moravy i poněkud východněji v polní trati Niva. Kromě sídlištních objektů byly nalezeny i zbytky železářských a kovoliteckých pecí. Mnoho slibných nálezů bylo zničeno nepochopením při stavbě rodinných domků. O mnoha nálezech není známo, kde přesně se našly (např. zlaté šperky), neboť byly odevzdány až později do Moravského muzea. Další část archeologického naleziště porušilo drážní těleso. Práce postupovala tak rychle, že o nějakém soustavném průzkumu nemohlo být ani řeči. Nenávratně je ztracen archeologický obsah části Čertova kúta, kde proud Moravy každoročně strhával celé bloky půdy.\n\nObdobný osud potkal jihozápadní část Špitálek. Při bagrování štěrkopísku v září 1949 upozornil místní badatel Antonín Zelnitius, že jsou porušovány slovanské kostrové hroby. Až bagr narazil na základy zděné stavby, došlo k povolání archeologů. Než mohli zasáhnout, zbyla ze základů jen polovina. Jak se brzy nato ukázalo, šlo o základy vlastnického kostela (druhého objeveného kostela z dob Velké Moravy) a hroby velkomoravské. Předpokládaný velmožský dvorec zatím nebyl nalezen a stál-li na jižní straně, nalezen již ani nebude.\n\nNa loď o vnitřních rozměrech cca 7 x 5,8 m a se stopami pilířů navazovala na východní straně apsida 3 x 3 m a na západní straně předsíň (nartex) 5,8 x 5,8 m. Podle nalezených šperků, z nichž nejproslulejší je stříbrná plaketa se sokolníkem (viz), a jiného inventáře v hrobech lze kostel datovat do druhé poloviny 9. století.\n\nSídliště Špitálky bylo osídleno přibližně stejně intenzívně jako sídliště Na valách a jeho osídlení mělo přinejmenším stejně staré kořeny.\n\nNa severní straně sídliště Na Dědině na něj téměř navazuje další sídliště Na Kostelíku. Jméno má podle kostela sv. Víta, který v těchto místech stál až do svého zrušení Josefem II. Krátce nato byl zbořen. Následující těžba hlíny zničila mnoho stop dávného osídlení i hrobů. Přesto se podařilo zjistit osídlení z konce 9. stol. a později z počátku 13. stol.\n\nDále na sever za mokřinatou plochou byly objeveny pozůstatky zemědělského sídliště Na Zahrádkách. Našlo se několik desítek hrobů, ale tak blízko pod povrchem, že se má za to, že převážná část stop velkomoravského osídlení již podlehla zkáze.\n\nSídliště Na Zerzavici (starší pojmenování Ténice) leželo na nevysoké písčité vyvýšenině mezi Moravou a Jalubským potokem poblíž jejich soutoku. V nejhlubších vrstvách se našly stopy osídlení z mladší doby kamenné. Slovanské osídlení je doloženo přibližně od poloviny 8. století a žilo pravděpodobně až do 13. století. V době velkomoravské tu žili zemědělci a rybáři. Při budování kanálu v r. 1935 se u severního konce osady rozkopalo místo s opracovanými pískovcovými kameny, nikdo je však blíže nezkoumal ani nezaměřil místo jejich nálezu. Možný tradovaný špitál s kostelem sv. Klimenta tedy zůstává domněnkou.\n\nVýchodně od sídliště Na Zerzavici v poloze Bumbalov nedaleko silného východního opevnění celé aglomerace je doloženo velkomoravské osídlení, pravděpodobně mající za úkol chránit starý brod přes Moravu.\n\n\n\n\n\n\n"}
{"id": "98205", "url": "https://cs.wikipedia.org/wiki?curid=98205", "title": "Rhenistan amonný", "text": "Rhenistan amonný\n\nRhenistan amonný je jednou z nejdůležitějších sloučenin rhenia,dá se připravit jeho tepelným rozkladem. Jeho chemický vzorec je NHReO, je to amonná sůl kyseliny rhenisté. Je to nejčastější forma, ve které se s rheniem obchoduje.\n\nRhenistan amonný lze připravit ze všech běžných sloučenin rhenia. Kovové rhenium, oxidy i sufidy lze oxidovat pomocí kyseliny dusičné a vzniklý roztok se nechá reagovat s vodným roztokem amoniaku. Lze jej připravit reakcí vodného roztoku oxidu rhenistého s amoniakem a následnou krystalizací.\n\nTermickým rozkladem v redukční atmosféře vodíku lze připravit velice čisté, kovové rhenium:\n\nOhřev musí být pomalý, jinak dochází ke vzniku oxidu rhenistého. Pokud rhenistan amonný zahříváme v zatavené trubici na teplotu 500 °C, vzniká oxid rheničitý:\n"}
{"id": "98208", "url": "https://cs.wikipedia.org/wiki?curid=98208", "title": "Peroxodisíran amonný", "text": "Peroxodisíran amonný\n\nPeroxodisíran amonný je solí kyseliny peroxodisírové. Jeho vzorec je (NH)SO. Velmi dobře se rozpouští ve studené vodě. Je to velmi silné oxidační činidlo. Používá se k leptání mědi při výrobě plošných spojů.\n"}
{"id": "98209", "url": "https://cs.wikipedia.org/wiki?curid=98209", "title": "Fluorid antimoničný", "text": "Fluorid antimoničný\n\nFluorid antimoničný je sloučeninou antimonu a fluoru, jeho chemický vzorec je SbF. Za normálních podmínek to je bezbarvá kapalina. Má velmi silné korozivní účinky a je toxický. S vodou reaguje za vzniku plynného fluorovodíku.\n\nFluorid antimoničný je součástí kyseliny fluoroantimoničné, která je nejsilnější známou kyselinou o 100% koncentraci.\n\nFluorid antimoničný lze připravit reakcí chloridu antimoničného s bezvodým fluorovodíkem:\n\nDalší možnou přípravou je reakce fluoridu antimonitého s fluorem.\n"}
{"id": "98211", "url": "https://cs.wikipedia.org/wiki?curid=98211", "title": "Egyptská modř", "text": "Egyptská modř\n\nEgyptská modř je pigment modré barvy, který používali staří Egypťané již před tisíci lety. Chemickým složením je to podvojný složitý křemičitan, jeho vzorec je CaCuSiO. Mineralogicky jde o kuprorivait.\nPříprava spočívá v reakci zásaditého uhličitanu měďnatého s oxidem křemičitým a uhličitanem vápenatým žíháním za 800–1 000 °C po dobu několika hodin:\nCuCO(OH) + 8 SiO + 2 CaCO → 2 CaCuSiO + 3 CO + HO\n"}
{"id": "98214", "url": "https://cs.wikipedia.org/wiki?curid=98214", "title": "Anatomie rostlin", "text": "Anatomie rostlin\n\nAnatomie rostlin čili fytotomie je podobor botaniky a anatomie, zabývající se vnitřní stavbou těl rostlin. Do jisté míry se v praxi překrývá s morfologií rostlin, která se zajímá o jejich vnější (celkovou) stavbu. Na základě odlišných anatomických a morfologických vlastností je tvořen botanický systém a zároveň pomáhají pochopit evoluční vztahy mezi druhy i vyššími taxony.\n\nRostliny (v širším slova smyslu) vznikly již velmi raně v historii Země a nejprve byly představovány jednobuněčnými zelenými řasami. První vyšší rostliny vznikly zřejmě z řas parožnatek a zde také jsou kořeny suchozemských rostlin. Zřejmě k prvním suchozemským, cévnatým rostlinám patří rostlina \"Cooksonia\". U těchto rostlin také docházelo k adaptacím na suchozemské podmínky, jako jsou vodivá pletiva, epidermis s kutikulou a průduchy a podobně.\n\nNejstarší cévnaté rostliny byly zřejmě tvořeny tzv. telomy, což jsou vidličnatě větvené orgány s jednoduchým cévním svazkem. Podle telomové teorie vznikly právě z telomů složitější rostlinné orgány, například planací vznikly některé ploché orgány (listy), zatímco jiné struktury mohly vzniknout převršením, zakřivováním, redukcí a podobně.\n\nMnozí zástupci rostlin jsou po celý život jednobuněční, případně sice jsou mnohobuněční, ale nevytváří rozlišené tělo (kormus) v pravém slova smyslu. Tělo těchto rostlin se označuje jako stélka – ta může být buď jednobuněčná (zejména monadoidní, tedy s bičíky), nebo vláknitá či dokonce různým způsobem větvená.\n\nPletivná stélka je pokročilý typ, který se z rostlin vyskytuje například u některých ruduch a parožnatek. Jeho buňky se dělí ve dvou či třech rovinách a je na nich velmi často možné rozeznat orgány, které připomínají list (ty se označují jako fyloidy), kořen (tedy tzv. rhizoidy) a stonek (tzv. kauloid). Stélka podobného typu a s podobnou terminologií se koneckonců vyskytuje i u zástupců mechorostů.\n\nMnohobuněčnost vznikla u rostlin již ve vodním prostředí, ale skutečný rozvoj složitého mnohobuněčného těla nastal až u suchozemských rostlin. Mechorosty se ještě pohybují se svými fyloidy, rhizoidy a kauloidy na hranici stélky a rozlišeného těla, ale kapraďorosty a ostatní cévnaté rostliny již vykazují tělo rozčleněné na orgány, tedy tzv. kormus.\n\nU rostlin je výrazným anatomickým znakem tzv. střídání generací, čili rodozměna. V rámci rodozměny se v životním cyklu všech rostlin střídá sporofyt, jenž obsahuje buňky diploidní, a gametofyt, složený z buněk haploidních. Obecně platí, že sporofyt produkuje na sporangiích spory, z nichž vyrůstá gametofyt, který na svých gametangiích produkuje gamety. Konkrétní podoba sporofytu a gametofytu se však u jednotlivých oddělení rostlin značně liší.\n\nU třech bazálníh skupin vyšších rostlin (mechy, játrovky, hlevíky) převažuje gametofyt. Např. u mechů je často gametofyt jediným fotosyntetickým orgánem a tvoří kořínky, kauloid i lístky. U vyšších skupin (tzv. rostliny cévnaté) došlo k redukci gametofytu. Například u kapradin je již vlastně celé makroskopické tělo tvořeno sporofytem, jediné, co je gametofytní, je nenápadný prvoklíček (prokel) kdesi u země, tam, kde dopadl výtrus. U rostlin krytosemenných po gametofytu již téměř není ani stopy: představuje ho pylová láčka vyrůstající z pylových zrn a samičí zárodečný vak.\n\nBuňky rostlin se řadí mezi poměrně typické eukaryotické buňky, ale mají i mnoho vlastních charakteristických rysů. Buněčná stěna je složená z celulózy a hemicelulózy, pektinu a mnohdy i ligninu. Uvnitř buňky bývá velká centrální vakuola, obsahující různé organické i anorganické látky a obklopená membránou zvanou tonoplast. Mezi buňkami mohou být spoje, tzv. plazmodezmata, otvory v primární buněčné stěně, skrz něž prochází cytoplazmatická membrána a provazce endoplazmatického retikula Charakteristické pro rostliny jsou plastidy, a to především chloroplasty, umožňující fotosyntézu. Cytokineze (závěrečná fáze buněčného dělení) začíná u vyšších rostlin, parožnatek (\"Charophyceae\") a trentepohlií (\"Trentepohliales\") vznikem fragmoplastu.\n\nSoubory buněk společného původu, které mohou mít sice mírně odlišnou stavbu či funkci, ale společně plní určitou komplexní roli v rostlinném těle, se nazývají pletiva. Celé rostlinné tělo (u vyšších rostlin) je vystavěno právě z pletiv. Podle tloušťky buněčných stěn a mezibuněčných prostor se rozlišují obvykle tři typy pletiv – parenchym, kolenchym a sklerenchym, z nichž první je pletivem víceméně základním a další dvě se podílí na mechanické podpoře a vyztužení rostlinného těla. Jinak se mohou pletiva dělit na dělivá (která se neustále dělí) a trvalá (již se nedělí). Jinak je stavba rostlinného těla poměrně jednoduchá. Rostlina má jednovrstevnou pokožku (krycí pletiva), transport látek umožňují vodivá pletiva a celek doplňují pletiva základní (jako je kůra, různá fotosyntetická a zásobní pletiva, atd.\n\nTělo rostlin je specifické tím, že má vysoký poměr plochy k objemu (souvisí to hlavně s nepohyblivostí rostlin). Ve vzpřímené poloze rostliny drží tvrdé buněčné stěny – buňky však díky tomu jsou fixovány ve své poloze a nemohou se obvykle výrazně hýbat. Rostliny jsou teoreticky schopné nepřetržitého růstu, a to také díky tomu, že se po celý život zachovávají dělivá pletiva, z nichž vyrůstají například nové listy či se prodlužuje stonek. Rostliny jsou tzv. modulární organizmy, což znamená, že se na jejich těle opakují neustále určité části (též „fytomery“ či „moduly“). Takový modul se skládá např. z části stonku (internodium), listu a pupene. Konkrétní průběh růstu se liší situaci od situace a závisí na faktorech prostředí, jako je světlo či teplota. Z dvou identických semen vyrostou odlišné rostliny, pokud vyklíčí na suchém horkém místě nebo ve vlhku a ve stínu (pokud tedy obě vyklíčí).\n\nTaké vzhled a počet jednotlivých orgánů nemusí být ustálený. Nejenže existují obrovské mezidruhové rozdíly, ale i jedna rostlina může v závislosti na prostředí vytvořit úplně jiné orgány – příkladem je rdesno obojživelné (\"Persicaria amphibia\"), které má dvě formy, jednu vodní vzplývanou a druhou suchozemskou. Nicméně základní rysy jsou u většiny rostlin shodné a rostliny obvykle disponují základní sadou typických rostlinných tkání a orgánů. Mezi vegetativní orgány cévnatých rostlin patří ty, které rostlině slouží primárně k jejímu vlastnímu růstu, nikoliv k pohlavnímu rozmnožování:\nGenerativní orgány rostliny jsou orgány rostlin s generativní funkcí, tedy ty, které rostlině slouží k pohlavnímu rozmnožování (ne však k nepohlavnímu), obecně pro vznik příští generace rostlin.\n\nVzájemná poloha orgánů je tak volná, že za určitých podmínek mohou orgány vyrůst na místech zcela neočekávaných. Mezi tyto tzv. adventivní orgány patří například kořeny vyrůstající na stonku, nebo adventivní pupeny na konečcích listů kalanchoe. Navíc jsou rostliny schopné regenerace a jsou schopné nahradit i celý orgán např. z nově vzniklého adventivního pupenu.\n\n"}
{"id": "98215", "url": "https://cs.wikipedia.org/wiki?curid=98215", "title": "Jan Palouš", "text": "Jan Palouš\n\nJan Palouš (25. října 1888 České Budějovice – 25. září 1971 Praha), do roku 1947 Jan Leopold Alois Pallausch, byl československý lední hokejista, autor memoárů a filmový režisér. Patřil mezi české hokejové mušketýry, proslavil se jako střelec první branky hokejového mužstva Čech a získal dva tituly mistra Evropy. Používal mnoho dalších jmen, jako \"Pal, Valda, Algy\" ad.\n\nNarodil se jako Jan Leopold Alois Pallausch, syn báňského rady Aloise Pallausche (1835–1914) a jeho manželky Leopoldiny, rozené Limpové (1849–1916). K úřední změně příjmení na Palouš došlo až v roce 1947. Od roku 1899 byla rodina policejně hlášena na Královských Vinohradech (dnes Praha), Jan byl nejmladší ze šesti dětí. Vystudoval pražskou techniku.\n\nDne 28. října 1919 se oženil (civilní sňatek) s Marií Kafkovou (1889–??) Syn Radim Palouš byl filosof, pedagog a komeniolog, mluvčí Charty 77 a v letech 1990–1994 rektor Univerzity Karlovy. \n\nPo druhé světové válce se věnoval redakční činnost, sepsal svoje memoáry. V roce 1959 získal spolu s dalšími vynikajícími bývalými fotbalisty a hokejisty titul \"Zasloužilý mistr sportu\".\n\nZemřel v Praze.\n\nJan Palouš hrál od mládí bandy hokej za Akademický SK (později přejmenovaný na Českou sportovní společnost). Jako člen tohoto klubu se společně s hráči Slavie Praha v roce 1909 v Chamonix seznámil na mezinárodní úrovni se skutečným ledním hokejem (tehdy pro rozlišení označovaným slovem kanadský). Vstřelil tam historicky první reprezentační český gól v tomto sportu. Po návratu z Chamonix v časopise \"Sport a hry\" zveřejnil myšlenku, že lední hokej v budoucnu dostane přednost před bandy hokejem. Novinářsky byl činný i v dalších letech. V roce 1912 požadoval postavení zastřešené haly s umělým ledem v Praze shodou okolností právě na místě, kde se tak po více než padesáti letech i stalo. Byl pevnou součástí národního hokejové reprezentace Čech. Před první světovou válkou vynechal pouze první dva zápasy na mistrovství Evropy v ledním hokeji 1914, kam se dopravil po složených zkouškách na technice potají až k poslednímu utkání.\n\nPo 1. světové válce změnil klubový dres a přešel do Slavie Praha. Jako hráč Československa se zúčastnil olympijských turnajů v letech 1920 (zde Čechoslováci získali bronz) a 1924, které byly zároveň i prvními mistrovstvími světa, a jednoho mistrovství Evropy 1921. Reprezentoval dohromady v 19 zápasech, v nichž vstřelil 2 góly.\n\nByl redaktorem \"Prager Presse\", sportovním publicistou a autorem pamětí. V 50. letech 20. století spolupracoval na obrazových publikacích, mj. se synem Radimem Paloušem.\n\n\n\nRežíroval filmy \"Noční děs\" (1914), \"Šestnáctiletá\" (1918), \"Sen frátera Ondřeje\" (1918), \"Princezna z chalupy\" (1918), \"České nebe\" (1918), \"Čertisko\" (1918) a \"Cesta kolem republiky\" (1923).\n\nK filmu \"Princezna z chalupy\" napsal scénář, ve filmu \"Cesta kolem republiky\" též účinkoval.\n\n"}
{"id": "98216", "url": "https://cs.wikipedia.org/wiki?curid=98216", "title": "Azid olovnatý", "text": "Azid olovnatý\n\nAzid olovnatý (Pb(N)) je anorganickou sloučeninou olova a dusíku, je to sůl kyseliny azidovodíkové. Je to krystalická látka, která podobně jako ostatní azidy těžkých kovů snadno vybuchuje. Ne-dextrinovaný azid olovnatý je mimořádně citlivý na tření (prakticky nejvíce z běžných třaskavin s konkurentem v podobě jednoduchého acetylidu stříbra - neplést s podvojnou solí acetylidu stříbra AgC·AgNO, podvojná sůl je na tření citlivá méně) a velmi citlivý na nárazy. Samotný azid olovnatý je jen středně citlivý na iniciaci malým plamenem či jiskrou, proto se v rozbuškách kombinuje s jinými třaskavinami, které jsou více citlivé na krátký plamen či menší jiskru. Běžné výboje statické elektřiny mohou i přes tento fakt azid olovnatý detonovat. Používá se jako třaskavina do průmyslových, ale i vojenských rozbušek. Azid olovnatý je nekompatibilní s mědí, proto jsou rozbušky s obsahem azidu olovnatého vyráběny z hliníku. Dlouhodobý kontakt s mědí (např. vodiče palníku) v přítomnosti vlhkosti může vzácně vést ke vzniku mnohem citlivějšího azidu mědnatého a náhodné detonaci.\n\nV průmyslových i amatérských aplikacích se azid olovnatý plní do dutinek bez přímého kontaktu s rukou pro vysoké riziko náhodné detonace, která by při přímém kontaktu s končetinami vedla ke zraněním.\n"}
{"id": "98221", "url": "https://cs.wikipedia.org/wiki?curid=98221", "title": "Morfologie rostlin", "text": "Morfologie rostlin\n\nMorfologie rostlin je botanický obor, který studuje vnější stavbu rostlinného těla. Tím se teoreticky odlišuje od anatomie rostlin, která se soustředí spíše na vnitřní stavbu; v praxi se i morfologové zajímají o stavbu těla na buněčné úrovni a oba obory se překrývají. V širším slova smyslu tedy morfologie zahrnuje jak organologii, tak i histologii a cytologii. Znalost morfologie rostlin je užitečná při vizuální identifikaci rostlin.\n\n"}
{"id": "98226", "url": "https://cs.wikipedia.org/wiki?curid=98226", "title": "South of Heaven", "text": "South of Heaven\n\nSouth of Heaven (Jih Nebe) je čtvrté studiové album americké thrashmetalové kapely Slayer. Bylo nahráno v roce 1987 a vydáno 5. července 1988. Aby bylo možné vyrovnat tempo předchozího alba skupiny, Slayer úmyslně zpomalil tempo alba. Zatímco někteří kritici chválili tuto změnu, ostatní – zvyklí na styl předchozích vydání – byli zklamáni. Písně jako Mandatory Suicide a South Of Heaven se však staly trvalými rysy živého setlistu kapely.\n\nSkladba „Dissident Aggressor“ je cover verze písně od Judas Priest.\n\n"}
{"id": "98227", "url": "https://cs.wikipedia.org/wiki?curid=98227", "title": "Gutace", "text": "Gutace\n\nGutace aneb slzení rostlin je vyloučení většího množství vody, v které mohou být rozpuštěné minerální látky (NaCl, CaCO, KCl, MgCl…) v kapalném stavu. To znamená výdej vody po kapkách (\"gutta\" = kapka) pomocí hydatod (nejčastěji na okrajích listů).\n\nRostliny gutují v přírodě ve vlhkém vzduchu, nejčastěji v noci a nad ránem, když teplota poklesne a vzduch je téměř nasycený vodními parami. Gutace je poměrně obvyklá také u tropických rostlin.\n\nHlavně u rostlin ve vlhké a teplé půdě a vlhkém ovzduší v cévách vodivých pletiv vzniká hydrostatický přetlak, který vytlačuje vodu ven. Hydrostatický tlak má pohánět transpiraci a umožňovat vzestup transpiračního proudu v rostlině, který rostlině umožňuje přenos rozpuštěných minerálních látek od kořenů směrem nahoru, ale za určitých podmínek může být tento tlak větší, nežli je potřeba, a rostlina přebytečnou vodu uvolňuje v podobě kapek na okraji listů.\n\n"}
{"id": "98230", "url": "https://cs.wikipedia.org/wiki?curid=98230", "title": "Tangens", "text": "Tangens\n\nTangens je goniometrická funkce. Je to funkce transcendentní, nelze ji obecně vyčíslit pomocí konečného počtu elementárních operací.\n\nPro označení této funkce se obvykle používá značka \"tan\" (v českých publikacích běžně též \"tg\") doplněná značkou nezávisle proměnné (zpravidla úhlu).\n\nV pravoúhlém trojúhelníku (pro ostrý úhel) je tangens úhlu definován jako poměr délek protilehlé a přilehlé odvěsny. Definici lze konzistentně rozšířit jak na reálná čísla, tak i do oboru komplexních čísel.\n\nGrafem tangenty v reálném oboru je transcendentní křivka tangentoida.\n\nTangens se jednoduše definuje na jednotkové kružnici (kružnici se středem v počátku a s poloměrem 1): Je-li v průsečíku jednotkové kružnice s kladnou poloosou \"x\" vztyčena tečna k této kružnici (kolmá na osu \"x\"), je tg \"α\" rovna \"y\"-ové souřadnici průsečíku této tečny s přímkou koncového ramene úhlu \"α\" s počátečním ramenem v kladné poloose \"x\" (orientovaného od kladné poloosy x proti směru hodinových ručiček), jinak řečeno, vzdálenost tohoto průsečíku od osy \"x\" se (v absolutní hodnotě) rovná tg \"α\".\n\nZ geometrické definice je také vidět, že tangens je v prvním a třetím kvadrantu nezáporná (≥ 0), ve druhém a čtvrtém nekladná (≤ 0) a pro úhly \"α\" = 90° a \"α\" = 270° (resp. π/2 a 3π/2 v obloukové míře) není definován, protože průsečík s tečnou neexistuje. V celém definičním oboru je tangens rostoucí funkcí.\n\nOrientovaný úhel lze rozšířit na všechna reálná čísla předpisem formula_1 v úhlové míře resp. formula_2 v míře stupňové, kde formula_3 je celé číslo. Tangens lze tedy konzistentně definovat jako funkci v množině reálných čísel:\n\nFunkce formula_4, je definována jako formula_5 a má následující vlastnosti (kde \"k\" je libovolné celé číslo):\n\n\n\n"}
{"id": "98235", "url": "https://cs.wikipedia.org/wiki?curid=98235", "title": "Varšavskaja (stanice metra v Moskvě)", "text": "Varšavskaja (stanice metra v Moskvě)\n\nVaršavskaja ( ) je stanice moskevského metra, jedna ze tří stanic na nejstarším úseku Třetího přestupního okruhu (původně samostatná linka Kachovskaja).\n\nStanice je konstruována jako pilířová, hloubená s ostrovním nástupištěm, mělce založená v hloubce 9 m pod povrchem. Vzhled nástupiště do velké míry určoval standardizovaný projekt; strop podpírají dvě řady 4 m od sebe vzdálených celkem čtyřiceti sloupů, obložených šedým až žlutým mramorem a s nápadně rozšířenými hlavicemi. Na obklad stěn za nástupištěm se použily modré plasticky tvarované kachlíky, v určitým rozestupech se pak nacházejí stylizované kovové obrazy s tématem Varšavy. Stanice své jméno nese podle ulice \"Varšavskoje šosse\", pod níž se nachází.\n\nVýstup ven vede jeden, vede po eskalátorech a pevném schodišti do povrchového vestibulu.\n\nStanice je v provozu již od 11. srpna 1969. Tehdy byla otevřena jako součást Zamoskvorecké linky mezi stanicemi Avtozavodskaja a Kachovskaja; svojí příslušnost k lince 11 získala až roku 1995 kdy se celá větev s třemi stanicemi stala linkou samostatnou. Od 27. listopadu 2017 je jedná o součást Třetího přestupního okruh, jehož druhá část byla zprovozněna mezi stanicemi Dělovoj centr a Petrovskij park. Do roku 2020 se původně Kachovská linka stane plnou součástí Třetího přestupního okruhu.\n\nNedaleko za stanicí se západním směrem nacházejí dvě kolejové manipulační spojky do depa Varšavskoje. To slouží jak Třetímu přestupnímu okruhu, tak i lince lehkého metra, Butovské.\n\n"}
{"id": "98237", "url": "https://cs.wikipedia.org/wiki?curid=98237", "title": "Mount Rainier (rozcestník)", "text": "Mount Rainier (rozcestník)\n\nMount Rainier má více významů:\n\n"}
{"id": "98239", "url": "https://cs.wikipedia.org/wiki?curid=98239", "title": "Noktovizor", "text": "Noktovizor\n\nNoktovizor je zařízení zesilující zbytkové světlo. Používá se zejména pro vojenské účely nebo pro ostrahu důležitých objektů. Noktovizor může být součástí pozorovací elektroniky vozidla, existuje také jako osobní noktovizor pro jednotlivce.\n\nNoktovizory pracují v infračerveném pásmu blízkém viditelnému světlu. Zachycují proto u obvykle teplých těles bezvýznamné množství jejich tepelného záření, tj. toho záření, které je úměrné teplotě povrchu tělesa, množství zachycené energie tedy není až tak ovlivněno teplotou tělesa. Naopak větší množství tepelného záření, které tedy obvykle, při obvyklých teplotách těles, nejvíce září při vlnových délkách okolo 10000 nm zachycují a využívají termovize. Noktovizor zesiluje záření o vlnových délkách 700 až 1000 nm a převádí ho do viditelné oblasti spektra. Obraz se obvykle zobrazuje na zeleném stínítku. Uživatel tak vidí monochromatický, zelený obraz.\n\nNovější přístroje (např. AN/PVS-21) v sobě kombinují klasický zesilovač zbytkového světla s možností vložení obrazu z externího zdroje videosignálu (externí termovize, vláknová optika, dalekohled) nebo zobrazení taktických dat (GPS koordináty, mapa).\n\n\n\n"}
{"id": "98240", "url": "https://cs.wikipedia.org/wiki?curid=98240", "title": "Karel Beneš (biolog)", "text": "Karel Beneš (biolog)\n\nKarel Beneš (14. září 1932 Prachatice – 12. května 2006) byl český biolog, věnující se české rostlinné anatomii a cytologii.\n\nPodílel se na založení Jihočeské univerzity, kde vyučoval kurzy související s jeho odbornou prací (převážně na Biologické fakultě) a také kurzy zabývající se metodologií a filosofií vědy (na Biologické a Teologické fakultě). Mimo to se zabýval tematikou mezioborových dialogů, zejména mezi teology a přírodovědci – mimo jiné zorganizoval na toto téma v Českých Budějovicích tři konference. Dlouhou dobu byl členem prezídia Křesťanské akademie.\n\n"}
{"id": "98241", "url": "https://cs.wikipedia.org/wiki?curid=98241", "title": "Prima (hudba)", "text": "Prima (hudba)\n\nPrima (z lat. \"primus\" – první) je hudební interval vyjadřující vzdálenost mezi dvěma stejně vysokými tóny, tzn. tóny, které mají shodné frekvence. V diatonické stupnici je prima prvním hudebním intervalem, zároveň nejjednodušším a nejkonsonantnějším.\n\nSouzvuk stejně vysokých tónů je označován také jako unisono, doslovným překladem „jednohlasně“. I když hrají dva různé nástroje unisono, můžeme je od sebe sluchem rozlišit, protože mají různé barvy tónu.\n"}
{"id": "98243", "url": "https://cs.wikipedia.org/wiki?curid=98243", "title": "Operace", "text": "Operace\n\nOperace může být:\n\n"}
{"id": "98244", "url": "https://cs.wikipedia.org/wiki?curid=98244", "title": "Grupa zbytkových tříd", "text": "Grupa zbytkových tříd\n\nGrupa zbytkových tříd je pojem z matematiky. Jedná se o dvojici (ℤ,+).\n\nTato grupa má vždy \"n\" prvků. Je to cyklická grupa, neboť jejím generátorem je vždy alespoň [1]. Je to grupa, neboť asociativitu zdědila ze sčítání v celých číslech, neutrálním prvkem je zde [0] a k [a] je inverzní prvek [-a].\n"}
{"id": "98247", "url": "https://cs.wikipedia.org/wiki?curid=98247", "title": "Permutace", "text": "Permutace\n\nPermutace \"n\"-prvkové množiny je uspořádaná \"n\"-tice obsahující každý prvek právě jednou, takže jednoznačně určuje jedno z možných uspořádání těchto prvků. Odtud (řídce užívané) české synonymum pro permutaci pořadí. Ekvivaletní definice je, že se jedná o \"n\"-prvkovou variaci z \"n\" prvků.\n\nV komibinatorice se také uvažují \"permutace s opakováním\", zahrnující i taková uspořádání prvků, ve kterém se některé prvky vyskytují vícekrát.\n\nObecně je permutace (bez opakování) chápána jako bijektivní zobrazení množiny na sebe.\n\nPokud se prvky ve výběru nemohou opakovat, pak počet všech možných pořadí je určen vztahem\n\nkde \"n!\" (čteme \"en faktoriál\") označuje hodnotu posloupnosti zvané faktoriál čísla \"n.\"\n\nPokud se hovoří o permutacích prvků, jsou tím obvykle myšleny permutace bez opakování.\n\nMějme tři různé prvky formula_2.\n\nPermutace těchto prvků představují skupiny formula_3, formula_4, formula_5, formula_6, formula_7, formula_8. Jejich počet je tedy\n\nPokud se prvky ve výběru mohou opakovat, pak počet permutací s opakováním z \"n\" prvků je určen jako\n\nkde se jednotlivé prvky opakují formula_11krát.\nMějme skupinu tří písmen formula_12. Trojice je tedy složena ze dvou prvků (tedy formula_13), přičemž první prvek formula_14 se opakuje dvakrát, tzn. formula_15, a druhý prvek formula_16 se opakuje jednou, tzn. formula_17.\n\nPermutacemi s opakováním získáme trojice formula_18, formula_19, formula_20. Počet těchto trojic je tedy roven\n\nPermutace lze zapsat tabulkou, kde v horním řádku je vstupní hodnota funkce a v dolním její výsledná hodnota. Nebo se zapisuje jako spojení cyklů nebo transpozic.\n\nPermutace je lichá, pokud lze vyjádřit spojením lichého počtu cyklů délky 2. Permutace je sudá, pokud lze vyjádřit spojením sudého počtu cyklů délky 2.\n\nPomocí tabulky lze permutaci množiny formula_22 zapsat jako\n\nPomocí cyklů a transpozic lze předchozí permutaci zapsat jako\nTato permutace je sudá.\n\nKaždý prvek formula_25, pro který platí formula_26, se nazývá \"samodružným prvkem\". V opačném případě se jedná o prvek \"nesamodružný\".\n\nJestliže každý prvek permutace je samodružný, pak hovoříme o \"identické (jednotkové) permutaci\".\nPříkladem takové permutace je\n\nK permutaci\n\nje možné vytvořit \"inverzní permutaci\"\n\nInverzní permutaci značíme formula_30\n\nSložením permutace formula_31 a k ní inverzní permutace formula_30 získáme identickou permutaci.\n\nMějme na množině formula_33 dvě permutace\n\n\"Složením permutací\" formula_36 (hovoříme také o \"součinu permutací\") je permutace\n\nSoučin permutací zkráceně zapíšeme formula_38\n\nNásobení permutací není v obecném případě komutativní, tzn. formula_39.\n\nZa použití výše uvedené metody způsobu zápisu permutace vypadají následovně\n\nSložením permutací formula_44 a formula_45 rozumíme permutaci formula_46\nPermutace skládáme jako funkce, tedy zprava doleva. Nejprve se podíváme na první prvek permutace formula_44. V ní číslo 1 jde na číslo 6. Pak se podíváme kam jde 6 v formula_48. Permutace formula_48 o čísle 6 nic neříká, tedy píšeme\n\n(1 6\n\nTeď se podívám kam jde 6 v formula_50. Na 2. Druhá permutace opět o 2 nehovoří. Tedy pokračujeme v zápisu\n\n(1 6 2\n\nČíslo 2 jde formula_50 na 4, ale číslo 4 jde v formula_48 na 1 a tento prvek už máme jako začátek našeho cyklu. Tedy zatím počítáme správně. Pokud by nám vyšlo nějaké číslo, které není na začátku cyklu, pak je někde chyba. Tedy uzavíráme cyklus.\n\nTeď se podíváme na číslo do permutace vpravo, které jsme ještě nepoužili (není napsáno v již uzavřeném cyklu). Takovým číslem je 4. Číslo 4 jde v formula_50 na 1 a ta jde v formula_48 na 5. To zapíšeme\n\n(1 6 2)(4 5\n\na provedeme tento postup pro zbylá čísla (zde chybí už jenom číslo 5).\nTedy výsledek je\n\nformula_55\n\nPozn.: Výsledek lze interpretovat také třeba jako (216)(534), neboť (216) = (162) = (621).\n\nMáme-li na dané množině formula_33 permutace formula_57 a identickou permutaci formula_58, pak platí vztahy\n\nTo jsou axiomy grupy splněné obecně pro každou množinu permutací P(n), kde grupovým násobením je součin dvou permutací. Tedy množina permutací P(n) společně se skládáním permutací tvoří grupu.\n\nMáme-li permutaci formula_62, formula_63 značí permutaci vzniklou \"k\"-násobným složením permutace formula_62, tj. formula_65, formula_66. Řád permutace je nejmenší přirozené číslo \"k\" takové, pro které platí formula_67, tj. po \"k\" složeních vznikne identická permutace.\n\nZobrazení formula_68 na celých číslech je permutace.\nMáme-li nyní permutaci formula_69 definovanou na celých číslech. Pak :formula_70.\n\n\n"}
{"id": "98250", "url": "https://cs.wikipedia.org/wiki?curid=98250", "title": ".li", "text": ".li\n\n.li je internetová národní doména nejvyššího řádu pro Lichtenštejnsko (podle ).\n\n"}
{"id": "98251", "url": "https://cs.wikipedia.org/wiki?curid=98251", "title": "Maxmilián Bavorský", "text": "Maxmilián Bavorský\n\nJméno Maxmilián Bavorský má více osob:\n\n"}
{"id": "98258", "url": "https://cs.wikipedia.org/wiki?curid=98258", "title": "At Folsom Prison", "text": "At Folsom Prison\n\nAt Folsom Prison je hudebním záznamem živého koncertu zpěváka country Johnnyho Cashe, který se odehrál ve věznici Folsom v roce 1968. Album získalo pouze v USA již tři platinové desky a v době vzniku se dostalo na první místo v prodejnosti country nahrávek v USA a proniklo též do druhé desítky všeobecné hitparády. Oceněno bylo také jako album roku CMA a získalo dále ocenění Grammy za popisky, kterými ho zpěvák opatřil.\n\nAlbum zachycuje věrně atmosféru, kterou Johnny Cash dobře znal, protože ve věznicích koncertoval již dávno předtím. Obsahuje jeho velké hity (titulní píseň \"Folsom Prison Blues\" se dostala ve zdejším provedení na čelo singlové hitparády), country standardy, duety s June Carterovou i nové písně. To vše je proloženo případným průvodním slovem, jímž Johnny Cash navázal snadno kontakt s vězni, které např. upozornil, aby nekleli, protože se jedná o nahrávání.\n\nAlbum uzavírá píseň folsomského vězně Glena Sherleye, jejíž nahrávku bez vědomí autora předal Cashovi večer před koncertem reverend Gressett. Skladbou o vězeňské kapli druhý den celý koncert skutečně končil. Její improvizované provedení završilo vřelé přijetí Cashe i jeho kapely Tennessee Three ve věznici. Silnými momenty alba jsou však též písně, které hrál sám pouze na kytaru. Záznam celého nezkráceného koncertu vyšel poprvé ovšem až v reedici v roce 1999.\n\nNahrávka inspirovala mnohé další umělce nejen v oblasti country hudby. V Československu se jím nechal např. inspirovat Michal Tučný, z jehož koncertu v roce 1990 vzniklo album Michal Tučný Ve Valdickém lapáku.\n\n\n\n"}
{"id": "98265", "url": "https://cs.wikipedia.org/wiki?curid=98265", "title": "Trofej", "text": "Trofej\n\nTrofej je upomínkový předmět na určitou událost, která je nějakým způsobem výjimečná.\n\nVýraz pro ocenění získané ve sportovní soutěži. Existují různé podoby sportovních trofejí. Nejčastěji to bývá pohár nebo medaile, ale také různé druhy mís (např. Mísa Venus Rosewater – známá wimbledonská trofej ženské dvouhry) a jiné předměty.\n\nV myslivosti je trofej výraz pro upravenou část úlovku, která je upomínkou na lov nebo hodnotitelným soutěžním předmětem.\n\nMyslivecké trofeje se rozdělují na upomínkové trofeje (různé štětky, zbraně u divočáka, pírka ptáku apod.) a trofeje jako takové, ty tvoří většinu trofejí. Tyto trofeje jsou hodnotitelné a předvádí se na výstavách, kde se posuzuje kvalita péče o zvěř v dané honitbě a oprávněnost odstřelu daného kusu.\n\n"}
{"id": "98267", "url": "https://cs.wikipedia.org/wiki?curid=98267", "title": "Plášť", "text": "Plášť\n\nSlovo plášť má více významů:\n"}
{"id": "98268", "url": "https://cs.wikipedia.org/wiki?curid=98268", "title": "Mistrovství Evropy v ledním hokeji 1914", "text": "Mistrovství Evropy v ledním hokeji 1914\n\n5. mistrovství Evropy v ledním hokeji se konalo od 25. do 27. února v Berlíně v Německu. Hrálo se za účasti tří mužstev jednokolovým systémem každý s každým. Druhý titul mistra Evropy zde pro sebe získali hráči Čech. Hrací doba byla 2x20 minut hrubého času.\n\nNa turnaj nepřijeli opět hráči Švýcarska. Český tým přijel s obměněnou sestavou, v níž si tentokrát na úvod turnaje hladce poradil s mužstvem Belgie, které titul obhajovalo. V posílené sestavě na závěr turnaje zvládli Češi i duel s domácím týmem a stali se prvními, komu se podařilo vyhrát turnaj dvakrát. Pomohlo jim větší kluziště, na němž dokázali lépe kombinovat než soupeři a dobrá obrana. Poprvé zde na vrcholné akci reprezentoval Karel Pešek-Káďa, který byl též úspěšným fotbalistou.\n\nNa třech ze čtyř evropských šampionátů, kterých se před první světovou válkou české národní mužstvo zúčastnilo, třikrát vybojovalo první místo – i když o jeden titul je nakonec připravila hokejová diplomacie – a jednou skončilo pouze horším poměrem branek druhé. V souhrnu deseti mistrovských zápasů let 1911 – 1914 osmkrát vyhrálo a nebylo poražené. Přitom mělo ze všech uchazečů o vavříny nejhorší podmínky k dosažení vrcholu.\n\n Čechy – Belgie 9:1 (4:0, 5:1)\n\n25. února 1914 – Berlín (Eispalast) \nBranky: Jirkovský 6, Pešek-Káďa 3 – Maurice Deprez.\n\n26. února 1914 – Berlín (Eispalast) \nBranky: Alfred Steinke, Franz Lange 2, J. Kretzer – Fernand de Blommaert.\n\n27. února 1914 – Berlín (Eispalast)\nBranky: Jirkovský, Páral.\n\nČechy: Wälzer – J. Fleischmann, Rublič – Palouš – Pešek-Káďa, Jirkovský, Páral.\n1. Čechy\nBrankář: Karel Wälzer, Václav Pondělíček.\nObránci: Jan Fleischmann, František Rublič.\nZáložník: Josef Loos.\nÚtočníci: Karel Pešek, Jaroslav Jirkovský, Josef Páral, Jan Palouš.\n\n2. Německo\nBrankář: Alfred Steinke.\nHráči: Werner Glimm, Bruno Grauel, Charles-George Hartley, Paul Martin, Franz Lange, Emil Rau, Ferdinand Lange, J. Kretzer.\n\n3. Belgie\nBrankář: Francois Vergult.\nHráči: Henri van den Bulcke, Maurice Deprez, Paul Geminne, Paul Loicq, Gaston van Folksom, Edgar Galasse, Fernand de Blommaert, Freddy Charlier.\n\n"}
{"id": "98269", "url": "https://cs.wikipedia.org/wiki?curid=98269", "title": "Mistrovství České republiky v chůzi na 50 km mužů a 20 km mužů a žen do 22 let", "text": "Mistrovství České republiky v chůzi na 50 km mužů a 20 km mužů a žen do 22 let\n\nHistorie mistrovství České republiky v chůzi mužů na 50 km (údaje do roku 2006 včetně)\n\nMistrovství v chůzi na 50 km mužů se koná od roku 1969. Pořadatelé mistrovství: Přerov 26x, Poděbrady 7x, Praha–Poděbrady 3x, Rumburk 1x.\n\nMedailisté\n\n2006: 1. Rudolf Cogan 4:53:28, 2. Milan Švehla 4:53:34, 3. Stanislav Albrecht 5:19:02; \n2005: 1. David Šnajdr 4:40:52, 2. Milan Švehla 4:52:44, 3. Rostislav Kovář 5:38:44; \n2004: 1. Jiří Malysa 4:24:51, 2. Milan Švehla 4:49:29, 3. František Párys 4:56:59; \n2003: 1. Miloš Holuša 4:04:40, 2. Jiří Mašita 4:18:01, 3. David Šnajbr 4:32:42; \n2002: 1. Jiří Šorm 4:17:07, 2. Tomáš Hlavenka 4:19:42, 3. Zdeněk Simon 4:24:25; \n2001: 1. František Kmenta 4:08:22, 2. Jiří Šorm 4:11:19, 3. Miloš Dušek 4:59:35; \n2000: 1. Miloš Holuša 4:06:49, 2. Jiří Šorm 4:20:50, 3. Jiří Mašita 4:29:19; \n1999: 1. Hubert Sonnek 4:07:29, 2. František Kmenta 4:11:06, 3. Miloš Dušek 4:19:26; \n1998: 1. Jaroslav Makovec 4:18:22, 2. František Kmenta 4:22:08, 3. Miloš Dušek 4:30:37; \n1997: 1. Hubert Sonnek 4:12:58, 2. Jiří Mašita 4:13:50, 3. Miloš Holuša 4:13:52; \n1996: 1. Hubert Sonnek 4:13:19, 2. Roman Bílek 4:13:47, 3. Jiří Mašita 4:28:27; \n1995: 1. Hubert Sonnek 3:56:57, 2. Miloš Holuša 3:58:55, 3. Jaroslav Makovec 4:10:13; \n1994: 1. Roman Bílek 4:01:45, 2. Miloš Holuša 4:05:06, 3. Jaroslav Makovec 4:13:48; \n1993: 1. Miloš Holuša 3:59:48, 2. Hubert Sonnek 4:08:29, 3. Roman Bílek 4:33:12; \n\nPočet titulů\n\nPočet medailí\n\nDeset nejlepších časů na mistrovství\n"}
{"id": "98270", "url": "https://cs.wikipedia.org/wiki?curid=98270", "title": "Rynoltice", "text": "Rynoltice\n\nRynoltice (německy ) jsou vesnice a obec na severu Čech, v okrese Liberec, v Libereckém kraji. Leží asi 17 km západně od Liberce, 4 km severovýchodně od Jablonného v Podještědí na silnici z Jablonného v Podještědí do Chrastavy, mezi Lužickými horami a Ještědsko-kozákovským hřbetem, protéká jí Panenský potok. Ve vsi je mateřská a základní škola. V celé obci včetně místních částí žije  obyvatel.\n\nV minulosti k Rynolticím patřila i osada Feldhäuser (též \"Sechshäuser\"), zaniklá po druhé světové válce. Ležela východně od vsi na západním okraji Jítravy, na úpatí návrší při hlavní silnici I/13, v okolí místa se souřadnicemi 50.7954117N a 14.8403414E.\n\nObec byla založena ve 14. století, první písemná zmínka o obci pod jménem \"Rinoldi villa\" pochází z roku 1369. Obec byla vypleněna během husitských válek, znovuosídlit ji nechal tehdejší majitel lemberského panství Jindřich Kurcpach z Trachenberka roku 1550.\n\nTaké za třicetileté války byla ves poničena. Roku 1680 se obyvatelé Rynoltic zúčastnili povstání proti vrchnosti. Obyvatelé obce se původně živili převážně zemědělstvím a formanstvím, v 19. století se v okolí rozmohlo také pašování tabáku, doutníků, cukru, kávy, koření, bavlny, hedvábí a střelného prachu. Dokonce i po roce 1843, kdy byla v obci zřízena finanční stráž, docházelo mezi stráží a pašeráky k potyčkám. Přesto však stráž dokázala pašování omezit a obyvatelé se začali živit obchodem se střižním zbožím.\n\n\nObcí prochází železniční trať 086 z Liberce do České Lípy, nachází se zde také železniční stanice, která byla v roce 2013 vyhlášena nejkrásnější nádražní budovou v České republice. Rynoltice protíná silnice I/13, na místní autobusové zastávce zastavují autobusové spoje dopravců ČSAD Liberec, ČSAD Česká Lípa a BusLine.\n\n\n"}
{"id": "98276", "url": "https://cs.wikipedia.org/wiki?curid=98276", "title": "Mistrovství České republiky v běhu do vrchu", "text": "Mistrovství České republiky v běhu do vrchu\n\nHistorie mistrovství České republiky v běhu do vrchu (údaje do roku 2008 včetně)\n\nMistrovství bylo založeno v roce 1993 pro kategorie mužů, žen a juniorů. Juniorky závodí v běhu do vrchu od roku 1997. Běželo se 17x na trati z Janských Lázní na Černou horu, 3x z Dolní Moravy na Králický Sněžník, 2x na trase z Ostravice na Lysou Horu, 2x na trati Lipová-lázně na Šerák a 2x na trase Bělá pod Pradědem na Šerák. Jelikož se běhá na různých tratích, neevidují se rekordy ani nejlepší časy tohoto mistrovství.\n\nMedailisté\n\n\n\n\n\n\n\n\n\n\n\n\nPočet titulů\n\n\n\nPočet medailí\n\nMedailisté\n\n\nPočet titulů\nPočet medailí\n\nMedailisté\n\n\nPočet titulů\n\nPetr Losman 3x\nPočet medailí\n\nMedailisté\n\n\nPočet titulů\n\nPočet medailí;\n"}
{"id": "98278", "url": "https://cs.wikipedia.org/wiki?curid=98278", "title": "Molekulární elektronika", "text": "Molekulární elektronika\n\nMolekulární elektronika je část aplikované fyziky, která se zabývá použitím molekul jako pasivních (např. rezistory) nebo aktivních (např. tranzistory) elektronických součástek.\n\nTento koncept vybudil velký zájem jak ve vědě, tak v science fiction, protože umožňuje minimalizovat rozměry elektroniky. V dnešní době patří molekulární elektronika mezi velmi aktivní oblasti fyziky.\n\nVe 40. letech 20. století se Robert Mulliken a Albert Szent-Györgyi zajímali o přenos náboje a energie v molekulách. V roce 1974 Mark Ratner a Avi Aviram publikovali teoretický návrh molekulárního usměrňovače. Jednomolekulární FET tranzistor navrhl v roce 1988 Avi Avirami. Další vývoj tohoto konceptu probíhal v Americe (Naval Research Laboratory).\n\n"}
{"id": "98279", "url": "https://cs.wikipedia.org/wiki?curid=98279", "title": "Napalm", "text": "Napalm\n\nNapalm je zápalná látka používaná jako zbraň, která se vyrábí zahušťováním běžně dostupného benzínoveho paliva. Zahušťování zvyšuje přilnavost a snižuje vysokou rychlost hoření látek. Bez této úpravy většina hořlavých tekutin shoří nebo steče z cíle dříve, než ho stačí zapálit. Jako zahušťovadlo se používá mnoha různých látek – od běžného motorového oleje, přes mýdlo, polystyren, dentakryl až k naftelátu a palmátu hliníku, který dal napalmu i svůj název.\n\nSamotný název NAPALM je zkratka pro Napthetic Petrol Acid Palmitate (v překladu: benzin zahuštěný kyselinou palmitovou). Vyvinut byl v roce 1943 v průběhu druhé světové války skupinou amerických chemiků vedenou harvardským chemikem Louisem Fieserem.\n\nJako u dalších zbraní (např. dynamitu) i napalm byl vyroben s myšlenkou civilního přínosu lidstvu. Původně se mělo jednat o hořlavou substanci, která měla vypalovat trávu tak, aby zničila pouze nadzemní část, ale nepoškozovala její kořeny. Napalm byl ale záhy objeven americkou armádou a začal se používat v průběhu bitev II. světové války. Fieser během války obdržel několik děkovných dopisů, ve kterých mu američtí vojáci děkovali, že jeho vynález zachránil tisíce amerických vojáků v bitvách.\n\nSituace se obrátila s válkou ve Vietnamu, kdy tvůrce napalmu obdržel stovky vyčítavých dopisů za objevení napalmu. Sám Fieser nikdy nepociťoval morální výčitky za vynalezení napalmu.\n\n\n\n\n\n\nProstředky aplikace jsou zápalné láhve, plamenomety a především letecké pumy. Největší uplatnění napalmu spočívá v eliminaci bunkrů a nejrůznějších podzemních krytů. Napalmový útok buď vyžene obránce ven, čímž je vystaví útokům klasickými metodami, nebo spálí kyslík a lidé v krytech se udusí, i když je plameny přímo nezasáhnou. Další možností je vytváření ohnivých bariér, osvětlování cílového prostoru, ničení budov a techniky. V omezené míře se užívá i k vypuzení osádek ze znehybnělých obrněných vozidel (používány především zápalné láhve) a likvidaci vegetace. Ze zkušeností z druhé světové války vyplynulo, že zápalné pumy působí až trojnásobnou škodu oproti tříštivo-trhavým pumám stejné hmotnosti.\n"}
{"id": "98280", "url": "https://cs.wikipedia.org/wiki?curid=98280", "title": "Nizozemské Antily", "text": "Nizozemské Antily\n\nNizozemské Antily ( \"Nederlandse Antillen\"; v papiamentu \"Antias Hulandes\") byly jedna ze zemí Nizozemského království. Skládaly se ze 6 ostrovů Malých Antil geograficky rozdělených do dvou skupin vzdálených mezi sebou přes 800 kilometrů:\n\nI přestože Nizozemské Antily už formálně jako stát neexistují, toto slovní spojení se stále používá pro souhrnné pojmenování všech ostrovů v Karibiku, které spadají pod nizozemskou korunu.\n\nDo roku 1954 byly ostrovy spravovány jako nizozemská kolonie \"Curaçao a dependencie\". V tomto roce byla přijata tzv. \"„Charta Nizozemského království“\", která povýšila tuto kolonii na plnohodnotnou autonomní zemi v rámci Nizozemského království. V roce 1986 se od Niz. Antil odtrhl ostrov Aruba, který se stal další zemí Nizozemského království. Mezi lety 1986 a 2010 byly tedy Nizozemské Antily tvořeny zbývajícími pěti ostrovy.\n10. října 2010 formálně Nizozemské Antily zanikly.\n\nV současnosti je Nizozemské království tvořeno 4 zeměmi – evropským Nizozemskem, Arubou, Svatým Martinem a Curaçaem. Ostrovy Bonaire, Saba a Svatý Eustach mají status „zvláštní správní obvod“ spadající přímo pod Nizozemsko a bývají označovány jako „Karibské Nizozemsko“.\n\nDo roku 1986 obsahovaly vlajka i znak Nizozemských Antil šest hvězd reprezentujících šest ostrovů, od tohoto roku po oddělení Aruby bylo na vlajce a znaku jen pět hvězd.\n\nOstrovy, které tvořily Nizozemské Antily, bývají děleny do několika seskupení podle geografického nebo správního kritéria. Název skupiny je tvořen počátečními písmeny názvů ostrovů.\n\nJižní ostrovy (tzv. ABC ostrovy) jsou vápencové, mírně zvlněné, severní (SSS ostrovy) jsou sopečného původu, velmi členité a až 860 m vysoké. Na ostrově Saba se nachází nejvyšší hora Nizozemského království – Scenery – 877 m n. m. Roční průměrný srážkový úhrn na jižních ostrovech se pohybuje kolem 550 mm/rok, zatímco na severních ostrovech dosahuje hodnot kolem 1200 mm/rok. Průměrná roční teplota je 27 °C.\n\nVegetace ABC ostrovů je chudá, často se objevují kaktusy a sukulenty. Na SSS ostrovech je vegetace tropická.\n\n"}
{"id": "98281", "url": "https://cs.wikipedia.org/wiki?curid=98281", "title": "Josef Loos", "text": "Josef Loos\n\nJosef Loos (13. března 1888 Praha – 15. února 1955 tamtéž) byl český lední hokejista, který získal titul mistra Evropy, bronzovou medaili na olympijských hrách. Jako předseda hokejového svazu se zasloužil o uspořádání mistrovství světa v ledním hokeji v Praze v roce 1947.\n\nNarodil se v rodině holešovického řezníka Františka Loose (1858–1911) a jeho manželky Barbory, rozené Linhartové (1863–??). Byl nejstarší ze tří dětí. Bratr Valentin (Vilda) Loos (1895–1942) byl československý reprezentant v ledním hokeji a kopané.\n\nByl zaměstnán jako účetní oficiál hlavního města Prahy. Dne 17. prosince 1918 se v Debrecíně oženil s Antonií Kernovou (1899–??).\n\nJosef Loos hrál od mládí za tehdejší SK Slavii Praha bandy hokej a fotbal. V roce 1909 však již byl členem týmu, který porazil v zápase ve skutečném ledním hokeji (tehdy pro rozlišení označovaným slovem kanadský) hokejové mušketýry. Před první světovou válkou reprezentoval Čechy na jediném mistrovství Evropy, z něhož si ovšem přivezl zlatou medaili. Po válce se opět zúčastnil pouze jednoho turnaje, Letních olympijských her 1920, který byl zpětně prohlášen i za první mistrovství světa a ze kterého si přivezl bronzovou medaili.\n\nÚspěchů se Josef Loos dočkal i jako funkcionář. I v této roli nejprve začínal v domovské Slavii. Postupně se ovšem dostal i do orgánů československého hokejového svazu. V letech 1945 až 1948 byl dokonce jeho předsedou (tehdejší název zněl Československé ústředí ledního hokeje). Za jeho předsednictví a vydatné osobní podpory se podařilo uspořádat první mistrovství světa po druhé světové válce v Praze, na němž hráči Československa získali první zlaté medaile v historii. Na dva roky byl Loos taktéž místopředsedou dnešní IIHF, v jejímž direktoriátu působil v letech 1945 až 1953.\n\n"}
{"id": "98285", "url": "https://cs.wikipedia.org/wiki?curid=98285", "title": "Lockheed F-117 Nighthawk", "text": "Lockheed F-117 Nighthawk\n\nLockheed F-117 Nighthawk je americký jednomístný, dvoumotorový útočný letoun. Jde o první letoun, který je zkonstruován s využitím technologie stealth. Byl vytvořen pouze pro americké letectvo na základě poznatků a zkušeností z projektu Have Blue. Bylo vyrobeno celkem 64 strojů F-117, z toho 5 bylo prototypů a 59 sériových.\n\nVe známost vešel F-117 díky své roli během války v Zálivu v roce 1991. Ačkoli je zařazen dle značení USAF jako stíhač (F), jedná se o striktně útočný letoun. F-117 se také zúčastnily konfliktu v Jugoslávii, kde byl jeden z nich v roce 1999 sestřelen raketou země-vzduch. Šlo o jediný případ, kdy byl F-117 v boji ztracen. Americké letectvo F-117 v roce 2008 vyřadilo, především kvůli příchodu strojů F-22 Raptor.\n\nPůvodně na vývoji nezachytitelného letadla pracovalo několik firem General Dynamics, Northrop, McDonnell Douglas, Grumman a Boeing. V roce 1973 v Lockheed Corporation ve zvláštním oddělení Skunk Works začaly práce na letadle, které by bylo obtížné zachytit radarem. Prototyp Have Blue vzlétl v roce 1977. Během vývoje konstruktéři použili hranaté tvary z důvodů tehdejších omezení výpočetní techniky, letoun byl navržen a konstruován klasicky na výkrese a na počítači byla jen ověřována velikost RCS. V nových strojích byly použity jak zcela nově navržené komponenty, tak z důvodů úspory existující součástky z jiných letadel. V letounu byly z úsporných důvodů použity následující součásti z jiných strojů:\n\nKromě samotného designu celého letounu se na vlastnostech stealth podílí také protiradarový nátěr, který pohlcuje radarové vlny. Stroj neemituje ani příliš silné tepelné záření, neboť plyny z jeho motorových trysek jsou efektivně ochlazovány proudy nasávaného vzduchu a zvláštními křemíkovými destičkami.\n\nDemonstrátor konceptu Have Blue vzlétl v roce 1977 a první prototyp FSD-1 (později přeznačený na YF-117A) 18. června 1981. Po následujících čtyřech prototypech byl 20. dubna 1982 zalétán první sériový stroj. Ten však byl kvůli špatnému zapojení ocasních ploch zničen již při prvním letu. Roku 1983 byly první stroje zařazeny do výzbroje amerického letectva. Původně mělo být letadlo označené F-19. Označení F-117A bylo pravděpodobně použito pouze kvůli svému zvláštnímu postavení a zmatení, které u zvědavců mohlo vyvolat. Původně mělo být postaveno 100 těchto strojů, ale jejich vysoká cena nakonec vyústila k výrobě pouze 57 ks a dvou náhradních kusů za dva stroje zničené při haváriích. Obě se staly při výcviku letců. K první došlo 11. června 1986, zahynul při ní pilot Ross Mulhare. Druhá nehoda se stala 10. října 1987 a zahynul při ní pilot Michael Stuart. Americké letectvo až do 10. listopadu 1988 popíralo jakoukoli existenci tohoto stroje. Teprve 21. dubna 1990 byl na základně Nellis představen veřejnosti.\n\nK výcviku letců na tomto typu byli vybíráni pouze piloti s 1000 a více odlétanými hodinami. Pilotáž těchto strojů je totiž poměrně obtížná, zejména kvůli nestabilitě. Pro výcvik byly používány hlavně letecké trenažéry, stroje A-7D Corsair II a až v poslední fázi i samotné F-117. Existence dvoumístné verze totiž dodnes nebyla potvrzena.\n\nLetoun F-117 se od následujících letounů USAF využívajících technologii Stealth, např. B-2 a F-22, vizuálně odlišuje především ostrými lomenými tvary. Při zrodu letounu v 70. letech nebylo technicky možné vytvořit model letounu oblejších tvarů vzhledem k nedostatku výpočetního výkonu počítačů a s tím související omezení programů, jež měli tehdy projektanti k dispozici.\n\nPřesto se tvar letounu, spolu s technologiemi snižujícími radarové, tepelné (infračervené) a zvukové vyzařování na minimální zjistitelnou úroveň, významným způsobem podílí na celkových schopnostech stealth tohoto letounu.\n\nMezi prvky těchto technologií patří:\na některé další.\n\nPrvní jednotkou vyzbrojenou těmito stroji byla 4450. taktická skupina, která byla později přejmenována na 37. taktické stíhací křídlo. Jednotka spadala pod působnost 554. operačného podpůrného křídla a oficiálně sídlila na letišti AFB Nellis v Nevadě, ale reálně se nacházela na letišti Tonopah, které bylo zvlášť vystavěno pro tuto jednotku, aby byly stroje chráněny před pozorováním špionážními satelity.\n\nPoprvé byly stroje nasazeny během americké invaze do Panamy v roce 1989. Zde však šlo pouze o jeden nálet uskutečněný dvěma stroji. Později se stroje F-117 zúčastnily války v Zálivu, kde odlétaly 1 300 bojových misí často v silné protiletecké obraně nepřítele. Jejich prvním cílem bylo 17. ledna 1991 telekomunikační centrum v Bagdádu. Stroje byly nasazovány výhradně v noci a v boji letadla neutrpěla žádné ztráty. Velmi důležité byly nálety na odpalovací stanoviště raket Scud- B. Později byly stroje použity během války v Kosovu v roce 1999. 27. března 1999 se během této operace podařilo Srbské protivzdušné obraně letoun sestřelit. Letoun byl krátce zachycen radarem řízení střelby jugoslávské varianty protiletadlového systému S-125 Něva, podle velitele Zoltána Daniho pravděpodobně při otevírání dveří pumovnice (v této situaci se zvětšuje radarový profil letounu). Jedna ze dvou raket SA-3 vystřelených v těsném sledu explodovala v blízkosti cíle. K zásahu výrazně přispěla schopnost plk. Daniho uchránit svou jednotku před likvidací - své radary chránil před zaměřením častými přesuny a omezením radiolokační aktivity na krátké nepravidelné intervaly. Srbská rozvědka navíc dané noci předala informace naznačující pravděpodobnou činnost bombardérů v oblasti. Bombardéry byly nasazeny v operaci Spojenecká síla od 24. března do 10. června, ale k dalšímu sestřelu nedošlo. Jaké radarové zařízení bylo použito není zcela jisté. Podle některých zdrojů mohli Srbové použít české radiolokační zařízení Tamara. Podle zpráv velitele NATO Wesleyho Clarka však Srbové použili standardní radary, které však pracovaly na velmi dlouhé frekvenci a na určitou dobu mohly \"nezachytitelné\" stroje lokalizovat. Sestřelený pilot přežil a byl později zachráněn jednotkami NATO. O sestřelení letounu vznikla satirická píseň El kondor pada. F-117 byly později použity i při operaci Iraqi Freedom v roce 2003 v Iráku.\n\nV roce 2006 bylo rozhodnuto o postupném vyřazování tohoto letadla z výzbroje v následujících letech. Ke konci tohoto roku byly rozpuštěny letky určené k výcviku a k určení operačního nasazení F-117. 12. března 2007 bylo přelétnuto prvních 6 kusů na základnu Tonopah ve státě Nevada k dlouhodobému uskladnění. Letouny F-117 neprošly klasickým procesem likvidace z důvodu utajení některých konstrukčních částí a použitých technologií. Proces ukončení provozu F-117 byl dokončen podle plánu v říjnu roku 2008.\n\n\n\nDvě vnitřní pumovnice s jedním úchytným bodem (celkem tedy 2 zbraně). F-117 může nést tyto zbraně:\n\n\n"}
{"id": "98288", "url": "https://cs.wikipedia.org/wiki?curid=98288", "title": "Seneca starší", "text": "Seneca starší\n\nLucius Annaeus Seneca, známý jako Seneca starší (54 př. n. l., Córdoba (Španělsko) – 39, Řím), byl římský řečník, právník a spisovatel, otec známějšího Seneky mladšího.\n\nJako mladý odešel do Říma, kde získal rétorické vzdělání. Oženil se s Helvií, se kterou měl tři syny Novata, Lucia a Melu. Patřil k obdivovatelům Cicerona a k zastáncům republiky.\n\n\n"}
{"id": "98289", "url": "https://cs.wikipedia.org/wiki?curid=98289", "title": "Kew Jaliens", "text": "Kew Jaliens\n\nKew Raffique Jaliens (* 15. září 1978, Rotterdam) je nizozemský fotbalový obránce a bývalý reprezentant surinamského původu hrající v současné době za australský klub Melbourne City FC.\nMimo Nizozemska hrál v Polsku a Austrálii.\n\nSvou profesionální kariéru začal ve Spartě Rotterdam, později odešel hrát do dalšího nizomského klubu Willem II Tilburg.\n\nV roce 2004 se z Willem II Tilburg přestěhoval do celku AZ Alkmaar, kde odehrál i své 250. utkání v Eredivisii.\n\nS nizozemským reprezentačním výběrem do 23 let se zúčastnil LOH 2008 v Pekingu, kde byli Nizozemci vyřazeni ve čtvrtfinále Argentinou po výsledku 1:2 po prodloužení. Odehrál tři zápasy (proti Japonsku, USA a Nigérii).\n\nV A-mužstvu Nizozemska debutoval 1. března 2006 v přátelském utkání s Ekvádorem (výhra 1:0).\n\nByl povolán na Mistrovství světa 2006 v Německu. Na šampionátu odehrál jediný zápas (remíza 0:0 proti Argentině).\n\nCelkem odehrál v letech 2006–2007 v nizozemském národním týmu 10 zápasů, gól nevstřelil.\n\n"}
{"id": "98291", "url": "https://cs.wikipedia.org/wiki?curid=98291", "title": "Khalid Boulahrouz", "text": "Khalid Boulahrouz\n\nKhalid Boulahrouz (* 28. prosince 1981 Maasluis, Nizozemsko) je bývalý nizozemský fotbalový obránce a reprezentant, naposledy hrající za klub Feyenoord.\nMimo Nizozemsko působil na klubové úrovni v Německu, Anglii, Španělsku, Portugalsku a Dánsku.\n\nBoulahrouz se narodil do muslimsko-marocké rodiny, která žila v Nizozemí. Vyrůstal společně s osmi sourozenci. Když byl mladší, měl nějaké problémy, a proto jej na chvíli vyloučili z mládežnického kádru Ajaxu. V šestnácti zemřel Khalidovi otec a všechna zodpovědnost padla na něj.\n\nSvou kariéru začínal v Ajaxu Amsterdam a RKC Waalwijk, kde si udělal Boulahrouz jméno nekompromisního a nebezpečného středního obránce.\n\nPo těžkém začátku, kdy se nemohl prosadit v žádném klubu, získal důvěru nizozemského RKC Waalwijk, kde mu někdejší trenér Martin Jol dal svou důvěru. Debut v nizozemské lize Eredivisie zažil Boulahrouz 9. března 2002 v zápase proti SC Heerenveen.\n\nDen poté, co jej Marco van Basten povolal k reprezentačnímu debutu, přestoupil z Waalwijku do německého HSV, tam také získal pověst nebezpečného obránce. Celkem zde za své působení nasbíral 16 žlutých a 3 červené karty. Média mu proto přisoudila přezdívku \"Kanibal Khalid\", která se rychle vžila.\n\nV létě 2006 si jej trenér londýnské Chelsea José Mourinho vyhlédl jako svou novou posilu. Boulahrouz byl prodán za 12 milionů liber. V klubu podepsal smlouvu 21. srpna a o šest dní později už absolvoval na trávníku svůj debut.\n\nFotbalu si v Chelsea ale příliš neužil. Proto byl už v zimní přestupové přestávce často propírán v médiích ohledně odchodu. Nakonec odešel až v letním přestupovém termínu. Na hostování si ho vybrala španělská Sevilla.\n\nV září 2013 se dohodl na předčasném ukončení smlouvy se Sportingem Lisabon a zamířil do dánského klubu Brøndby IF. V červenci 2014 opět měnil působiště, přestoupil jako volný hráč do Feyenoordu, kde podepsal dvouletý kontrakt. V létě 2015 mu Feyenoord neprodloužil smlouvu a hráč si hledal angažmá. V únoru 2016 oznámil ukončení kariéry.\n\nZa A-mužstvo Nizozemska odehrál svůj první zápas 3. září 2004 v přátelském utkání v Utrechtu proti reprezentaci Lichtenštejnska (výhra 3:0).\n\nZúčastnil se Mistrovství světa 2006 v Německu. Neukázal se ve špatném světle, ale v divokém osmifinálovém zápase proti Portugalsku, kde bylo rozdáno 16 žlutých a 4 červené karty byl právě jedním z vyloučených. Představil se i na EURU 2008 v Rakousku a Švýcarsku.\nNa MS 2010 v Jihoafrické republice získal s Nizozemskem stříbrné medaile po finálové porážce se Španělskem.\n\nVelkem odehrál v letech 2004–2012 za nizozemský národní tým 35 zápasů, branku nevstřelil.\n\n\n"}
{"id": "98294", "url": "https://cs.wikipedia.org/wiki?curid=98294", "title": "Joris Mathijsen", "text": "Joris Mathijsen\n\nJoris Mathijsen (* 5. dubna 1980, Goirle) je nizozemský fotbalový obránce v současnosti hájící barvy rotterdamského klubu Feyenoord.\n\nVe velmi krátkém čase se stal Mathijsen jedním z nejlepších nizozemských obránců a trenér reprezentace Marco van Basten začal budovat nizozemskou obranu s ním v základní sestavě. V roce 2004 ho koupil z Willem II Tilburg jiný nizozemský klub AZ Alkmaar a Mathijsen začal fotbalově růst.\n\nJeho dosavadním největším úspěchem je s Alkmaarem semifinále Poháru UEFA v sezóně 2004/05, ale právě v něm si přivodil velké zranění kolena, které jej vyřadilo na půl roku ze hry. Po zranění se opět dostal do formy.\n\nV létě 2006 se rozhodl opustit AZ Alkmaar a vyzkoušet zahraniční angažmá, přestoupil do německého mužstva Hamburger SV, kde v roce 2008 podepsal prodloužení kontraktu až do léta 2012.\n\nNicméně v červnu 2011 Hamburg opouští a přestupuje do španělského klubu hrajícího nejvyšší soutěž Primera División Málaga CF.\n\nV létě 2012 se jej Málaga pokusila nabídnout k prodeji a několik nizozemských klubů včetně Ajaxu a Feyenoordu projevilo zájem. 10. srpna 2012 Mathijsen podepsal smlouvu s rotterdamským klubem Feyenoord.\n\nV úvodním zápase 4. předkola Evropské ligy 2012/13 23. srpna 2012 se střetl Feyenoord doma se Spartou Praha a hosté vedli po prvním poločase 0:2 góly Václava Kadlece. Joris Mathijsen odehrál na postu stopera celý zápas, v němž Feyenoord dokázal v závěru ještě vyrovnat na konečných 2:2. V pražské odvetě však Feyenoord prohrál 0:2 a do základní skupiny Evropské ligy nepostoupil. Mathijsen odehrál opět celé utkání.\n\nMathijsenovy narůstající formy si všiml i reprezentační trenér Marco van Basten. 17. listopadu 2004 debutoval v A-mužstvu Nizozemí při vítězství 3:0 v Andoře. První gól v národním dresu seniorské reprezentace vstřelil Mathijsen 2. října 2006 na stadionu Josy Barthela proti Lucembursku, když v kvalifikačním utkání na Mistrovství Evropy 2008 vstřelil v 18. minutě jediný, vítězný gól zápasu.\n\nJoris Mathijsen se dostal v roce 2006 do výběru Nizozemska pro Mistrovství světa, kde mužstvo vypadlo v osmifinále s Portugalskem po výsledku 0:1.\n\nZahrál si pod Marco van Bastenem i na Euru 2008, kde Holanďané podlehli ve čtvrtfinále Rusku 1:3.\n\nTrenér Bert van Marwijk jej nominoval také na Mistrovství světa v roce 2010 v Jihoafrické republice. Mathijsen odehrál v základní sestavě celé úvodní utkání 14. června proti Dánsku, které Nizozemí vyhrálo 2:0. Na turnaji pak dokráčelo až do finále, v němž podlehlo Španělsku 0:1.\n\nMistrovství Evropy 2012 v Polsku a na Ukrajině se Nizozemsku vůbec nezdařilo. Ačkoli bylo po suvérénní kvalifikaci považováno za jednoho z největších favoritů, prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Mathijsen odehrál zápasy s Německem a Portugalskem.\n\n"}
{"id": "98299", "url": "https://cs.wikipedia.org/wiki?curid=98299", "title": "Giovanni van Bronckhorst", "text": "Giovanni van Bronckhorst\n\nGiovanni Christiaan van Bronckhorst (* 5. února 1975 Rotterdam, Nizozemsko) je trenér nizozemského prvoligového klubu Feyenoord a bývalý fotbalový obránce či záložník. Fotbalovým fanouškům je znám i pod přezdívkou Gio. Po skončení aktivní hráčské kariéry se stal trenérem.\n\nPo Mistrovství světa ve fotbale 1998 ve Francii si jej vyhlédl Dick Advocaat, trenér skotského prvoligového týmu Rangers FC, a přivedl jej z Rotterdamu za 5,25 miliónů liber. Jeho debut byl pozoruhodný, ihned ve svém prvním zápase vstřelil branku. Za své působení u Rangers vsítil celkem třináct gólů, a i proto si jej vyhlédl pro své další služby anglický Arsenal.\n\nV roce 2001 přestoupil ze Skotska do londýnského Arsenalu. Přestupní částka činila okolo 7,5 miliónů liber. Dne 23. února 2002 se v zápase proti Fulhamu vážně zranil – přetrhl si kolenní křížový vaz – a nehrál přes osm měsíců. Vrátil se až na začátku listopadu v zápase poháru proti Sunderlandu. Po svém návratu již nedostával tolik příležitostí v základní sestavě. O jeho služby tak projevily zájem jiné kluby, např. nizozemský PSV Eindhoven.\n\nV létě roku 2003 odešel kvůli své nevytíženosti na hostování do španělského velkoklubu FC Barcelona. Zde se mu podařilo prosadit do základní sestavy a na začátku sezóny 2004/05 přestoupil do katalánského klubu natrvalo, když podepsal tříletý kontrakt. Stal se součástí transferu za Francesca Fabregase, který odešel z Barcelony do Arsenalu, van Brockhorst mířil opačným směrem.\n\nV Barceloně už tehdy působil Frank Rijkaard, van Bronckhorstův krajan a možná i díky tomu si získal jeho důvěru. Gio dostal novou roli, jeho úkolem bylo hrát na levé straně obrany. Tam se mu začalo velmi dobře dařit a za jeho výkony jej španělští fanoušci začali opěvovat. Novináři mu posléze přiřkli po vzoru jiných fotbalistů zkrácení jména na Gio, které se uchytilo a nosil jej i na dresu.\n\nV letním přestupovém termínu 2007 se vrátil zpět do své vlasti, s tím, že ve Feyenoordu hodlá zakončit svou profesionální kariéru.\n\nSvůj reprezentační debut absolvoval van Bronckhorst 31. srpna 1996 v přátelském utkání v Amsterdamu proti Brazílii (remíza 2:2). Za dobu u národního týmu Nizozemska byl na třech světových šampionátech (MS 1998 ve Francii, MS 2006 v Německu a MS 2010 v Jihoafrické republice) a na třech mistrovstvích Evropy (EURO 2000, EURO 2004, EURO 2008).\n\nNa mistrovství světa ve fotbale 2006 v Německu byl v divokém osmifinálovém zápase proti Portugalsku vyloučen. Toto vyloučení bylo už pouze jakousi pomyslnou tečkou za tímto zápasem, ve kterém padlo rekordních 16 žlutých a 4 červené karty.\n\nTelevizním kamerám se nejvíce zamlouval závěrečný obrázek, kde seděl van Bronckhorst společně s dalším vyloučeným Decem na schůdcích a nerušeně debatovali.\n\nCelkem odehrál v letech 1996–2010 za nizozemský národní tým 106 zápasů a vstřelil 6 branek.\n\n"}
{"id": "98303", "url": "https://cs.wikipedia.org/wiki?curid=98303", "title": "Dornier Do 217", "text": "Dornier Do 217\n\nDornier Do 217 byl německý bombardér z období druhé světové války, následník typu Do 17.\n\nPrvní prototyp Dornier Do 217 V1 odstartoval z továrního letiště v srpnu 1938. V motorových gondolách byly instalovány pohonné jednotky Daimler-Benz DB 601 A o vzletovém výkonu 790 kW. Již na podzim tohoto roku však letoun s jedním pracujícím motorem ztratil stabilitu, přešel do střemhlavého letu a u městečka Tettnang havaroval. V jeho troskách zahynul palubní mechanik a tovární pilot Koeppe.\n\nDruhý prototyp Do 217 V2 obdržel dva řadové motory Junkers Jumo 211 A o vzletovém výkonu 706 kW. Následující prototypy Do 217 V3 a Do 217 V4 (D-AMSD) byly rovněž poháněny motory Jumo. Čtvrtý prototyp V4 byl první letoun tohoto typu, který byl vybaven obrannou výzbrojí. Ta se skládala ze tří kulometů MG 15 umístěných v přídi, na hřbetě trupu a pod trupem.\n\nDalším prototypem byl Do 217 V1E, který byl postaven jako náhrada za zničený první prototyp. Pro zlepšení stability i při letu na jeden motor byly u náběžných hran svislých ocasních ploch namontovány speciální sloty, usměrňující proudění vzduchu. Další prototypy Do 217 V5 a Do 217 V6 byly shodné s V1E a zkoušky všech tří strojů probíhaly celé léto 1939.\n\nPříliš slabé motory, použité u dosavadních prototypů, které znemožňovaly dosažení předpokládaných výkonů, vedly ke konstrukci Do 217 V7 (D-ACBF) a Do 217 V8 (D-AHJE). Poháněly je dvouhvězdicové čtrnáctiválcové vzduchem chlazené motory BMW 139, které mohly krátkodobě dosáhnout výkonu až 1 140 kW. Tyto prototypy již neměly v ocasní části trupu aerodynamickou brzdu jako předešlé stroje.\n\nMezitím společnost Dornier vyrobila osm předsériových letounů Do 217 A-0, které byly určeny k provádění dálkových průzkumných letů. Pohon tvořily motory Daimler-Benz DB 601 A. Od prototypů se lišily přidanou částí pod kabinou, ve které byly umístěny dvě kamery. Výzbroj představovaly tři pohyblivé kulomety MG 15 ráže 7,9 mm.\n\nZároveň byl dokončen i prototyp bombardovací varianty Do 217 C V1 (CH+HL) se dvěma motory Junkers Jumo 211 A. Vyrobeny však byly pouhé čtyři předsériové Do 217 C-0, které se od A-0 lišily chybějícím podbradkem pod přídí. Místo něj měly příď Waffenkopf. Tyto stroje obdržely pohonné jednotky Daimler-Benz DB 601 A. Výzbroj byla zesílena na pět pohyblivých kulometů MG 15 ráže 7,9 mm a jeden kanón MG 151 ráže 15 mm, který ovládal pilot.\n\nV prvních týdnech roku 1940 započal zkušební program důkladně přestavěného prototypu verze E, označeného Do 217 V9. Letoun poháněly dva hvězdicové motory BMW 801 MA o vzletovém výkonu 1 162 kW. Prodloužit pumovnici se podařilo díky zvětšenému průřezu trupu ve svislé rovině, výzbroj odpovídala verzi C.\n\nNa podzim 1940 byly dokončeny první stroje předsériové verze Do 217 E-0 a na konci roku je na výrobních linkách vystřídaly sériové Do 217 E-1. Obrannou výzbroj tvořil pilotem ovládaný pevný kanón MG 151 ráže 15 mm umístěný v pravé dolní části trupu a pětice pohyblivých kulometů MG 15 ráže 7,9 mm. Pumovnice pojala až 2000 kg pum. Dest strojů verze Do 217 E-0 a E-1 bylo přestavěno na průzkumné stroje. Pro tuto činnost byly v pumovnicích zabudovány fotografické přístroje.\n\nPožadavek na zesílení obranné výzbroje a zavedení pancéřování vedla ke vzniku typu Do 217 E-3. Kanón MG 151 byl nahrazen 20 mm kanónem MG FF a navíc se do zadní části pilotní kabiny montovaly dva pohyblivé kulomety ráže 7,9 mm. Posádku chránily pancéřové pláty o síle 5 a 8 mm, také pilotní sedačka dostala pancéřování. Celková produkce E-3 dosáhla zhruba 100 kusů.\n\nZačátkem října roku 1940 poprvé vzlétl prototyp verze E-2, označený Do 217 V11, která měla být určena ke střemhlavým bombardovacím útokům. Od E-1 a E-3 se odlišoval zesílenou konstrukcí zadní části trupu, ocasní aerodynamickou brzdou a posílenou obrannou výzbrojí. Kromě pevného kanónu MG 151 ráže 15 mm v přídi trupu zahrnovala rovněž střeleckou věž s kulometem MG 131 ráže 13 mm na hřbetě trupu, kulomet MG 131, střílející vzad, umístěný v dolní části podtrupové gondoly a tři kulomety MG 15 ráže 7,9 mm. Pohon obstarávala dvojice motorů BMW 801 ML. Sériová výroba Do 217 E-2 byla zahájena počátkem jara 1941.\n36. vyrobený Do 217 E-2 byl vybaven dvěma pomocnými brzdícími štíty pro zlepšení vlastností ve střemhlavém letu, které byly umístěny pod křídly mezi trupem a motorovými gondolami. Během jednoho zkušebního letu na továrním letišti ve Friedrichshafenu, se pilotovi v důsledku zablokování výškového kormidla nepodařilo letadlo vybrat ze střemhlavého letu a stroj narazil do země. Po tomto incidentu bylo rozhodnuto nepokračovat ve vývoji Do 217 v roli střemhlavého bombardéru.\n\nNa konci roku 1941 nahradila na montážních linkách verze Do 217 E-4 dříve vyráběnou E-2. K pohonu byly vybrány motory BMW 801 C a na náběžných hranách měla instalováno zařízení Kuto-Nase k řezání lan balónových baráží. Kanón MG 151 ráže 15 mm byl nahrazen kanónem MG FF ráže 20 mm.\n\nPoslední vyrobené letouny verze E-4 byly ještě v továrně Dornier přestavěny na typ Do 217 E-5 které byly určeny k nesení řízených pum Henschel Hs 293. Stroje byly vybaveny dvěma závěsníky ETC 2000/XII pod vnější částí křídel a přídavným rádiovým vybavením pro navádění řízených pum. Jednalo se o vysílač FuG 203b Kehl III a přijímač FuG 230b Strassburg. Celkem bylo vyrobeno 65 kusů verze E-5.\n\nDornier Do 217 H V1 byla experimentální verze určená k operacím ve velkých výškách. Letoun měl drak verze E-1 s motory Daimler-Benz vybavenými turbokompresory.\n\nPříliš malý počet nočních stíhacích letounů ve výzbroji Luftwaffe vedl také ke vzniku stíhacích verzí Do 217. Koncem roku 1941 byl jeden Do 217 E-2 přebudován na noční stíhací stroj Do 217 J-1. Od standardních bombardovacích E-2 se lišil novou přední částí trupu, ve které byla instalována hlavňová výzbroj složená ze čtyř kanónů MG FF ráže 20 mm a čtyř kulometů MG 17 ráže 7,9 mm. Střeleckou výzbroj doplňoval kulomet MG 131 ráže 13 mm v elektricky ovládané střelecké věži na hřbetě trupu a jeden MG 131 v zadní části podtrupové gondoly. Do přední části pumovnice byla uložena přídavná palivová nádrž.\n\nLetouny J-1 ve výrobě nahradila nová verze Do 217 J-2 vybavená palubním radiolokátorem Fug 202 Lichtenstein BC.\n\nJiž 31. července 1942 byla zalétaná další noční stíhací verze Do 217 N-1. Letoun měl drak shodný s typem J-1, od kterého se odlišoval pouze motory a ponechanou zadní pumovnicí, kterou J-2 postrádala. Pro tuto variantu byly za pohon zvoleny dva řadové motory Daimler-Benz DB 603 A o maximálním výkonu 1360 kW ve výšce 2100 m. Radarové vybavení zahrnovalo radiolokátor společnosti Telefunken FuG 202 nebo FuG 212 Lichtenstein. Do 217 N-1 byl vybaven také identifikačním zařízením FuG 25, radiovýškoměrem FuG 101 a radiostanicí FuG 10, která byla od dubna 1943 obvykle nahrazována FuG 16. Namísto kanónů MG FF byly vyzbrojeny účinnějšími MG 151 ráže 20 mm. V polních dílnách se demontovala střelecká věž, která byla nahrazena dřevěným krytem. Tato přestavba se označovala jako Umrüst-Bausatz U1. Při jiné modifikaci byly do trupu instalovány kanóny střílející šikmo vzhůru (tzv. \"Schräge Musik\"). Generalmajor Josef Kammhuber nařídil namontovat do tří strojů Do 217 N dva kanóny MG 151 ráže 20 mm, které byly uloženy ve střední části trupu a mířily pod úhlem 70° dopředu nahoru.\n\nNa jaře 1943 započala produkce Do 217 N-2, která nesla všechny úpravy z Do 217 N-1/U1 a palubní radar FuG 220 Lichtenstein SN-2. Vzhledem k tomu, že minimální dosah tohoto radaru činil 400 m, používaly se i radary staršího typu FuG 202 nebo FuG 212 s minimálním dosahem 200 m. Část strojů byla vybavena soupravou R22, tvořenou čtveřicí kanónů MG 151 ráže 20 mm v konfiguraci Schräge Musik.\nCelkem bylo vyrobeno 364 kusů všech nočních stíhacích verzí letounu Do 217, z toho 157 bylo dodáno v průběhu roku 1942, zbytek v roce 1943.\n\nPrvní prototyp bombardéru Do 217 K V1 měl jednoduchou svislou ocasní plochu, následující prototypy Do 217 K V2 a Do 217 K V3 představovaly sériovou variantu Do 217 K-1.\n\n31. května 1942 se objevila sériová verze Do 217 K-1 určená pro noční bombardování. Stroje dostaly hvězdicové motory \"BMW 801D\" o výkonu až 1 250 kW, odlišnou a zcela prosklenou kabinu.\nJako protilodní sloužila verze Do 217 K-2 z prosince 1942, která nesla dvě řízené kluzákové pumy s raketovým pohonem FX 1400 Fritz X. Přídavné rádiové vybavení, které sloužilo k navádění pum Fritz X, tvořil vysílač FuG 203a Kehl I a přijímač FuG 230a Strassburg. Rozpětí křídel bylo zvětšeno z 19,00 m na 24,80 m a do přední pumovnice byla instalována přídavná palivová nádrž. Do zadní části trupu se montoval kulomet MG 81 Z ráže 7,9 mm zaměřovaný pilotem pomocí periskopu, který mohl být doplněn dalšími čtyřmi kulomety, uloženými v motorových gondolách a zaměřenými stejným směrem..\n\nNásledující varianta Do 217 K-3 se od K-2 lišila rádiovým vybavením, které se skládalo z vysílače FuG 203c nebo FuG 203d Kehl IV. Letouny mohly nést řízené pumy Fritz X nebo Hs 293 A.\n\nNa jaře 1943 byly postaveny dva prototypy nové verze Dornier Do 217 L, která se od \"káčka\" lišila nově řešeným tvarem kabiny a obrannou výzbrojí.\n\nVerze Do 217 M-1 měla také prosklenou kabinu a dvanáctiválcové řadové motory DB 603A.\n\nPrvní prototyp Do 217 P V1 (Werk-Nr.1229, BK+IR), který vznikl přestavbou Do 217 E-2, byl zalétán 6. června 1942. Byl to bombardovací a průzkumný letoun, který měl operovat ve velkých výškách. Stroj poháněly dva motory Daimler-Benz DB 603 B se čtyřlistými vrtulemi, třetí motor v trupu v místě pumovnice Daimler-Benz DB 605 T o výkonu 1030 kW poháněl odstředivý kompresor. Velké chladiče DB 605 T byly umístěny pod centroplánem a vstupy vzduchu pro motor a kompresor se nacházely těsně za odtokovou hranou křídla. Čtyřčlenná posádka byla soustředěna v prostorné přetlakové kabině, jejíž tvar byl podobný jako u verze K-2. Stroj byl rovněž vybaven aerodynamickou brzdou v zadní části trupu.\n\nV létě a na podzim roku 1942 započaly zkoušky prototypů Do 217 P V2 a Do 217 P V3, které měly křídlo o rozpětí 24,50 m shodné s verzí Do 217 K-2.\n\nPočátkem roku 1943 byly objednány tři sériové stroje Do 217 P-0. První z nich byl dokončen v létě a zbývající dva na podzim téhož roku. Všechny tři exempláře byly koncem roku 1943 testovány v Erprobungsstelle Rechlin. Verze P-0 byla určena především pro fotoprůzkumné operace ve velkých výškách. Vyzbrojeny byly třemi dvojkulomety MG 81 Z ráže 7,9 mm, umístěnými v přídi, v horní části kabiny a pod kabinou. Průzkumné vybavení zahrnovalo kameru Rb 20/30 uloženou hned za přetlakovou kabinou a dvě automatické kamery Rb 70/30 montované v zadní části centrální sekce trupu.\n\nOznačení Dornier Do 217 R neslo pět ze šesti prototypů Dornier Do 317 A, které byly v létě 1944 zařazeny k III./KG 100.\n\nCelková produkce Do 217 všech verzí dosáhla celkového počtu 1905 kusů.\n\nOsm Dornierů Do 217 A-0 bylo zařazeno k jednotce Aufkl.Gr./Ob.d.L., které velel Theodor Rowehl.\n\nČtyři vyrobené letouny předsériové verze C-0 zůstaly u firmy Dornier, kde sloužily ke zkouškám nových bombardovacích zaměřovačů.\n\nPrůzkumná verze přestavěná z Do 217 E-0 a E-1 byla předána letce dálkového průzkumu 2.(F)/11, která byla v lednu 1941 přesunuta do Rumunska. Odtud prováděla průzkumné lety nad územím SSSR.\n\nPrvní bombardovací jednotkou přezbrojenou na Do 217 E-1 se stala II./KG 40, která od března 1941 s těmito stroji operovala v rámci Fliegerführeru Atlantik. Jako další tento typ používala II./KG 2, do konce roku 1941 byla na Do 217 E přezbrojena také III./KG 2 nasazená v Sovětském svazu. Luftwaffe převzala asi 300 Do 217 všech verzí.\n\nK bojovým jednotkám dorazila verze Do 217 E-2 počátkem roku 1942. První stroje Do 217 E-2 dostal Stab/St.G 2, který je měl otestovat v bojových podmínkách. Tyto letouny se používaly především k ničení námořních cílů, ale také k nočním náletům na britské ostrovy.\n\nLetouny verze E-5 zpočátku používalo Lehr und Erprobungskommando 36 se základnou v Garzu na ostrově Usedom a později II.KG 100, která začala od 25. srpna 1943 operovat proti spojeneckým lodím v Biskajském zálivu.\n\nJako odvetu za nálet 234 bombardérů RAF na historické hansovní město Lübeck přikázal Adolf Hitler provést sérii nočních náletů na britská města. První nálet na Exeter provedlo v noci 23. dubna 1942 45 strojů Do 217 E z KG 2. V noci z 25. na 26. dubna bylo napadeno město Bath. Další nálety uskutečněné následující týden měly za cíl Norwich, York a opět Norwich. Nejúspěšnější nálet proběhl 3. května, kdy bylo na Exeter svrženo 131 tun pum, které způsobily rozsáhlé škody v centru města. Dne 4. května byly svrženy bomby na Cowes a poté opět Norwich, Kingston upon Hull, Poole a Grimsby. Posledním cílem květnových náletů se stalo Canterbury. Při 14 náletech bylo ztraceno 40 bombardovacích letounů, z nichž většinu tvořily Do 217 E. Poměrně rozsáhlé ztráty utrpěla IV.(erg)/KG 2. Vzdušná ofenziva však pokračovala a bombardována byla další britská města, např. Birmingham, Southampton a Middlesbrough. Poslední čtyři nálety 27., 29., 30. a 31. července skončily ztrátou 27 bombardérů. Od dubna do září 1942 ztratila KG 2 65 z 88 posádek, které měla na začátku útoků.\n\nPrvní letouny Do 217 J-1 byly začátkem března 1942 zařazeny k operační jednotce II./NJG 1 sídlící v Gilze-Rijen. Vzhledem k nedostatku radarů operovaly stroje pouze v systému Helle Nachtjagd, který spočíval ve vizuálním vyhledávání nepřátelských letounů osvětlených světlomety ze země. Většina letounů varianty J-1 byla již v létě 1942 vyřazena od bojových útvarů a přešla k leteckým školám. První noční stíhací stroje Do 217 N-1 byly k bojovým útvarům zařazeny v zimě 1942-43.\n\nNoční stíhací verze Do 217 sloužily u jednotek Luftwaffe II./NJG 1, II./NJG 2, I., II., III. a IV./NJG 4, II., III. a IV./NJG 5, I./NJG 6 a I./NJG 100. Poslední jednotka jako jediná operovala na východní frontě, a to od srpna do listopadu 1943. V srpnu 1943 byla podřízena Luftflotte 6 a skládala se ze 16 Do 217 a stejného počtu Junkers Ju 88. V polovině října byla I./NJG 100 přemístěna na jižní úsek východní fronty a operačně podléhala velení Luftflotte 4 a 6. V listopadu byla jednotka kompletně přezbrojena na Ju 88.\n\nKdyž italské vojenské letectvo Regia Aeronautica v roce 1943 formovalo své přepadové letecké síly Forza Aerea Intercettori pro obranu Turína, Milána a dalších průmyslových měst, požádalo Němce o noční stíhačky. Italové dostali na jaře 1943 noční stíhací Do 217 J-2, kterými vybavili 59° a 60° Gruppo. Hlášení o nočních přepadech nad Itálií se však prakticky neobjevovala, zřejmě kvůli špatnému naváděcímu systému. Před italskou kapitulací v září 1943 bylo italskému vojenskému letectvu dodáno dalších osm Do 217 J-2.\n\nVarianta Dornier Do 217 K-1 byla koncem léta 1942 zařazena do služby u jednotky KG 2.\nLetouny verze Do 217 K-2 začaly sloužit u III./KG 100, která byla umístěna na letišti Marseille-Istres na jižním pobřeží Francie. Jejich první bojová operace spojená s použitím pumy Fritz X se uskutečnila 29. srpna 1943 nad Středozemním mořem.\nDne 9. září 1943 odstartovalo z Marseille šest Do 217 K-2 z III./KG 100 a nabralo směr ke zjištěnému svazu italského válečného námořnictva, který po kapitulaci plul do přístavů obsazených spojenci. Lodě byly dostiženy při proplouvání průlivem mezi ostrovy Korsika a Sardinie. Po zásahu dvěma pumami Fritz X z útočících Dornierů byla potopena bitevní loď Roma s 1 225 námořníky. Těžce poškozena byla také bitevní loď Italia, kterou rovněž zasáhla jedna puma Fritz X.\nDalší operací III./KG 100 se o týden později staly nálety na seskupení spojeneckých lodí u Salerna. Těžká poškození utrpěla britská bitevní loď Warspite, britský křižník Uganda a americký Savannah.\nDne 22. ledna 1944 byl u Anzia napaden a potopen britský křižník HMS Spartan a 29. ledna 1944 britský torpédoborec HMS Janus.\n\n\n\n"}
{"id": "98304", "url": "https://cs.wikipedia.org/wiki?curid=98304", "title": "Pezizomycotina", "text": "Pezizomycotina\n\nPezizomycotina (dříve Ascomycetes, nikoliv však ve smyslu Ascomycota) je podkmen nebo pododdělení vřeckovýtrusných hub, která zahrnuje naprostou většinu druhů vřeckovýtrusných hub. Ostatní podkmeny (Taphrinomycotina, Saccharomycotina) jsou o poznání méně rozsáhlé.\n\nVšichni zástupci mají článkované podhoubí s přehrádkami s otvory, které umožňují průchod jader. Rozmnožují se pohlavně pomocí vřeckospor i nepohlavně konidiemi. Jedná se o obrovskou skupinu organismů, nalezneme mezi nimi saprofytické druhy i parazity rostlin nebo živočichů, komenzální druhy a několik rodů tvoří houbovou část lišejníků (hlavně v podtřídě Lecanoromycetidae, Dothideomycetidae nebo Arthoniomycetidae).\n\n\n"}
{"id": "98308", "url": "https://cs.wikipedia.org/wiki?curid=98308", "title": "Hranice produkčních možností", "text": "Hranice produkčních možností\n\nHranice produkčních možností (anglicky: \"\"production-possibility frontier\"\") vyjadřuje rozdílné kombinace dvou různých statků, které může výrobce produkovat při plném využití daných zdrojů a při dané technologii. Vyjadřuje hranici mezi dosažitelnou a nedosažitelnou úrovní produkce.\nČasto se i v českých publikacích potkáme s anglickou zkratkou PPF (\"production-possibility frontier\").\n\nPPF je kombinace statků, které může ekonomika při svých celkově omezených zdrojích vyrábět. Ve zjednodušeném modelu jde o kombinace dvou statků, přičemž hranice výrobních možností je vyjádřena konkávní křivkou v důsledku klesající mezní míry transformace produktu.\n\nPři rozhodování CO a JAK vyrábět si ekonomický subjekt volí míru produkce tak, aby byla vždy dosažena hranice produkčních možností (PPF), čímž předchází neefektivnosti výroby. PPF zobrazuje všechny maximálně dostupné kombinace statků, které mohou být vyrobeny při 100% využití daných zdrojů (tzn. výrobních faktorů (tj. práce, půda, kapitál, plus tzv. čtvrtý faktor).\n\nPPF má povětšinou tvar vypouklé konkávní křivky, ale v případě výroby obou statků stejnou technologií má tvar přímky, přičemž. Vždy má negativní sklon a klesá směrem doprava, což je způsobeno omezeností (tj. vzácností) zdrojů.\n\nMezní míra transformace produktu (\"MRPT\") je poměr, v němž je možno zaměňovat produkci výrobku Y a produkci výrobku X. Rovná se snížení produkce výrobku Y, které je nezbytné ke zvýšení produkce výrobku X o jednu jednotku.\n\nVýpočet formula_1\n"}
{"id": "98310", "url": "https://cs.wikipedia.org/wiki?curid=98310", "title": "Dirk Kuijt", "text": "Dirk Kuijt\n\nDirk Kuijt (), známý rovněž jako Dirk Kuyt (* 22. července 1980, Katwijk aan Zee) je bývalý nizozemský fotbalový reprezentant, který hrál mimo jiné za nizozemský klub Feyenoord Rotterdam nebo anglický klub Liverpool FC. Fotbalový univerzál vhodný i pro „černou práci“ na hřišti (odebírání míčů, přerušení akce soupeře atp.).\n\nKuijt začal svou kariéru v Utrechtu, kde nastal průlom v jeho kariéře v sezóně 1998/99, kdy vsítil 13 gólů o rok později jich nastřílel 20 a vzápětí se stěhoval do jednoho z nejlepších nizozemských klubů Feyenoordu Rotterdam. V dresu Feyenoordu se stal v sezóně 2004/05 nejlepším střelcem Eredivisie, vsítil celkem 29 gólů. V roce 2006 získal ocenění nizozemský fotbalista roku.\n\nV létě 2006 přestoupil z Feyenoordu do anglického týmu Liverpool FC.\n\nV základní skupině C Evropské ligy 2012/13 pomohl k obsazení prvního místa a zisku 13 bodů. 4. října 2012 vstřelil gól německému celku Borussia Mönchengladbach (výhra 4:2) a právě tyto dva celky později společně postoupily do vyřazovací fáze Evropské ligy. 8. listopadu 2012 se jedním gólem podílel na vítězství 2:0 nad kyperským AEL Limassol. V šestnáctifinále vyřadilo Fenerbahçe běloruský klub FK BATE Borisov po výsledku 0:0 venku a 1:0 doma (tento zápas v Turecku se však hrál bez diváků), Kuijt nastoupil v základní sestavě v obou střetnutích. V osmifinále hrál v obou zápasech proti českému celku FC Viktoria Plzeň, turecký klub postoupil po výsledcích 1:0 venku a 1:1 doma do čtvrtfinále (domácí zápas opět bez diváků). Ve čtvrtfinále čekalo Fenerbahçe italské Lazio Řím s osmigólovým nejlepším střelcem Evropské ligy Liborem Kozákem v základní sestavě, ten se tentokrát neprosadil a turecký klub zvítězil doma nyní již před plnými ochozy 2:0. Kuijt jistil vítězství druhým gólem zápasu v 91. minutě. V semifinále dal jeden gól v odvetném zápase s portugalským klubem Benfica Lisabon. Benfica ale zvítězila 3:1, smazala prohru 0:1 z prvního zápasu v Istanbulu a postoupila do finále, Fenerbahçe bylo vyřazeno. \n\nNa konci sezony 2013/14 se s Fenerbahçe radoval ze zisku ligového titulu, prvního v jeho kariéře.\n\nV dubnu 2015 oznámil, že se po sezóně 2014/15 vrátí do Feyenoordu.\n\nNa mezinárodní scéně na reprezentační úrovni si svůj debut odbyl 3. září 2004 v domácím přátelském zápase proti Lichtenštejnsku, který Nizozemsko vyhrálo 3:0.\n\nPřestože byl nezkušeným hráčem, trenér Marco van Basten do něj vložil svou důvěru a Kuijt mohl začít s ospravedlňováním svého fotbalového umu. Svůj první reprezentační gól vstřelil v říjnu 2004 do sítě Makedonie v kvalifikačním utkání na Mistrovství světa ve fotbale 2006. Reprezentační kariéru ukončil po deseti letech začátkem října 2014 s bilancí 104 zápasů a 24 vstřelených gólů.\n\nZúčastnil se Mistrovství světa 2010 v Jihoafrické republice, kde Nizozemci dokráčeli až do finále, v němž podlehli 0:1 Španělsku a získali stříbrné medaile.\n\nMistrovství Evropy 2012 v Polsku a na Ukrajině se Nizozemsku vůbec nezdařilo. Ačkoli bylo po suvérénní kvalifikaci považováno za jednoho z největších favoritů, prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Kuijt zasáhl pouze jako střídající hráč do střetnutí s Dánskem a Německem, vždy před koncem utkání.\n\nTrenér Louis van Gaal jej vzal na Mistrovství světa 2014 v Brazílii. Ve čtvrtfinále s Kostarikou (0:0, 4:3 na penalty) proměnil stejně jako jeho tři spoluhráči v závěrečném penaltovém rozstřelu svůj pokus a Nizozemsko postoupilo mezi čtyři nejlepší celky turnaje. V semifinále s Argentinou po výsledku 0:0 šel také kopat penaltu a proměnil ji. Nizozemci v rozstřelu ale podlehli 2:4 a šli do boje o bronzové medaile proti Brazílii, který vyhráli 3:0.\n\n"}
{"id": "98312", "url": "https://cs.wikipedia.org/wiki?curid=98312", "title": "Václav Řezníček", "text": "Václav Řezníček\n\nDr. Václav Řezníček (9. září 1861 Skalička u České Skalice – 26. ledna 1924 Praha) byl český spisovatel, novinář a ředitel knihovny Národního muzea.\n\nV roce 1889 přijel do Ronova nad Sázavou navštívit rodinu Peškových a ta mu ukázala nějaké staré knihy. Týkaly se starých právních poměrů v Čechách. Tyto spisy v příštích letech pomohly v boji proti falešným rukopisům. Vlastimilu Peškovou si později vzal za ženu.\n\nKořeny rodu Václava Řezníčka sahají do podkrkonošských Havlovic. Roku 1811 uzavřel dvacetičtyřletý Michal (syn Michala Řezníčka z Havlovic) sňatek s o šest let starší Dorotou, která byla vdova po zemřelém chalupníkovi Jozefovi Mojžíšovi. Jejich syn Jan (narozen 6. listopadu 1821) se oženil s Emilií rozenou Exnerovou, dcerou zahradníka z Třebešova. Dne 7. března roku 1859 se stal hospodářem na zemědělské usedlosti ve Skaličce.\n\nVáclav Řezníček, svými pseudonymy: Vojta Jalovec, Emil Exner a V. Skalička, se narodil 9. září roku 1861 ve Skaličce u České Skalice, která se později stala součástí České Skalice. Jeho otec Jan Řezníček byl rolníkem. Usuzujeme, že po své matce Emílii roz. Exnerové, ke které měl velmi blízko a byla pro něj velikým vzorem, později převzal pseudonym Emil Exner.\n\nI přesto, že první třídu gymnázia vystudoval v roce 1873 na Akademickém gymnáziu v Praze, jeho srdce ho táhlo do Hradce Králové, kam na konci letních prázdnin roku 1874 odjel na svá studia. Bydlel u dámského krejčího pana Františka Tichého v Seminářské ulici ve Wintrově domě,  kde dříve pobýval i jeho starší bratr Ján.\n\nPozději se mladý Václav rozhodl, že se přestěhuje za svými spolužáky gymnazisty do Köhlerova domu ke krejčímu panu Václavu Finkovi, což učinil v lednu roku 1876.\n\nJe potřebné připomenout, že v době Václavových studií v Hradci Králové byl pojem vlastenectví a vše, co je s ním spojené, klíčovým. Láska k vlasti a národu byla brána za všeobecné heslo česky mluvící inteligence, která v rozšiřování a zesilování této lásky soustředila své veškeré české síly, které byly podporovány mohutnějícím a dorůstajícím studentstvem. Studenti byli tehdy považováni za nejhorlivější propagátory a podporu prostředků, díky kterým se myšlenka vlastenectví šířila – divadlo, literatura a zpěv.\n\nSpolu se svými přáteli Aloisem Jansou, Ladislavem Klumparem, Františkem Puchmajerem, Václavem Šolcem a dalšími založil Řezníček časopis \"Z jarních luhů\", jako reakci na krvavé zabrání Bosny a Hercegoviny roku 1878 rakousko-uherským vojskem. Václav byl pověřen urovnáváním sporných náhledů na časopis. Hlavním úkolem bylo zabránit, aby byl časopis překládán a jeho úmysl tím vyložen tak, jak by neměl. Sám zde publikoval několik svých povídek a časových fejetonů. Vydávání časopisu bylo však záhy zrušeno, jelikož se jednalo o tištěný a úředně neschválený tajný studentský časopis.\n\nJiž za studijních let na gymnáziu v Hradci Králové se mladý Václav zajímal o historickou beletrii a vše, co s ní bylo úzce spjato. Je tedy možné, že jeho zájem o tento žánr literatury později určoval jeho žánrové literární zaměření a to především na prózu s historickou tematikou.\n\nPo ukončení gymnázia byl mladý Václav přijat na pražskou univerzitu, kde roku 1881 nastoupil na právnickou fakultu. Později přešel na filozofickou fakultu.\n\nPracoval v literárním odboru Umělecká beseda a roku 1883 byl plnohodnotným členem spisovatelského spolku Máj. Dále byl v roce 1885 jmenován starostou největšího spolku- studentského Akademického čtenářského spolku. Svá studia na pražské univerzitě ukončil v roce 1889 doktorátem z historie (disertace \"Snahy rodu lucemburského o nabytí marky braniborské\").\n\nVáclav se díky přátelství s Josefem Barákem, který svým mladistvým zapálením kolem sebe dokázal utvořit okruh mládeže a své příznivce směřoval k činnosti politické nebo literární, dostal do povědomí žurnalistické společnosti a to tím, že své historické povídkové prvotiny vydával v \"Národních listech\". Jednalo se především o vzpomínky a zážitky z Václavova rodného kraje - dnešního Babiččina údolí u České Skalice. Nejvýznamnějšími jsou Řezníčkova povídka \"O Vitkorce\" a stať o životě Boženy Němcové - \"Za květu mladosti\".\n\nPozději roku 1906 až 1910 redigoval konzervativní list \"Týden\", vedený v katolicky tradicionalistickém duchu, kvůli kterému byl v roce 1907 obviněn z denunciace středoškolských profesorů, kteří se svými volebními programy snažili o oproštění škol od církevního vlivu. Řezníček byl důsledkem toho přechodně vyloučen ze spisovatelského spolku Máj, kde se později zjistilo, že nebyl autorem nařčení a byl přijat zpátky. V osmdesátých letech psal některé své literárněkritické stati do \"Světozoru\". Svými texty také přispíval do královéhradeckých časopisů  \"Polabanu\" a \"Ratiboru\".\n\nZasloužil se o založení knižnice s názvem Modrá knihovna, kde nechával tisknout své historické romány a povídky v letech 1892 až 1901. Pro většinu svých historických povídek mu za primární látku a předlohu byla krajina severovýchodních Čech a to především od Úpice až ke Kladsku včetně Kladska samotného.\n\nNeustálé politické boje mezi mladočechy a staročechy se mu za jeho žurnalistické kariéry znelíbily, rozhodl se tedy, že svoji žurnalistickou činnost ukončí.\n\nSvé kulturní, ale také literární znalosti uplatnil v roce 1907, kdy se stal knihovníkem Národního muzea. Zde začala velmi důležitá životní kapitola pro část jeho životního díla, jakožto knihovníka jediné české knihovny. Vlivem rakouské nadvlády, která v bývalé dvorní knihovně ve Vídni neprojevovala zájem o českou literaturu a péči o ni, tak i vlivem germánského režimu v pražské univerzitní knihovně, nevzniklo žádné oddělení  pro českou literaturu. \n\n\n"}
{"id": "98315", "url": "https://cs.wikipedia.org/wiki?curid=98315", "title": "Makedonie", "text": "Makedonie\n\nSlovo Makedonie označuje tyto pojmy:\n\n\n"}
{"id": "98320", "url": "https://cs.wikipedia.org/wiki?curid=98320", "title": "Houby rouškaté", "text": "Houby rouškaté\n\nRouškaté houby (\"Agaricomycetidae\") je podtřídou stopkovýtrusých hub. Jsou to houby tvořící pevné plodnice (na rozdíl od rosolovitých plodnic sesterské podtřídy Tremellomycetidae). Basidie jsou jednobuněčné, bez přehrádek.\n\nPatří mezi ně choroše, kloboukaté houby a břichatky, které se dříve řadily do vlastní podřídy Gasteromycetidae.\n\n\n\n\n\n\n\n\n\n\n"}
{"id": "98323", "url": "https://cs.wikipedia.org/wiki?curid=98323", "title": "Hermann Ungar", "text": "Hermann Ungar\n\nHermann Ungar (20. dubna 1893 Boskovice – 28. října 1929 Praha) byl německy píšící prozaik a dramatik z Moravy, kterému se přezdívalo moravský Kafka.\nVystudoval německé gymnázium v Brně. Pak studoval v letech 1911-1913 filosofii, národohospodářství a práva v Berlíně, Mnichově a v Praze. Za první světové války byl povolán do armády, bojoval na ruské a na haličské frontě a byl zraněn. Po skončení války zakončil studia práv doktorátem v roce 1918.\n\nV sezóně 1919-1920 pracoval jako dramaturg v chebském divadle. V roce 1920 vstoupil do státní služby na ministerstvu zahraničí. Byl obchodním atašé a legačním radou na velvyslanectví v Berlíně. Současně se věnoval žurnalistice a vlastní spisovatelské tvorbě. V roce 1928 se vrátil do Prahy. V roce 1929 vystoupil z diplomatických služeb. Několik týdnů nato zemřel na zanedbaný zánět slepého střeva.\n\n\n\n"}
{"id": "98324", "url": "https://cs.wikipedia.org/wiki?curid=98324", "title": "Kotangens", "text": "Kotangens\n\nKotangens patří mezi goniometrické funkce. V pravoúhlém trojúhelníku bývá definována jako poměr odvěsny přilehlé a protilehlé. Pro označení této funkce se obvykle používá zkratka \"cotg\" a jejím grafem je kotangentoida.\n\nFunkce kotangens je definována vzorcem\ncož je převrácená podoba poměru, kterým je definovaná funkce tangens.\n\nFunkce kotangens má následující vlastnosti (\"k\" je libovolné celé číslo):\n\n"}
{"id": "98329", "url": "https://cs.wikipedia.org/wiki?curid=98329", "title": "Kronika česká", "text": "Kronika česká\n\nNázev Kronika česká nese několik českých kronik.\n\n"}
{"id": "98337", "url": "https://cs.wikipedia.org/wiki?curid=98337", "title": "Magnetický tok", "text": "Magnetický tok\n\nMagnetický (indukční) tok (též tok magnetické indukce) slouží pro kvantitativní popis sumárního působení magnetického pole s daným rozložením, například při jevu elektromagnetické indukce. Vyjadřuje úhrnný tok magnetické indukce procházející určitou jednoduše souvislou plochou. Při názorném zobrazení pomocí indukčních čar je mírou celkového počtu indukčních čar procházejících touto plochou.\n\n\nMagnetický indukční tok vytvářený magnetickou indukcí B na libovolně orientované ploše \"S\" je definován jako\n\nJe-li magnetické pole homogenní a plocha \"S\" rovinná, pak platí že\nkde formula_5 je úhel, který svírá normálový vektor plochy s vektorem magnetické indukce.\n\nMagnetický tok libovolnou uzavřenou plochou \"S\" je nulový, tj.\n\nPoužitím Gaussovy věty vektorové analýzy lze uvedené tvrzení vyjádřit také v diferenciálním tvaru jako\n\nTyto vztahy se nazývají Gaussův zákon magnetismu a jsou vyjádřením skutečnosti, že v přírodě nebyly pozorovány žádné magnetické náboje označované jako magnetické monopóly, které by byly zdrojem magnetického pole. Důsledkem neexistence magnetických nábojů je také skutečnost, že magnetické indukční čáry jsou vždy uzavřenými křivkami.\n\nMagnetická indukce generovaná (pouze) volným uzavřeným elektrickým proudem je podle Biotova-Savartova zákona přímo úměrná velikosti tohoto proudu. Z toho plyne ve stacionárním případě (pevná poloha generujících vodičů i plochy, pro kterou se magnetický indukční tok určuje) obdobná úměrnost i pro magnetický indukční tok.\nPlatí to i pro nejjednodušší případ rovinné smyčky tenkého vodiče protékaného proudem \"I\":\nkde \"L\" označuje indukčnost. Indukčnost je pomocí tohoto vztahu definována.\n\nMagnetický indukční tok je vhodnou veličinou pro popis jevu elektromagnetické indukce. Ve smyčkách vodičů se v proměnném magnetickém poli indukují elektromotorická napětí:\n\n\n"}
{"id": "98340", "url": "https://cs.wikipedia.org/wiki?curid=98340", "title": "Seznam makedonských králů", "text": "Seznam makedonských králů\n\nMakedonie byla starověkým královstvím rozkládajícím se na území dnešního řeckého regionu Makedonie a Severní Makedonie. Ve 4. století př. n. l. za vlády Filipa II. se Makedonie stala vedoucí mocností starověkého Řecka. Filipův syn, Alexandr Veliký, dobyl o několik let později perskou říši. Makedonské království samotné však brzy ztratilo přímou kontrolu nad asijskými teritorii, s čímž je zároveň spojen se zánikem první makedonské dynastie.\n\nV rozlišování panovnických rodů v Makedonii se v tomto období stáváme svědky přerodu jedné dynastie v novou, ačkoliv její členové jsou přímými potomky dynastie předcházející. Je to právě z důvodu Alexandrova tažení, které vytvořilo do té doby nevídanou říši, jejímž zakladatelem byl právě Alexandr Makedonský. V rámci Makedonie a Řecka samotného však byl vnímán jako další člen dynastie Argeovské, zatímco v dobytých územích byl považován za panovníka nové dynastie, v současnosti označované Makedonská. Po jeho smrti se však moc jeho dynastie stala více-méně pouze formální a říše se rozpadla na několik států a i v Makedonii samotné byli nahrazeni novou dynastií.\n\nTa a jí následující si udržely hegemonii v Řecku, zatímco v asijských částech Alexandrovy říše převzaly moc jiné rody založené diadochy. Nad Řeckem si udržely moc až do té doby, než byly poraženy římskou republikou v makedonských válkách v letech 215–148 př. n. l.\n\n\n\n\n\n\nPo porážce Persea v bitvě u Pydny v roce 168 př. n. l. bylo makedonské království rozděleno do čtyř republik stojících pod římským protektorátem. V roce 150 př. n. l. muž jménem Andriskos tvrdil, že je synem Persea a prohlásil se za krále Filipa VI., což vedlo ke čtvrté makedonské válce, ve které byl Andriskos Římany poražen a Makedonie se v roce 148 př. n. l. stala římskou provincií.\n"}
{"id": "98343", "url": "https://cs.wikipedia.org/wiki?curid=98343", "title": "Lupenotvaré", "text": "Lupenotvaré\n\nLupenotvaré (Agaricales), nazývané také žampiónotvaré nebo pečárkotvaré, je řád hub, který zahrnuje přes 4000 druhů, asi čtvrtinu z celkového počtu známých druhů rouškatých hub. Jsou to houby s plodnicí tvořenou kloboukem a třeněm; hymenofor, čili spodní část klobouku nesoucí výtrusorodé rouško, je na spodní straně lupenatá. V mládí je plodnice celá krytá plachetkou, která se trhá během zrání a dává vznik pochvě nebo bradavkám na klobouku.\n\nNěkteré lupenotvaré ale netvoří typické plodnice, například pýchavky, a naopak ne všechny houby, které mají lupeny, patří mezi lupenotvaré, například holubinky.\n\nLupenotvaré houby jsou rozšířené na všech kontinentech kromě Antarktidy a můžeme je nalézt v různých prostředích; jsou to saprofyté i symbionti rostlin (viz mykorhiza), nebo dřevokazné houby. Některé druhy jsou jedovaté, jiné jsou vynikající jedlé houby.\n\n"}
{"id": "98350", "url": "https://cs.wikipedia.org/wiki?curid=98350", "title": "Phillip Cocu", "text": "Phillip Cocu\n\nPhillip John William Cocu (*29. října 1970 v Eindhovenu) je bývalý nizozemský fotbalový záložník, který v současnosti působí jako hlavní trenér PSV Eindhoven.\n\nJe to jeden z mála zkušených hráčů, které reprezentační trenér Marco van Basten povolal na Mistrovství světa v roce 2006 konaném v Německu. Na tomto turnaji odehrál Phillip Cocu svůj stý reprezentační zápas za Oranjes. Za svou kariéru se zúčastnil několika vrcholových turnajů, mimo jiné Eura 1996, Eura 2000, Eura 2004, Mistrovství světa 1998.\n"}
{"id": "98353", "url": "https://cs.wikipedia.org/wiki?curid=98353", "title": "Arjen Robben", "text": "Arjen Robben\n\nArjen Robben (* 23. ledna 1984, Bedum, Nizozemsko) je bývalý nizozemský fotbalový záložník a reprezentant, naposledy nastupující za německý velkoklub FC Bayern Mnichov. Arjen Robben ve 22 letech vyhrál už dvakrát se svým bývalým klubem Chelsea dva anglické tituly (v sezónách 2004/05 a 2005/06) a na mistrovství světa ve fotbale reprezentoval svou rodnou zemi - Nizozemsko. Byl třikrát ve finále Ligy mistrů UEFA (2009/10, 2011/12, 2012/13), přičemž vyhrál až v tom třetím, kde vstřelil vítězný gól. Sportovní kariéru ukončil v červenci 2019.\n\nRobben byl považován za jednoho z největších světových talentů a reprezentační trenér Marco van Basten se toho snažil využít, hru nizozemského týmu stavěl často na Robbenovi. Robben také v minulosti často sóloval a snažil se o zakončení sám, i když měl lépe postaveného spoluhráče.\n\nS fotbalem začal v klubu FC Groningen, odkud odešel za 3 900 000 € do dalšího nizozemského celku PSV Eindhoven. Teprve tam se naplno projevily Robbenovy kvality a začaly se o něj zajímat velkokluby jako Manchester United a další. V roce 2003 získal \"Cenu Johana Cruijffa\" (Johan Cruijff Prijs), která se v Nizozemsku každoročně uděluje nejlepším mladým hráčům do 21 let.\n\nArjen odcestoval v roce 2004 do Londýna, kde se setkal s trenérem Manchesteru United sirem Alexem Fergusonem, jenž za něj nabídl PSV 7 000 000 €. Tato částka se zdála zástupcům PSV Eindhoven neadekvátní, čehož využil majitel Chelsea FC Roman Abramovič, když přispěchal s nabídkou 18 000 000 €. Tuto částku PSV Eindhoven akceptoval.\n\nPo sporech s trenérem José Mourinhem ale v létě 2007 Chelsea opustil a zamířil do Realu Madrid za 36 000 000 €, kde podepsal 5letý kontrakt. Debutoval 18. září 2007 v zápase Ligy mistrů UEFA proti Werderu Brémy, který Real Madrid vyhrál 2:1. V utkání Robben střídal Raúla. Ligový debut přišel 23. září 2007 v utkání s Realem Valladolid (zápas skončil remízou 1:1), v němž Robben střídal Roystona Drenthe.\n\n28. srpna 2009 přestoupil za 25 000 000 € do Bayernu Mnichov. V roce 2010 získal v Německu ocenění Fotbalista roku.\n\nNa konci sezóny 2011/2012 neproměnil několik důležitých penaltových kopů, i proto jeho klub Bayern Mnichov nezískal v sezóně ani jednu trofej, ke kterým měl blízko (např. vítězství v německém poháru DFB-Pokal (zde ale penaltu proměnil) a v Lize mistrů UEFA, ve finále Ligy mistrů UEFA neproměnil za nerozhodného stavu 1:1 pokutový kop v prodloužení proti Petru Čechovi z Chelsea FC). O tři dny později v přátelském utkání Bayernu Mnichov proti reprezentaci Nizozemí se dostal ve druhém poločase na hřiště a byl vypískán frustrovanými fanoušky Bayernu. Ve finále DFB Pokalu proti Borussii Dortmund tentokrát se štěstím proměnil pokutový kop, na vítězství to nestačilo, bavorský klub podlehl soupeři 2:5. 3. května 2012 klub oznámil, že s Arjenem Robbenem prodloužil smlouvu až do roku 2015.\n\n31. října 2012 v zápase DFB-Pokalu proti 1. FC Kaiserslautern vstřelil dva góly, Bayern zvítězil 4:0. Ve 22. kole bundesligové sezóny 2012/13 zaznamenal gól na hřišti Wolfsburgu, když skóroval v 92. minutě. Zápas skončil vítězstvím Bayernu 2:0. 22. února 2013 byl na hřišti při drtivé domácí výhře 6:1 nad Werderem Brémy, v ligovém zápase vstřelil jeden gól. Ve 27. bundesligovém kole 30. března 2013 vstřelil 2 góly při kanonádě 9:2 nad Hamburkem. S klubem slavil v sezóně zisk ligového titulu již 6 kol před koncem soutěže, ve 28. kole německé Bundesligy. V posledním kole Bundesligy 17. května 2013 vstřelil gól proti Borussii Mönchengladbach (výhra 4:3).\n\nV základní skupině F Ligy mistrů 2012/13 7. listopadu 2012 vstřelil jeden gól francouzskému týmu Lille OSC a podílel se tak na jeho debaklu 6:1. V prvním zápase semifinále 23. dubna 2013 byl u výhry 4:0 nad Barcelonou, která byla dosud suverénní. Robben odehrál stejně jako jeho spoluhráči velmi dobré utkání a v 73. minutě vstřelil třetí gól svého celku. Bayern si zajistil výbornou pozici do odvety. Arjen se jednou trefil i v odvetě 1. května, Bayern zvítězil na Camp Nou 3:0 a suverénním způsobem postoupil do finále. V něm 25. května ve Wembley proti Borussii Dortmund přihrál na první gól Mario Mandžukićovi a sám vstřelil vítězný gól krátce před koncem řádné hrací doby, když se prokličkoval k zakončení v pokutovém území. Bayern zvítězil 2:1, získal nejprestižnější pohár v evropském fotbale a Robben byl ústřední postavou finálového duelu. Ve finále DFB-Pokalu 1. června 2013 porazil Bayern s Robbenem v sestavě VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii.\n\n27. července 2013 na začátku nové sezóny vstřelil dva góly v utkání DFL-Supercupu (německý fotbalový Superpohár), ale Bayern podlehl Borussii Dortmund na stadionu Signal Iduna Park 2:4. 23. října 2013 v domácím utkání Ligy mistrů 2013/14 proti Viktorii Plzeň se po faulu na něj kopal pokutový kop, který proměnil Franck Ribéry. Souboj německého mistra s českým vyzněl jednoznačně pro Bayern 5:0. Pouť Bayernu skončila v semifinále proti Realu Madrid, Robben ale mohl na konci sezony slavit obhajobu ligového titulu a vítězství v německém poháru.\n\n21. 10. 2014 vstřelil v základní skupině E Ligy mistrů UEFA 2014/15 dva góly italskému klubu AS Roma, Bayern vyhrál v Itálii vysoko 7:1.\n\nPod novým trenérem Nikem Kovačem odstartoval sezónu na střídačce. Do druhého poločasu proti Hoffenheimu nastoupil namísto zraněného Comana a v nastaveném čase přidal další gól na 3:1.\nVe třetím kole proti Leverkusenu pomohl ke třetí výhře v Bundeslize v řadě, když v 17. minutě střelou z voleje poslal Bayern do vedení. Ten nakonec farmaceutický celek porazil 3:1.\n\nV posledním kole Bundesligy naposledy nastoupil za Bayern a při výhře 5:1 vstřelil jeden z pěti gólů do sítě Eintrachtu Frankfurt.\n\nV A-mužstvu Nizozemska debutoval 30. dubna 2003 v přátelském utkání proti hostujícímu Portugalsku. Do střetnutí nastoupil v průběhu druhého poločasu, zápas skončil remízou 1:1. V kvalifikaci na MS 2014 přispěl třemi góly k postupu Nizozemska na mundial.\n\nZúčastnil se Eura 2004 v Portugalsku, Eura 2008 ve Švýcarsku a Rakousku, Eura 2012 v Polsku a na Ukrajině, Mistrovství světa 2006 v Německu, Mistrovství světa 2010 v Jihoafrické republice a Mistrovství světa 2014 v Brazílii.\n\nMistrovství Evropy 2012 v Polsku a na Ukrajině se Nizozemsku vůbec nezdařilo. Ačkoli bylo po suvérénní kvalifikaci považováno za jednoho z největších favoritů, prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Robben odehrál všechny tři zápasy.\n\nTrenér Louis van Gaal jej vzal na Mistrovství světa 2014 v Brazílii. Robben se v prvním utkání proti Španělsku podílel na debaklu soupeře 5:1 dvěma góly, druhý dal po krásné individuální akci. Ve druhém zápase Nizozemska v základní skupině B proti Austrálii (výhra 3:2) vstřelil jeden gól. Nizozemsko šlo do vyřazovací fáze s devíti body z prvního místa. V osmifinále proti Mexiku (výhra 2:1) byl u obou gólových situací, kdy Nizozemci museli otáčet nepříznivý stav. Před druhým gólem rozhodčí odpískal zákrok na něj v pokutovém území. Ve čtvrtfinále s Kostarikou (0:0, 4:3 na penalty) proměnil stejně jako jeho tři spoluhráči v závěrečném penaltovém rozstřelu svůj pokus a Nizozemsko postoupilo mezi čtyři nejlepší celky turnaje. V semifinále s Argentinou po výsledku 0:0 šel také kopat penaltu a proměnil ji. Nizozemci ale v rozstřelu podlehli 2:4 a šli do boje o bronzové medaile proti Brazílii, který vyhráli 3:0. Robben byl na turnaji tahounem mužstva.\n\n"}
{"id": "98356", "url": "https://cs.wikipedia.org/wiki?curid=98356", "title": "Holubinkotvaré", "text": "Holubinkotvaré\n\nHolubinkotvaré (Russulales) jsou řádem rouškatých hub, zahrnující rody jako je holubinka, ryzec a mnoho dalších. Morfologicky je to heterogenní skupina, plodnice mohou být rozlité, kloboukaté nebo gasteroidní (=podobně jako pýchavky), hymenofor kloboukatých zástupců může být hladký, pórovitý nebo lupenitý, podobně jako u lupenotvarých. Výtrusy (basidiospory) jsou amyloidní a často ornamentované.\n\nTypickým znakem jsou kulovité buňky vzniklé přeměnou hyf - sférocysty. Plodnice jsou lámavé všemi směry, křehké, „kruché“. U mnoha zástupců jsou přítomné \"gleoplerní\" hyfy s olejovitým nebo mléčným obsahem (mléčnice).\n\nHolubinkotvaré jsou dřevní parazité nebo saprofyté, některé druhy jsou mykorhizní.\n\n"}
{"id": "98357", "url": "https://cs.wikipedia.org/wiki?curid=98357", "title": "Jan Kromkamp", "text": "Jan Kromkamp\n\nJan Kromkamp (* 17. srpna 1980, Makkinga, Nizozemí) je bývalý nizozemský fotbalový obránce, který svou hráčskou kariéru ukončil v červnu 2013 v nizozemského klubu Go Ahead Eagles.\n\nZačínal jako záložník, ale pod vedením trenéra Co Adriaanseho našel svou pozici na pravém okraji obrany. Góly ale nezapomněl dávat, patří ke střelecky disponovaným obráncům.\n\nKromkamp náleží k nové generaci nizozemských hráčů, kteří vešli do povědomí díky nominaci do národního týmu Marcem van Bastenem. Svůj debut měl Kromkamp 18. srpna 2004 proti Švédsku, zápas tehdy skončil nerozhodně 2:2. V následující sezóně se stal stálým členem reprezentace i svého někdejšího týmu AZ Alkmaar.\n\nPo výborných výsledcích, které dosáhl v AZ se na začátku sezóny 2005/06 rozhodl odejít do španělského týmu Villarreal CF. Dlouho ale v týmu nepobyl 29. prosince 2005 se stěhoval do Liverpoolu výměnou za Josemiho. Svůj debut v Premier League měl o pár dní později 7. ledna v pohárovém zápase, který Liverpool vyhrál 5:3, ale poté se do sestavy dostával spíše sporadicky.\n\nBěhem krátkého působení v Liverpoolu se výrazněji neprosadil, upozornil na sebe jen v pohárových zápasech a ačkoli byl jednou z tváří Liverpoolu pro novou sezónu 2006/07 byl 31. srpna prodán do PSV Eindhoven.\n\n23. června 2013 oznámil konec kariéry kvůli chronickým problémům s koleny.\n\nKrátce po Kromkampově přestupu do Liverpoolu přiznal nizozemský reprezentační trenér Marco van Basten, že by jej raději viděl v jiném týmu, kde by měl stálé místo v sestavě a hrál by pravidelně, čímž označil jeho přestup za chybný tah v jeho kariéře.\n\nPřestože van Basten kritikou nikterak nešetřil, povolal jej do nominace na mistrovství světa ve fotbale v roce 2006, Kromkamp poté v médiích prezentoval svůj vděk van Bastenovi, ačkoli si v žádném zápase nezahrál.\n\nLiverpool FC\n\nPSV Eindhoven\n"}
{"id": "98359", "url": "https://cs.wikipedia.org/wiki?curid=98359", "title": "Jítrava", "text": "Jítrava\n\nJítrava ( ) je část obce Rynoltice v okrese Liberec ve stejnojmenném kraji. Leží pod Ještědsko-kozákovským hřbetem na horním toku Panenského potoka asi 2,5 km severovýchodně od Rynoltic. Při sčítání lidu roku 2001 měla Jítrava 82 domů a 137 obyvatel.\n\nNa severozápadním konci vsi se nacházela osada Feldhäuser (též Sechshäuser), zaniklá po druhé světové válce. Její přesná poloha byla na úpatí návrší při hlavní silnici I/13, v okolí místa se souřadnicemi 50.7954117N a 14.8403414E.\n\nJítrava je poprvé uváděna roku 1370 pod jménem Ditherivilla, později Dittersdorf nebo Dittrichsdorf. Za husitských válek však byla vypálena a později musela být založena znovu, tentokrát pod jménem . Český název Jítrava je doložen v roce 1848, ve stejné době měla obec 159 domů a 1 082 obyvatel. Do roku 1878 pracovalo mnoho obyvatel vsi jako kameníci v pískovcových lomech na Vysoké nebo ve vápencových dolech na Ještědském hřbetu.\n\n\n\nPoblíž obce začíná Mezinárodní naučná stezka Lužické a Žitavské hory. \n\n"}
{"id": "98362", "url": "https://cs.wikipedia.org/wiki?curid=98362", "title": "André Ooijer", "text": "André Ooijer\n\nAntonius Maria Ooijer (* 11. července 1974 Amsterdam) je bývalý nizozemský obránce, naposledy hrál za Ajax Amsterdam. Působil 3 sezóny také v anglickém klubu Blackburn Rovers. Zastával především defenzivní činnost, ale nastupoval i v záložní řadě. Poslední zápas své profesionální kariéry odehrál za Ajax 2. května 2012 proti klubu VVV-Venlo.\n\nOoijer byl členem nizozemské reprezentace na MS 1998, ale nenastoupil v žádném zápase. Jeho debut v dresu oranjes se tak uskutečnil až o rok později, 5. června 1999 v zápase proti Brazílii, když ho trenér Frank Rijkaard poslal na hřiště místo zraněného Michaela Reizigera.\n\n"}
{"id": "98363", "url": "https://cs.wikipedia.org/wiki?curid=98363", "title": "Hřibotvaré", "text": "Hřibotvaré\n\nHřibotvaré (Boletales) je řád hub, do kterého patří známé rody hřib, kozák, klouzek nebo čechratka rodu Paxillus. Plodnice jsou vždy jednoleté, kloboukaté, zřídka rozlité. Hymenofor naspodu klobouku bývá většinou pórovitý (rourkatý), může být i lupenitý nebo žilnatý.\n\nJsou to dřevní saprofyté (hnědá hniloba) nebo žijí v symbióze s rostlinami (mykorhiza), několik druhů je parazitických.\n\n"}
{"id": "98367", "url": "https://cs.wikipedia.org/wiki?curid=98367", "title": "Tim de Cler", "text": "Tim de Cler\n\nTim de Cler (* 8. listopadu 1978) je bývalý nizozemský fotbalový obránce. Mimo Nizozemska působil na Kypru v týmu AEK Larnaka, kde v létě 2013 ukončil kariéru.\n\nV Alkmaaru působil od roku 2002, kde přestopil z Ajaxu Amsterdam. V Ajaxu nebyl špatným hráčem, ale netěšil se z přízně někdejšího trenéra Ronalda Koemana, který mu doporučil přestup do Alkmaaru. V sezoně 2004/2005 byl zvolen třetím nejlepším hráčem nizozemské ligy, kde se umístil hned za Dirkem Kuytem a Phillipem Cocu.\n\n22. června 2007 podepsal čtyřletý kontrakt s Feyenoordem.\n\nSvůj reprezentační debut si odbyl v srpnu 2005 v zápase proti Německu. Zprvu působil jako náhrada za Giovanni van Bronckhorsta poté se propracoval i do základní sestavy.\n\n"}
{"id": "98368", "url": "https://cs.wikipedia.org/wiki?curid=98368", "title": "Hedwiges Maduro", "text": "Hedwiges Maduro\n\nHedwiges Eduard Martinus Maduro (*13. února 1985 v Almere) je nizozemský fotbalový záložník, který v současnosti hraje v klubu FC Groningen. Maduro působí na postu defenzivního záložníka, může však působit i na postu obránce.\n\nV profi kopané debutoval v dresu AFC Ajax, se kterým vyhrál dvakrát nizozemský fotbalový pohár (2005/06, 2006/07) a třikrát nizozemský Superpohár (2005, 2006, 2007). V letech 2008–2012 hrál ve španělské Valencii, s ní vyhrál Copa del Rey (2007/08). V letech 2012–2014 působil v jiném španělském klubu Sevilla FC. V lednu 2014 přestoupil do řeckého celku PAOK FC.\n\nV srpnu 2015 se vrátil do vlasti a podepsal smlouvu s FC Groningen.\n\nHrál na domácím Mistrovství světa hráčů do 20 let 2005 v Nizozemsku, kde jeho tým vypadl ve čtvrtfinále proti Nigérii v penaltovém rozstřelu. \nV roce 2007 byl součástí nizozemské reprezentace do 21 let na domácím Mistrovství Evropy hráčů do 21 let, kde Nizozemsko vybojovalo zlaté medaile. Rozhodl svým gólem zápas v základní skupině A proti Izraeli (1:0). V semifinále s Anglií došlo po výsledku 1:1 na penaltový rozstřel, v něm Maduro své dva pokusy proměnil a přispěl tak postupu do finále (rozstřel skončil poměrem 13:12 ve prospěch Nizozemska). Ve finále porazili Nizozemci Srbsko 4:1.\nS reprezentací do 23 let se zúčastnil také Letních olympijských her 2008 v Číně, kde byli Nizozemci vyřazeni ve čtvrtfinále Argentinou po výsledku 1:2 po prodloužení.\n\nV A-mužstvu Nizozemska debutoval 26. března 2005 v kvalifikačním zápase v Bukurešti proti domácímu týmu Rumunska, když měl na svém kontě teprve tři ligové starty za Ajax Amsterdam. Šel na hřiště v 73. minutě za stavu 1:0, utkání nakonec skončilo vítězstvím Nizozemska 2:0.\n\n"}
{"id": "98371", "url": "https://cs.wikipedia.org/wiki?curid=98371", "title": "Mark van Bommel", "text": "Mark van Bommel\n\nMark Peter Gertruda Andreas van Bommel (* 22. dubna 1977, Maasbracht) je bývalý nizozemský fotbalový záložník. Profesionální kariéru ukončil v nizozemském klubu PSV Eindhoven. Byl znám svou tvrdou hrou často až za hranicí fair play, nebyly mu cizí ani ostré fauly s úmyslem zastavit za každou cenu protihráče. Website Inside World Soccer jej zařadil na 8. místo v žebříčku nečistě hrajících fotbalistů.\n\nZa svou kariéru vyhrál celkem 8 titulů ve čtyřech evropských ligových soutěžích, čtyři s PSV Eindhoven v Eredivisie, dva s Bayernem Mnichov v německé Bundeslize, jeden s Barcelonou v Primera División a jeden s AC Milan v Serii A.\n\nV letech 2001 a 2005 byl zvolen holandským fotbalistou roku, a v tomtéž roce přestoupil z PSV do FC Barcelona, kde se sice velmi dobře prezentoval, ale zřejmě kvůli obrovské konkurenci v týmu se o rok později stěhoval do Bayernu Mnichov, kde byl kapitánem. Poté byl členem AC Milan. Po vypršení smlouvy s AC Milan odchází zadarmo do PSV Eindhoven, kde jako kapitán týmu končí na konci sezóny 2012/13 kariéru. Poslední zápas odehrál v květnu 2013 proti FC Twente (porážka 1:3), byl v něm po druhé žluté kartě vyloučen ze hřiště. PSV skončil na druhém místě ligové tabulky za vítězným Ajaxem.\n\nMistrovství světa ve fotbale 2006 v Německu byl první velký turnaj, kterého se van Bommel účastnil, vinou zranění achillovky přišel o EURO 2004.\n\nMistrovství Evropy 2012 v Polsku a na Ukrajině se Nizozemsku vůbec nezdařilo. Ačkoli bylo po suvérénní kvalifikaci považováno za jednoho z největších favoritů, prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Van Bommel odehrál celé střetnutí proti Dánsku a první poločas s Německem.\n\n\n\n\n"}
{"id": "98372", "url": "https://cs.wikipedia.org/wiki?curid=98372", "title": "Chorošotvaré", "text": "Chorošotvaré\n\nChorošotvaré (Polyporales, dříve Aphyllophorales) je řád dřevokazných hub, které tvoří víceleté, koncentricky vrstvené plodnice, obvykle bokem přirostlé k podkladu. Hymenofor může být hladký, nebo tvoří lamely, nebo je pórovitý. Většina chorošotvarých je nejedlá.\n\nKromě různých druhů chorošů, bělochorošů a dřevokazů nalezneme mezi chorošotvarými i kotrče a krásnoporky, které nemají typickou stavbu plodnice. Mezi chorošotvaré patří konkrétně např. choroš šupinatý, choroš zimní, choroš smolonohý, anýzovník vonný či hnědák Schweinitzův.\n\n"}
{"id": "98377", "url": "https://cs.wikipedia.org/wiki?curid=98377", "title": "Rychnov nad Kněžnou", "text": "Rychnov nad Kněžnou\n\nRychnov nad Kněžnou () je město s rozšířenou působností v Královéhradeckém kraji v severovýchodních Čechách. Město leží v Orlické tabuli na řece Kněžné a obyvatel a rozlohu 3495 ha. Historické jádro města je městskou památkovou zónou.\n\nSousedními obcemi sídla jsou Vamberk, Lupenice, Tutleky, Synkov-Slemeno, Libel, Třebešov, Černíkovice, Solnice, Lukavice, Liberk, Javornice a Jahodov.\n\nMěsto bylo založeno v průběhu kolonizace podhůří Orlických hor, když pruh země v okolí Rychnova táhnoucí se směrem do hor obdržel od Přemysla Otakara II. Heřman z Drnholce (jeho otec Vilém z Drnholce byl ve službách Přemysla Otakara II. a držel Ústí nad Orlicí). Heřman držel také úřad podkomořího (1261–1266). První písemná zmínka o Rychnově nad Kněžnou se právě vztahuje k osobě Heřmana z Drnholce, který figuruje jako svědek na listině Přemysla Otakara II. vydané 1. února 1258 ve Vídni (\"Hermannus de Richenawe\"). Heřman si postavil dřevěný hrad a bylo obydleno podhradí a úrodná niva u řeky.\n\nRychnovem procházela i jedna z významných stezek, po níž proudili do města obchodníci (právo trhu je písemně doloženo až později). S městečkem byl založen i kostel sv. Havla, oltář byl vysvěcen roku 1313. Prvním jménem známým farářem byl Dominik, jenž byl po své smrti nahrazen Kunratem, synem měšťana Hanuše z Rychnova.\n\nRychnovské panství pak až do počátku 15. století bez problémů drželi potomci Heřmana z Rychnova. Páni z Rychnova patřili mezi významné české rody. Nezletilým synům Jetřicha († 1400) byl poručníkem Boček z Kunštátu a Poděbrad. Dva z nich, Jan a Hynek, se za husitských válek přidali na stranu táborskou, takže král Zikmund považoval rychnovské panství za odumřelé léno a svěřil ho Půtovi z Častolovic. Potomci Jana z Rychnova († 1433) však panství udrželi a v jejich rukou zůstalo až do konce století. V Rychnově pak vládl Jan mladší (1440−1471) a po něm jeho synové Albrecht a Heřman a synovci Jindřich a Heřman.\n\nRoku 1488 obdržel Rychnov od Vladislava II. právo na městský znak (\"Na červeném štítě leží jelen, desaterák, s hlavou otočenou vlevo, v přirozených barvách, na něm sedí panna v modrých šatech podávající jelenu pravou rukou dvojité zelené lekno.\") a na dva výroční trhy; měšťanům bylo navíc dovoleno pečetit zeleným voskem.\n\nAlbrecht a Heřman byli posledními majiteli Rychnova z rodu Rychnovských, neboť Albrecht prodal město roku 1497 Vilémovi z Pernštejna, jenž vytvořil ve východních Čechách rozsáhlé dominium. Rychnov tehdy zaznamenal růst a stavební rozvoj. Vilém z Pernštejna daroval městu roku 1498 pastvinu Láň; roku 1503 zrušil ve městě panský dvůr a rozprodal ho. Vilémovo sídlo bylo v Pardubicích. Rychnovu vládl až do své smrti roku 1521, kdy české majetky zdědil jeho syn Vojtěch z Pernštejna (viz Pernštejnové). Poté se město dostalo do držení Trčků z Lípy. Město Rychnov bylo poddanské. Jeho vztah a závislost na své vrchnosti byl tehdy zřejmý. Snaha města o získání práv královských měst byla úspěšná až v roce 1561, kdy císař Ferdinand I. udělil městu právo volby obecních starších, pomocného samosprávného sboru. Burian Trčka z Lípy byl dobrý hospodář, předvídavý v hospodářském podnikání a tolerantní ve věcech víry. V roce 1577 vymohl na Rudolfu II. třetí výroční trh. V roce 1587 prodal Burian Trčka z Lípy Rychnov nad Kněžnou bohatému radnímu Starého Města pražského Kryštofu Betenglovi z Neuenperka, který teprve nedávno získal erb. Betenglové byli patricijská rodina, pocházející ze Švýcarska, která zbohatla obchodem a na finančních transakcích. Hlásili se k podobojí a někteří členové rodiny i k českým bratrům. Kryštof Betengl starší dokonce vystavěl pro české bratry kostel. Od roku 1582 vlastnili Betenglové i panství Borohrádek, se kterým nově přikoupené panství Rychnov na dlouhá léta spojili. Pro Rychnov nad Kněžnou objednali jeden z nejtěžších zvonů pojmenovaný jménem Kryštof. Ulit byl Janem Benešovským z Moravské Třebové. Betenglové se starali o školu, o řemesla, o špitál apod. Poslední člen rodu, Kryštof mladší, podporoval velmi vydatně stavovský odboj a panství mu bylo proto konfiskováno. V roce 1623 získal panství císařský rada a viceprezident dvorské komory Vincenc Muschinger z Gumpendorfu, poté krátce Rychnov vlastnila císařovna Eleonora, následně přešel do majetku Kolovratů.\n\nDne 14. července 1926 navštívil Rychnov nad Kněžnou prezident republiky Tomáš Garrigue Masaryk. Po slavnostním přivítání starostou města Františkem Holoubkem a zástupy na náměstí pronesl projev k obyvatelstvu a poté se odebral s delegací, ve které byl také Edvard Beneš v průvodu na zámek, aby navštívil Bohuslava Kolowrata. Po obědě v Národním domě odjel automobily do Kostelce nad Orlicí a odtamtud v 18:18 hodin připraveným zvláštním vlakem do Prahy.\n\nVe městě a jeho okolí sídlí podniky zaměřené především na strojírenský průmysl. Na katastru města se nachází strategická průmyslová zóna Solnice - Kvasiny - Rychnov nad Kněžnou, která zaměstnává okolo 15 000 pracovníků. Na Rychnovsku je dlouhodobě nejnižší nezaměstnanost v rámci celé ČR.\n\n\n\n\n\n\n\nMezi hlavní kulturní instituce ve městě patří Pelclovo divadlo, Městské kino a Městská knihovna. O kulturu ve městě se stará organizace zřízená městem Kultura Rychnov nad Kněžnou, s.r.o.\n\n\n\n\n\n\n\n\n\nDříve byly součástí města také dnes samostatné obce Jahodov, Lukavice a Synkov.\n\n\n\n\n"}
{"id": "98380", "url": "https://cs.wikipedia.org/wiki?curid=98380", "title": "V hoře", "text": "V hoře\n\nV hoře je název třetího řadového alba pražské písničkářky Radůzy. Nahráno bylo během února a března 2005 v pražském studiu Largo a vyšlo v dubnu téhož roku. Tvoří jej celkem 21 skladeb.\n\n\n"}
{"id": "98388", "url": "https://cs.wikipedia.org/wiki?curid=98388", "title": "Bolševník Sosnowského", "text": "Bolševník Sosnowského\n\nBolševník Sosnowského (\"Heracleum sosnowskyi\") je jeden ze tří druhů obřích bolševníků, které v současné době invadují do Evropy. Je trochu ve stínu svých blízce příbuzných kolegů, kterými jsou bolševník perský a zejména bolševník velkolepý, jejichž invaze jsou na většině území Evropy úspěšnější – výjimku představuje oblast Pobaltí, kde oba své příbuzné převálcoval. Velký podíl na poznání ekologie tohoto druhu mají lotyšští vědci, kteří se jím zabývali právě kvůli nutnosti vyvinout efektivní způsoby, jak jeho invazi čelit. Vzhledem i většinou vlastností je velmi podobný s bolševníkem velkolepým.\n\nPůvodní oblastí výskytu bolševníku Sosnowského je oblast středního a východního Kavkazu. V současné době je aktuální jeho invaze do Evropy, která nabyla katastrofálního rozsahu v Pobaltí, zejména pak v Lotyšsku. Jeho výskyt byl zaznamenán též v Polsku, Rusku, Bělorusku a Ukrajině. Izolované enklávy byly nalezeny v Maďarsku a Německu, kde však hrozbu od tohoto druhu zcela zastiňuje probíhající invaze bolševníku velkolepého. Bolševník Sosnowského rozšířili po Evropě zemědělci, kteří jej v západní a severozápadní části SSSR pěstovali jakožto krmivo pro dobytek. V některých oblastech Ruska (zejména na severu) se pěstuje dosud, většinou se však od jeho využití upustilo, neboť maso a mléko zvířat jím krmených dostávaly nežádoucí příchuť a v úvahu byla vzata i rizika spojená s pěstováním této rostliny, zejména její ochota invadovat do neobhospodařované přírody a zdravotní rizika plynoucí ze styku s touto rostlinou.\n\nV létě 2015 byla v Polsku oznámena smrt důchodkyně, která se spálila a intoxikovala šťávami bolševníku Sosnowského při sečení trávy.\n\n\n\n\n\n\n"}
{"id": "98396", "url": "https://cs.wikipedia.org/wiki?curid=98396", "title": "Baumanova vozovna", "text": "Baumanova vozovna\n\nBaumanova vozovna ( ) je jedna z vozoven moskevských tramvají.\n\nVozovna se nachází ve čtvrti Rostokino, na severu Moskvy. Plán postavit tramvajovou vozovnu právě zde pochází již dob před Říjnovou revolucí. S výstavbou se ale začalo až teprve v sovětských dobách, roku 1932. O dva roky později již byla dokončena a objevily se zde i první tramvaje. V roce 1937 sem byly přemístěny také další tramvajové vozy z novorjazaňské vozovny, která byla přebudována na trolejbusovou. Baumanova vozovna nese svůj současný název až od této doby, dříve se jmenovala podle okolní čtvrti – \"Rostokino\".\n\nOd roku 1999 existovala ve vozovně stálá expozice věnovaná historii tramvajové dopravy v Moskvě. Její součástí byly, kromě jiných, též i zrekonstruované vozy typů T2SU (rok výroby 1960, poslední existující a jediná historická v Rusku) a T3SU. Po zrušení muzea někdy na začátku 21. století sbírka historických tramvají chátrá. \n\n"}
{"id": "98399", "url": "https://cs.wikipedia.org/wiki?curid=98399", "title": "Giro d'Italia 2006", "text": "Giro d'Italia 2006\n\nZávod\n\nDélka závodu 3526 km. Celkem 21 etap (dvě individuální časovky, jedna týmová časovka, pět horských). Netradičně se první čtyři etapy jely v Belgii. Podle odborníků nejtěžší trasa za posledních deset let - kvůli velkému množství náročných stoupání. Počasí znemožnilo absolvovat plánovaný výjezd na Plan de Corones v 17. etapě, který měl být vrcholem závodu.\n\nCelková klasifikace - růžový trikot\n\nIvan Basso prožil nádherné tři týdny. Byl bezkonkurenční. Měl za zády nejsilnější tým. Vyhrál tři etapy. Tu poslední, královskou, pro svého čerstvě narozeného syna.\nDruhý Jose Enrique Guttierez nevyhrál žádnou etapu. Neútočil. Přesto skončil s jistotou a zaslouženě druhý. Základ svého úspěchu položil výbornou časovkou a poté se zarputile držel v kontaktu za útočícím Simonim. A nikdo jiný ho v horách nepředjel! Italský borec mu zmizel z dohledu až na Mortirolu, ale to už bylo příliš pozdě. Druhé místo je fantastickým úspěchem a pro tým vítanou devízou při jednání se sponzory na příští rok.\n\nAž s třetím místem se musel spokojit Gilberto Simoni, který potvrdil své renomé skvělého vrchaře a zkušeného etapového jezdce, ale bohužel také pověst muže, který neumí prohrávat. Opět dobyl místo na stupních vítězů, když do své bilance připsal již čtvrtý bronz, a v závěrečném týdnu svými útoky zachránil závod před nudnou dominancí Ivana Bassa. Jejich vzájemný únik na Mortirolu v sobotní královské etapě byl vrcholem třítýdenního závodu. Simoni pak v posledních kilometrech závěrečného stoupání už nestačil a stejně jako v posledních dvou letech mu etapové vítězství proklouzlo mezi prsty. Přes zklamání si Simoni měl odpustit dvojsmyslné narážky na Bassovu nepřirozenou výkonnost a zejména obvinění Bassa, že mu nabízel etapové vítězství za peníze.\n\nV centru pozornosti byl samozřejmě také Jan Ullrich, který pojal závod v Itálii jako součást přípravy na Tour de France. Proto také nedokončil, když slezl z kola kvůli bolestem zad dvě etapy před cílem. Všechny však oslnil svým vítězstvím v časovce.\n\nŘada favoritů nenaplnila očekávání. Paolo Savoldelli jako loňský vítěz byl daleko od obhajoby. Zda to bylo kvůli alergii nebo nedostatečné přípravě ví jen on sám. Ohromil sice vítězstvím v úvodní časovce, ale v horách nestačil. Bojoval a rval se o vteřinky, ale v cíli z toho bývaly stejně spíše minuty. A nebýt vydatné pomoci Danielsona s Rubierou a jeho neuvěřitelných sjezdařských dovedností (na Mortirolu i San Carlu sjel po minutě!) bylo by hůře. Přesto potvrdil, že je nadprůměrným etapovým jezdcem (skončil pátý) se skvělou morálkou.\n\nDanilo di Luca byl loni čtvrtý a letos pomýšlel výše. Za favorita jej měli i odborníci. Italský krasavec se však nepotkal s formou. Ze hry vypadl již na Lancianu a úplně vyhořel v časovce. Pak ho již CSC přestalo hlídat a di Luca mohl zaútočit alespoň na etapový vavřín. Dostal se do vítězného úniku, ale nakonec byl daleko od míst, kde Voigt daroval vítězství Garatemu. Ambiciózními prohlášeními nešetřil ani Damiano Cunego, který si vylepšil reputaci až v samotném závěru, kdy se protáhl na konečné čtvrté místo.\n\nBodovací soutěž - fialový trikot\n\nNejvětší favoritem byl před závodem Alessandro Petacchi. Pád už ve třetí etapě jej ovšem připravil nejen o možnost uspět na Giru, ale také na Tour. Bez svého kapitána byli pak byli u Milramu bezradní. Mohli se sice utěšovat, že jsou jediným týmem, který umí rozjet spurt, jenže ve svých řadách nenašli nikoho, kdo by práci dokončil a vyhrál. Po Petacchiho zbyl v pelotonu jediný špičkový rychlík. Robbie McEwen potvrdil svou extratřídu. Vyhrál s velkým přehledem tři etapy a prohrál jenom, když musel dotahovat ztrátu, kterou nabral ve stoupání. Podle očekávání to zabalil, jakmile se začaly rýsovat první hory. Lze ovšem konstatovat, že konkurence sprinterů zde byla slabá. I díky tomu, že organizátoři jim nabídli jen minimum příležitostí.\n\nVítězství pak obhájil Paolo Bettini. Podle očekávání. V malé konkurenci nevadilo, že není klasickým sprinterem. Důležité bylo sbírat body a dokončit. Přesto se nadřel možná více, než sám předpokládal. V poslední etapě musel skončit bezpodmínečně nejhůře pátý, aby přeskočil průběžně vedoucího Bassa. Povedlo se, ale školácky se přitom nechal zavřít u bariéry, čímž demonstroval, že orientaci v hromadných dojezdech musí zlepšit.\n\nVrchařská soutěž - zelený trikot\n\nVyhrál ji Juan Manuel Garate. Španělský šampión vytěžil maximum ze dvou úniků a vítězství na Cima Coppi, která je oceněna dvojnásobným přídělem bodů. Při vší úctě k Garatemu nejlepším vrchařem byl ovšem Piepoli. Holohlavý Ital dokázal pracovat pro týmovou jedničku a ještě dvakrát porazit Bassa. Kdyby měl volnou ruku, zelený trikot by zřejmě patřil jemu.\n\nPřekvapení\n\nV rovinatých etapách určitě vycházející hvězda německé cyklistiky Stefan Schumacher. Jeho vítězství na klasické trati v Namuru bylo fantastické a byl za něj odměněn dnem v růžovém. V posledním týdnu přejel bez problémů hory a přidal druhé vítězství.\nV celkovém pořadí byl neskutečně vysoko Sandy Casar a ze škatulky domestiků vystoupil devátým místem Hugo Peňa. Přesto musíme za největší bombu považovat druhého Guttiereze.\n\nTým\n\nPodle tabulek Phonak. Podle mínění mnohých pak CSC, které dovezlo Bassa k vítězství, vyhrálo týmovou časovku a bez potíží kontrolovalo dva týdny závod. Soutěž fair play vyhrál kontinentální tým Ceramica-Panaria, jehož závodníci byli každý den velice aktivní.\n\nVýsledky\n\nCelková klasifikace\n1 Ivan Basso (Ita) Team CSC 91.33.36\n2 José E. Gutierrez Cataluna (Špa) Phonak Hearing Systems 9.18\n3 Gilberto Simoni (Ita) Saunier Duval-Prodir 11.59\n4 Damiano Cunego (Ita) Lampre-Fondital 18.16\n5 Paolo Savoldelli (Ita) Discovery Channel Pro Cycling Team 19.22\n6 Sandy Casar (Fra) Française des Jeux 23.53\n7 Juan Manuel Garate (Špa) Quick Step-Innergetic 24.26\n8 Franco Pellizotti (Ita) Liquigas 25.57\n9 Victor Hugo Pena Grisales (Kol) Phonak Hearing Systems 26.27\n10 Francisco J. Vila Errandonea (Spa) Lampre-Fondital 27.34\n\nBodovací soutěž\n\n1 Paolo Bettini (Ita) Quick Step-Innergetic 169 bodů\n2 Ivan Basso (Ita) Team CSC 158\n3 José E. Gutierrez Cataluna (Špa) Phonak Hearing Systems 132\n4 Olaf Pollack (Něm) T-Mobile Team 104\n5 Paolo Savoldelli (Ita) Discovery Channel Pro Cycling Team 95\n\nVrchařská soutěž\n1 Juan Manuel Garate (Špa) Quick Step-Innergetic 64 bodů\n2 Ivan Basso (Ita) Team CSC 56\n3 Fortunato Baliani (Ita) Ceramica Panaria-Navigare 52\n4 Leonardo Piepoli (Ita) Saunier Duval-Prodir 32\n5 José E. Gutierrez Cataluna (Špa) Phonak Hearing Systems 27\n\n"}
{"id": "98400", "url": "https://cs.wikipedia.org/wiki?curid=98400", "title": "Jan Volný (jazykovědec)", "text": "Jan Volný (jazykovědec)\n\nPhDr. Jan Volný (12. září 1886 Lukavec – 5. ledna 1955) byl český jazykovědec, dialektolog, lexikograf, autor německo-českých a česko-německých slovníků a učebnic němčiny a středoškolský pedagog.\n\n"}
{"id": "98401", "url": "https://cs.wikipedia.org/wiki?curid=98401", "title": "František Sláma", "text": "František Sláma\n\nFrantišek Sláma (19. listopadu 1923, Herálec pod Žákovou horou – 5. května 2004, Říčany) byl prvním českým violoncellistou, který se intenzivně věnoval interpretaci předklasické hudby (1954–1997). Působil také jako hudební publicista a pedagog.\n\nPocházel z chudé oblasti Českomoravské vrchoviny. Hrál ve venkovské kapele, pracoval jako lesní a stavební dělník. Hudbu mohl začít studovat až v osmnácti letech, zejména zásluhou významného cellového pedagoga Karla Pravoslava Sádla, který ho také seznámil se základy violoncellové hry. Studia ukončil v roce 1952 absolutoriem na Akademii múzických umění, opět jako žák K. P. Sádla. V letech 1946–1948 byl violoncellistou Talichova Českého komorního orchestru a členem jeho komorních souborů, s nimiž spolupracoval ještě po zániku ČKO do prosince 1948. V roce 1948 byl přijat do orchestru České filharmonie, od roku 1962 byl jeho druhým sólovioloncellistou a vedoucím skupiny violoncell.\n\nOd počátku 50. let působil v komorních souborech pro starou hudbu Pro arte antiqua a Ars rediviva. S oběma ansámbly uskutečnil více než 50 LP a CD nahrávek pro Supraphon, Panton a zahraniční nahrávací společnosti (Columbia Records, Deutsche Grammophon Gesellschaft, Ariola, CBS Masterworks, Orfeo, Nippon, Sony Classical), stejně jako početné nahrávky pro rozhlas, televizi a film. Milan Munclinger mu připsal svou rekonstrukci Bachova \"Koncertu g-moll\".\n\nVyučoval na pražské konzervatoři a interpretačních kurzech v ČR, Švédsku a Francii. Spolupracoval s Českým rozhlasem (je mj. autorem cyklu \"Zlatý věk francouzské gamby\" o Jordi Savallovi a Marinu Marais). Přeložil a v koncertním cyklu Ars rediviva poprvé uvedl autobiografii G. P. Telemanna z Matthesonovy \"Velké školy generálbasu\" (\"Große Generalbassschule\", 1731). \n\nV knize \"Z Herálce do Šangrilá\" vzpomíná na Václava Talicha a Český komorní orchestr, na Milana Munclingera, historii souborů Pro arte antiqua a Ars rediviva, na dirigenty a hráčské legendy z orchestru České filharmonie a další osobnosti hudebního života 40.–90. let 20. století. Tato témata dokumentuje i jeho archiv, který věnoval svému rodišti Herálci pod Žákovou horou. Část archivu je uložena v Českém muzeu hudby.\n\n\n\n\n"}
{"id": "98405", "url": "https://cs.wikipedia.org/wiki?curid=98405", "title": "Věnec (stavebnictví)", "text": "Věnec (stavebnictví)\n\nVěnec je vodorovná konstrukce, obsažená v obvodových nosných stěnách stavby, která slouží ke zvýšení její prostorové tuhosti. Měla by ji obsahovat každá stavba. Ze statického hlediska slouží věnec k zachycování vodorovných namáhání stavby (např. větrem, otřesy). Toto ztužení je velmi důležité u staveb s horizontálně netuhými stropy (což jsou například v podstatě všechny dřevěné stropy) a u rámových konstrukcí na bázi montovaných staveb (známé „socialistické“ paneláky, polikliniky atd., systémy S 1.2, MS 71, H-Integro).\n\nObecně lze říci, že se věnce musí provádět v každém podlaží v úrovni stropu. Věnec může být spojen se stropem (nejčastější) nebo s překlady otvorů (méně časté). Obě řešení mají své klady i zápory a je třeba je zvážit v souvislosti s řešením stavby jako celku.\n\nVěnce se provádějí jako konstrukce ocelové, železobetonové (nejčastěji), nebo železobetonové prefabrikované.\n\nToto řešení je nejstarší. Nalezneme jej u historických a starších staveb (zbudovaných cca do roku 1920). Je to systém založený na principu rektifikovatelného (délkově nastavitelného) táhla. Při zatížení stavby dochází ke vzniku sil v obvodovém zdivu, které má tendenci „vyklopit se“ ven. Dovnitř nemůže, protože je mu v tom zabráněno stropními trámy (dřevěné stropy jsou zpravidla vždy tam, kde jsou užity zední kleštiny). Síly ve zdivu následně vyvolají v kleštinách tahové normálové napětí (tj. namáhání se směrem rovnoběžným s podélnou osou táhla). Aby nevznikaly rezervy, tzn. že táhlo musí být taženo hned při vzniku horizontálních sil ve zdivu, ne až při určité hodnotě, obsahuje zední kleština rektifikační člen, jehož pomocí se dá táhlo napnout. Zední kleština se také používá u kleneb, jako prvek zachycující nežádoucí vodorovnou reakci klenby do zdiva. \n\nTyto prvky se vyrábějí přímo na staveništi a jsou nejčastějším druhem věnců. Princip je obdobný jako u zedních kleštin, jenže železobetonový věnec zabraňuje vypadnutí obvodového zdiva ven i dovnitř. Další výhodou je možnost spojit věnec pevně se stropní konstrukcí, nebo s monolitickými překlady. Princip tohoto typu věnce vychází z principu železobetonu, tedy „spolupráce“ výztuže a betonu. Výztuž je tvořena podobně jako u trámu podélnými pruty, minimálně v každém rohu (tažená a tlačená výztuž) a tzv. třmínky (pomocná a smyková výztuž), které mají čtvercový tvar a navlékají se na pruty podélné. Železobetonové věnce navrhuje vždy specialista – statik, neboť jsou namáhány na ohyb (při vodorovném zatížení se stěna prohýbá), na kroucení a na tlak. Spojení výztuže věnce a stropu, nebo i překladu, záleží na typu stropu (překladu). Při provádění se nejprve postaví bednění věnce, případně i stropu. Do něj se vloží v předepsaných vzdálenostech od jeho vnitřních stěn svázaná výztuž (tzv. armokoš) a věnec se zabetonuje. Bednění se odstraňuje nejdříve po 10 dnech a stavět na věnci by se mělo intenzivněji až po 28 dnech, kdy beton dosáhne normové pevnosti. Častou chybou je žádná nebo nedostatečná izolace věnce, která se projeví v interiéru jako plesnivé fleky (důvodem je tepelný most). Ta se provádí pomocí tepelně izolačního materiálu (polystyren + věncovka, lignopor) vždy z vnějšku na celou výšku věnce. Pokud se užije věncovka, je možné vynechat vnější část bednění. V každém případě je třeba vložit mezi věncovku a železobeton věnce izolační materiál (nejlépe polystyren).\n\nTento typ věnců se užívá výhradně u montovaných rámových staveb. Jde o prvky které ztužují sloupové systémy v horizontálním směru. Zpravidla se umisťují do styčníku (spoje) sloupu a průvlaku (průvlak je nosný prvek, který nese trámy, příp. stropní panely a jejich váhy přenáší do sloupů). Ztužidla jsou tedy vlastně trámy, které roznášejí vodorovné síly do celé stavby, tedy zvyšují tuhost celého sloupového systému. Tyčová ztužidla používají hlavně systémy s nerovným podhledem (tedy kde jsou při pohledu zespodu na strop vidět průvlaky). Je to případ soustav S 1.2 nebo H-Integro. U systémů s rovným podhledem (systém MS 71) se používá ztužení pomocí stropních panelů. Každý panel je přivařen k deskovým průvlaků pomocí destiček, které jsou navrženy na předpokládanou velikost namáhání.\n"}
{"id": "98407", "url": "https://cs.wikipedia.org/wiki?curid=98407", "title": "Chaskovo", "text": "Chaskovo\n\nChaskovo () je oblastní město v jižní části Bulharska. Žije zde 72 336 obyvatel.\n\nPodle archeologů byla oblast dnešního Chaskova osídlena již v dobách před sedmi tisíci lety. Velmi dlouhou historii dokazují památky thráckého, římského a středověkého osídlení.\n\nV 9. století tu vznikla pevnost, která se později rozšířila na město. To prosperovalo a brzy se stalo centrem svého regionu, rozprostírajícího se mezi řekami Klokotnica, Charmanlijska a Marica. Už ve 14. století sem začal pronikat islám, v souvislosti s rostoucím vlivem Osmanské říše. Roku 1395 tu byla pak otevřena první mešita (\"Eski camii\" – stará mešita), první která vznikla na Balkánském poloostrově. Zajímavostí je, že její minaret je mírně nakloněný.\n\nNa konci 18. století již bylo známé pod názvem \"Marsa\". Později se z tureckého názvu \"Hasköy\" vytvořilo přidáním slovanské koncovky a změnou první souhlásky dnešní \"Chaskovo\". O další století později se sem začali usazovat více Bulhaři, tehdy město bylo důležitým obchodním centrem na trasách z Edirne a Istanbulu. Později si získalo pověst producenta hedvábí, bavlny a koberců.\n\nPo osvobození roku 1878 se stalo centrem té bulharské oblasti, kde dominoval tabákový průmysl. V roce 1985 oslavilo již 1000 let své existence, při té příležitosti byla otevřena nová zvonice. V roce 2003 tu byla vztyčena 32 m vysoká socha matky Ježíše, Marie. Socha je zapsaná v Guinnessově knize rekordů.\n\nOd 90. let minulého století se zde objevili zahraniční investoři, v centru města se objevilo mnoho nových obchodů. Průmysl je stále ještě zaměřen na pěstování a zpracování tabáku; dále je také zastoupen potravinářský, strojírenský a chemický. Významné jsou i nedaleké minerální lázně.\n\n"}
{"id": "98411", "url": "https://cs.wikipedia.org/wiki?curid=98411", "title": "Halové mistrovství České republiky ve vícebojích", "text": "Halové mistrovství České republiky ve vícebojích\n\nHistorie mistrovství republiky v halových vícebojích (údaje do roku 2006 včetně)\n\nMistrovství bylo založeno v roce 1993, zatím se konalo vždy v Praze. Odehrává se v buď v nafukovací hale na Strahově, nebo v hale Otakara Jandery v pražské Stromovce.\n\nMedailisté\nPočet titulů\nPočet medailí \nDeset nejlepších výkonů na mistrovství\n\nMedailisté\n\n2006: 1. Jana Korešová 3977, 2. Lucie Kostnerová 3931, 3. Marie Burešová 3904; \n2005: 1. Lucie Kostnerová 3856, 2. Petra Šindelářová 3737, 3. Hana Kavínová 3595; \n2004: 1. Petra Šindelářová 3890, 2. Renata Horáková 3798, 3. Natálie Fričová 3556; \n2003: 1. Jana Klečková 4153, 2. Petra Šindelářová 3647, 3. Jana Jelínková 3556; \n2002: 1. Jana Klečková 4309, 2. Jana Korešová 3732, 3. Pavla Fabianová 3567; \n2001: 1. Jana Klečková 4248, 2. Kateřina Nekolná 4130, 3. Hana Doleželová 3735; \n2000: 1. Jana Klečková 4275, 2. Kateřina Nekolná 4258, 3. Michaela Hejnová 4149; \n1999: 1. Jana Klečková 4200, 2. Šárka Beránková 4072, 3. Hana Doleželová 4059; \n1998: 1. Helena Vinařová 4297, 2. Jana Klečková 4206, 3. Michaela Hejnová 3940; \n1997: 1. Kateřina Nekolná 4195, 2. Jana Klečková 4052, 3. Petra Šebelková 3674; \n1996: 1. Jana Klečková 3960, 2. Petra Šebelková 3602, 3. Šárka Mládková 3547; \n1995: 1. Dagmar Urbánková 4301, 2. Kateřina Nekolná 3964, 3. Renata Staňová 3797; \n1994: 1. Dagmar Urbánková 4174, 2. Alice Matějková 3989, 3. Helena Vinařová 3908; \n1993: 1. Jana Švarná 3819, 2. Zuzana Machotková 3818, 3. Dana Jandová 3698. \nPočet titulů\nPočet medailí \nDeset nejlepších výkonů na mistrovství\n\nMedailisté\n\n2006: 1. Sazima 5437, 2. Lukáš Doskočil 4996, 3. Tomáš Nešvera 4824; \n2005: 1. Lukáš Patera 5417, 2. David Sazima 5283, 3. Antonín Vácha 4874; \n2004: 1. Jakub Forejt 4926, 2. Petr Koňařík 4846, 3. Jakub Tomoszek 4732; \n2003: 1. Jiří Kliner 5290, 2. Jan Dočkal 5193, 3. Jakub Forejt 4878; \n2002: 1. Petr Svoboda 5255, 2. Jiří Kliner 5023, 3. Václav Krejčíř 4889; \n2001: 1. Dominik Špiláček 5073, 2. Lukáš Bechyně 4713, 3. Oldřich Sláma 4702; \n2000: 1. Tomáš Vykydal 4800, 2. Vladimír Michalička 4501, 3. Vladimír Schertler 4492; \n1999: 1. Milan Kohout 5301, 2. Pavel Havlíček 4933, 3. Tomáš Purman 4707; \n1998: 1. Adam Ptáček 5604, 2. Michal Žižka 4829, 3. Lukáš Klíma 4818; \n1997: 1. Tomáš Komenda 5675, 2. Michal Šída 4995, 3. Martin Suchánek 4934; \n1996: 1. Štěpán Janáček 5641, 2. Tomáš Komenda 5296, 3. Michal Šída 4931; \n1995: 1. Jiří Ryba 5458, 2. Aleš Pastrňák 5033, 3. Štěpán Janáček 4990; \n1994: 1. Jiří Ryba 5215, 2. Lukáš Souček 5206, 3. Aleš Hončl 5087; \n1993: 1. Dalibor Špoták 5420, 2. Jan Poděbradský 5233, 3. Pavel Loučka 5156. \nPočet titulů\nPočet medailí \nDeset nejlepších výkonů na mistrovství\n\nMedailisté\n\n2006: 1. Lenka Ručková 3641, 2. Zuzana Málková 3526, 3. Lucie Schönová 3330; \n2005: 1. Kateřina Konvalinková 3605, 2. Věra Zedníková 3303, 3. Lucie Permedlová 3281; \n2004: 1. Marie Burešová 3824, 2. Kateřina Konvalinková 3554, 3. Lucie Fišerová 3483; \n2003: 1. Marie Burešová 3686, 2. Eva Vaidová 3510, 3. Lucie Fišerová 3411; \n2002: 1. Petra Šindelářová 3715, 2. Petra Borovičková 3677, 3. Blanka Skřivánková 3542; \n2001: 1. Blanka Skřivánková 3528, 2. Zdeňka Bartošová 3408, 3. Lenka Uhrová 3319; \n2000: 1. Barbora Špotáková 3710, Zdeňka Bartošová 3259, 3. Lucie Matulová 3163; \n1999: 1. Michaela Hejnová 4018, 2. Barbora Špotáková 3714, 3. Žaneta Václavková 3300; \n1998: 1. Hana Doleželová 3887, 2. Radka Netoušková 3377, 3. Tereza Wagnerová 3271; \n1997: 1. Petra Štěrbová 3503, 2. Radka Netoušková 3352, 3. Radka Pětníková 3290; \n1996: 1. Šárka Beránková 3514, 2. Tereza Langnerová 3335, 3. Gabriela Labíková 3220; \n1995: 1. Nikola Špinová 3804, 2. Šárka Mládková 3650, 3. Olga Mencnarovská 3404; \n1994: 1. Nikola Špinová 3790, 2. Vlasta Gruberová 3642, 3. Dagmar Votočková 3559; \n1993: 1. Kateřina Nekolná 3901, 2. Jana Klečková 3340, 3. Milena Kučerová 3294. \nPočet titulů\nPočet medailí \nDeset nejlepších výkonů na mistrovství\n\nMedailisté \n\n2006: 1. David Melničuk 4833, 2. Jan Carda 4823, 3. Josef Chyba 4653; \n2005: 1. Jan Kudlička 5320, 2. Lukáš Doskočil 5209, 3. Václav Gabriel 4786; \n2004: 1. Antonín Vácha 4688, 2. David Sazima 4491, 3. Jiří Smola 4393; \n2003: 1. Lukáš Patera 5338, 2. Václav Ciminga 4688, 3. Martin Blahut 4640; \n2002: 1. Jan Dočkal 5225, 2. Petr Koňařík 4628, 3. Pavel Honal 4486; \n2001: 1. Jiří Kliner 5030, 2. Petr Svoboda 4673, 3. Pavel Honal 4262; \n2000: 1. Dominik Špiláček 5021, 2. Jiří Kliner 4586, 3. Lukáš Bechyně 4510; \n1999: 1. Dominik Špiláček 4535, 2. Jan Holec 4417, 3. Vladimír Michalička 4372; \n1998: 1. Milan Kohout 5082, 2. Pavel Havlíček 4776, 3. Tomáš Vykydal 4672; \n1997: 1. Lukáš Klíma 4856, 2. Adam Ptáček 4758, 3. Jiří Podivínský 4349; \n1996: 1. Martin Suchánek 5024, 2. Adam Ptáček 4807, 3. Josef Fencl 4786; \n1995: 1. Tomáš Komenda 4818, 2. Drahomír Pořízek 4786, 3. Michal Šída 4779; \n1994: 1. Štěpán Janáček 4801, 2. Vítězslav Perun 4586, 3. Petr Bláha 4351; \n1993: 1. Petr Hingar 4863, 2. Jiří Ryba 4826, 3. Aleš Pastrňák 4714. \nPočet titulů\nPočet medailí \nDeset nejlepších výkonů na mistrovství\n\nMedailisté\n\n2006: 1. Kateřina Cachová 3852, 2. Lucie Ondraschková 3541, 3. Nikol Ogrodníková 3342; \n2005: 1. Eliška Klučinová 3867, 2. Lenka Ručková 3524, 3. Kateřina Musilová 3291; \n2004: 1. Eliška Klučinová 3771, 2. Zuzana Šídová 3502, 3. Lenka Ručková 3424; \n2003: 1. Denisa Ščerbová 4060, 2. Zuzana Hejnová 3988, 3. Eliška Vaníčková 3564; \n2002: 1. Marie Burešová 3910, 2. Zuzana Hejnová 3854, 3. Denisa Ščerbová 3814; \n2001: 1. Petra Borovičková 3692, 2. Zuzana Bergrová 3495, 3. Petra Blovská 3364; \n2000: 1. Veronika Navrátíková 3692, 2. Petra Šindelářová 3681, 3. Petra Borovičková 3479; \n1999: 1. Petra Šindelářová 3687, 2. Hana Rydvalová 3516, 3. Veronika Mráčková 3464; \n1998: 1. Barbora Špotáková 3682, 2. Veronika Mráčková 3480, Hana Rydvalová 3436; \n1997: 1. Michaela Hejnová 3505, 2. Barbora Špotáková 3326, 3. Žaneta Václavková 3309; \n1996: 1. Hana Doleželová 3729, 2. Michaela Hejnová 3691, 3. Barbora Špotáková 3489; \n1995: 1. Hana Doleželová 3626, 2. Petra Hlavatá 3592, 3. Romana Šeflová 3592; \n1994: 1. Tereza Langnerová 3368, 2. Šárka Beránková 3285, 3. Dita Zagatová 3240; \n1993: 1. Vlasta Gruberová 3759, 2. Nikola Špinová 3737, 3. Šárka Mládková 3702. \nPočet titulů\nPočet medailí \nDeset nejlepších výkonů na mistrovství\n"}
{"id": "98418", "url": "https://cs.wikipedia.org/wiki?curid=98418", "title": "Labrador (oblast)", "text": "Labrador (oblast)\n\nLabrador je název oblasti na východním pobřeží Kanady. Společně s ostrovem Newfoundland tvoří kanadskou provincii Newfoundland a Labrador. Labrador (někdy také označovaný jako labradorské pobřeží) je součástí rozsáhlejšího poloostrova Labrador, který je ze severu a západu je omýván Hudsonovým zálivem a z východu Labradorským mořem (z části jihu ho omývá Atlantský oceán), na jihozápadě je spojen s kanadskou pevninou. Kolem roku 1000 ho osidlovali Vikingové, kteří pak své kolonizované osady zbourali a vyplenili. Některá města však stojí dodnes, např. Makkovík nebo Nain.\n\n"}
{"id": "98419", "url": "https://cs.wikipedia.org/wiki?curid=98419", "title": "Labrador (rozcestník)", "text": "Labrador (rozcestník)\n\nNázev Labrador se užívá ve více významech:\n\n"}
{"id": "98420", "url": "https://cs.wikipedia.org/wiki?curid=98420", "title": "Testovací částice", "text": "Testovací částice\n\nTestovací částice je ve fyzice pojem označující částici, pomocí níž můžeme proměřit fyzikální vlastnosti daného pole v dané fyzikální teorii. Zpravidla uvažujeme, že částice má zanedbatelné rozměry, náboj a další nutné charakteristiky, aby mohl být její vliv na pole jako takové zanedbán.\n\nTestovací částicí rozumíme volnou částici zanedbatelného rozměru (dostatečně na to, aby se neprojevily nehomogenity gravitačního pole), zanedbatelné hmotnosti (aby částice neovlivňovala chování okolního časoprostoru) a náboje (aby se neprojevil její vliv na ostatní nabité částice a elektromagnetické pole jako takové).\n"}
{"id": "98424", "url": "https://cs.wikipedia.org/wiki?curid=98424", "title": "Tabulka sférických harmonických funkcí", "text": "Tabulka sférických harmonických funkcí\n\nToto je tabulka sférických harmonik do \"l\"=10.\n\n"}
{"id": "98425", "url": "https://cs.wikipedia.org/wiki?curid=98425", "title": "Sférické harmonické funkce", "text": "Sférické harmonické funkce\n\nSférické harmonické funkce jsou ortogonální řešení úhlové části Laplaceovy rovnice vyjádřená ve sférických souřadnicích. Mají využití v mnoha oblastech matematiky a fyziky - např. jsou vhodné pro snadné vyjádření multipólového rozvoje v elektrostatice, pro řešení Schrödingerovy rovnice pro atom vodíku, pro velmi dobrou aproximaci gravitačního pole Země v její blízkosti či pro analýzu reliktního záření.\n\nLaplaceova rovnice ve sférických souřadnicích je:\n\n(viz sférická soustava souřadnic).\n\nSeparace proměnných vede k řešení vyjádřitelnému v goniometických funkcích a Legendrových polynomech.\n\nObecné řešení, které je konečné s \"r\" jdoucím k nekonečnu je lineární kombinací funkcí ve tvaru \n\na\nkde formula_4 jsou přidružené Legendrovy polynomy s celočíselnými parametry formula_5 a \"m\" od 0 do formula_6.\n\nJinými slovy řešení s celočíselnými parametry formula_5 a \"m\" od formula_8 do formula_6 lze psát jako lineární kombinaci:\n\nkde funkce \"Y\" jsou \"sférické harmonické funkce\" s parametry \"l\", \"m\", které lze psát jako:\n\nSférické harmoniky splňují normalizační podmínku (δ = 1 a δ = 0 pokud a ≠ b)\n\nplatí pro ně\n\na splňují relace úplnosti\n\nkde \"δ\"(\"x\") je Diracova delta funkce.\n\nAlternativní sadu sférických harmonik bez imaginární části získáme jako\n\na\n\na\n\nSférické harmoniky vyjádřené v kartézských souřadnicích vyjádříme dosazením\n\nZde jsou první sférické harmoniky:\n\nTabulka sférických harmonických funkcí\n"}
{"id": "98429", "url": "https://cs.wikipedia.org/wiki?curid=98429", "title": "Gas-Oil", "text": "Gas-Oil\n\nGas-Oil je francouzské filmové drama režiséra Gillese Grangiera z roku 1955 s Jeanem Gabinem v hlavní roli.\n\nŘidič nákladního automobilu Jean Chape (Jean Gabin) vyráží časně zrána od své přítelkyně na jednu ze svých obvyklých cest. V tmavé noci přejede ležící tělo. Chape informuje policii, která zjistí, že se jednalo o gangstera, který byl již mrtvý.\n\nKolem Chapa se však začnou dít zvláštní věci. Je ohrožován tajemným vozidlem. Kumpáni mrtvého gangstera se totiž domnívají, že Chape se zmocnil kořisti z loupežného přepadení, kterou měl mrtvý gangster u sebe. Chape se ovšem dokáže bránit. Svolá své kolegy řidiče a s jejich pomocí mafiány přemůže. Nakonec se zjistí, že mrtvý byl otráven svou vlastní ženou, která ho poté i připravila o tašku s penězi.\n\n\n"}
{"id": "98432", "url": "https://cs.wikipedia.org/wiki?curid=98432", "title": "Adriano Leite Ribeiro", "text": "Adriano Leite Ribeiro\n\nAdriano Leite Ribeiro (* 17. února 1982, Rio de Janeiro, Brazílie) je brazilský fotbalový útočník a bývalý reprezentant působící v klubu Le Havre AC.\n\nAdriano začínal s fotbalem na vrcholové úrovni v brazilském klubu CR Flamengo, odkud odešel do Itálie. Zde na sebe upozornil kvalitními výkony především v dresu Interu Milán.Po smrti svého otce ale začal mít problémy se životosprávou. Trpěl depresemi, uvažoval o sebevraždě a v roce 2010 se poprvé dostal před soud za obchod s drogami. Obvinění byl pro nedostatek důkazů zproštěn. Trpěl nadváhou a v roce 2012 přišel o angažmá.\n\nDo fotbalu se vrátil až v dubnu 2014 v dresu Atlética Paranaense. Po 3 měsících s ním klub rozvázal kontrakt, když se hráč bez vysvětlení dvakrát nedostavil na trénink. V prosinci 2014 podepsal smlouvu s francouzským týmem Le Havre AC.\n\nV brazilském A-mužstvu debutoval v 18 letech 15. 11. 2000 proti Kolumbii.\n\nNa mistrovství světa ve fotbale 2006 v Německu dvakrát skóroval v brazilském dresu: jeden gól dal ve druhém zápase základní skupiny F s Austrálií (výhra 2:0) a druhý v osmifinále s Ghanou (výhra 3:0). Brazilci vypadli hned v dalším kole, ve čtvrtfinále s Francií po porážce 0:1.\n\n"}
{"id": "98436", "url": "https://cs.wikipedia.org/wiki?curid=98436", "title": "Iker Casillas", "text": "Iker Casillas\n\nIker Casillas, plným jménem Iker Casillas Fernández (* 20. května 1981, Móstoles) je španělský fotbalový brankář a reprezentant. V současné době působí v klubu FC Porto.\nZa španělský národní tým odchytal více než 160 zápasů.\n\nUž v 17 letech dostal první nabídku do A-týmu na zápas Ligy mistrů s Rosenborgem, ale odmítl a pokračoval Realu Madrid C. Má smlouvu s Realem Madrid do roku 2019. Některými odborníky je považován za jednoho z nejlepších gólmanů v historii fotbalu. Je znám díky svým dalekým skokům (proto přezdívka Cat – kočka) a skvělému reflexu. V roce 2002 nastoupil do finále Ligy mistrů v Glasgowě až jako náhradník za zraněného Césara a pár minut před koncem předvedl tři vynikající zákroky na brankové čáře. Pár dní na to byl povolán do španělské reprezentace. Od té doby byl v Realu Madrid jasnou jedničkou. V Realu Madrid se sice střídali trenéři jako na běžícím pásu, ale pro všechny byl Iker jedničkou. Až za Josého Mourinha dostával méně příležitostí. V roce 2013 v zápase proti Valencii CF se zranil (při střetu mu zlomil ruku Álvaro Arbeloa; při zmatku chtěl Iker skočit po míči, Álvaro ho chtěl odkopnout, ale kopl Casillase do ruky). Real Madrid šokoval čas zranění (až 12 měsíců). Náhradní brankář Antonio Adán nebyl považován za dostatečnou náhradu, proto do Realu přišla posila Diego López Rodríguez.\n\nLigový titul v sezóně 2013/14 sice nezískal (vyhrálo jej Atlético Madrid), ale stal se vítězem Copa del Rey a Ligy mistrů UEFA po finálové výhře 4:1 po prodloužení v derby právě nad Atléticem Madrid. Při prvním inkasovaném gólu (hlavičkoval Diego Godín) chyboval, špatně vyběhl.\n\nNovou sezónu zahájil jistým výkonem v Superpoháru UEFA, kdy udržel čisté konto a mohl slavit další titul ve své bohaté kariéře. V nové sezóně 2014/15 mu konkurenci nedělal Diego López, který odešel do AC Milán, ale objev Mistrovství světa 2014 Kostaričan Keylor Navas. Během ní také odehrál svůj 700. zápas za Real.\n\nDne 11. července 2015 Casillas opustil po 25 letech Real Madrid a přestoupil do FC Porto.\n\nV A-mužstvu Španělska přezdívaném \"La Furia Roja\" debutoval 3. 6. 2000 v Goteborgu v přípravném zápase proti domácímu týmu Švédska (remíza 1:1).\n\nVe španělské reprezentaci působil delší dobu jako náhradník tehdejší jedničky Santiago Cañizarese, známým se stal zejména díky svému působení na Mistrovství světa ve fotbale 2002 a EURU 2004.\n\nS reprezentací vyhrál Casillas dvakrát Mistrovství Evropy (EURO 2008, 2012) a jednou Mistrovství světa (2010).\n\nZlatá španělská generace s propracovanou technikou tiki-taka ale na Mistrovství světa 2014 v Brazílii tvrdě narazila, Španělé jakožto obhájci titulu vypadli po dvou porážkách a jedné výhře již v základní skupině B. Casillas během dvou zápasů inkasoval 7 gólů, což je o jeden více než na MS 2010, EURO 2008 a 2012 dohromady, kdy při všech třech úspěších na závěrečných turnajích ve vyřazovací části ani jednou neinkasoval! Ve všech případech vyhrál Zlatou rukavici. Ve španělské reprezentaci byl po odchodu Raúla kapitánem.\n\nTrenér Vicente del Bosque jej nominoval na EURO 2016 ve Francii, kde byli Španělé vyřazeni v osmifinále Itálií po porážce 0:2. Na šampionátu byl náhradním gólmanem a neodchytal ani minutu, brankářskou jedničkou byl David de Gea.\n\nSe svojí partnerkou Sarou Carbonerovou má malého synka Martína Casillase Carbonero.\n\n\n\n\n"}
{"id": "98437", "url": "https://cs.wikipedia.org/wiki?curid=98437", "title": "Kapalný krystal", "text": "Kapalný krystal\n\nKapalný krystal je stav hmoty, jehož vlastnosti jsou přechodem mezi kapalným a pevným skupenstvím. Např. kapalné krystaly mohou téci jako kapalina, ale zároveň mají uspořádané a orientované molekuly jako krystal.\n\nPři pozorování kapalného krystalu mikroskopem v polarizovaném světle je možné v krystalu spatřit texturu. Každá část této textury odpovídá jedné doméně, která se od ostatních liší orientací molekul.\n\nU termotropních krystalů dochází k fázovému přechodu v závislosti na teplotě nebo elektrickém poli.\nU lyotropních je nutné měnit koncentraci.\n\n\n"}
{"id": "98440", "url": "https://cs.wikipedia.org/wiki?curid=98440", "title": "Sluneční skvrna", "text": "Sluneční skvrna\n\nSluneční skvrna je oblast na povrchu Slunce (ve fotosféře), které magnetické pole zabraňuje v proudění, a tak se vytvářejí oblasti s menší povrchovou teplotou než má okolí. Podobné jevy vyskytující se na ostatních hvězdách se nazývají hvězdné skvrny. Jejich výskyt může mít zcela jiné charakteristiky.\n\nSkvrny jsou nejvýraznějším z projevů aktivity, minimálně pro amatérské astronomy. Je to oblast nižší teploty ve fotosféře – kolem 4000 K (okolní fotosféra má asi 5800 K), která se v bílém světle jeví černá. Toto zbarvení je ale pouze zdánlivé, protože se kontrast umocňuje díky jasnější okolní fotosféře. Skvrna by sama o sobě svítila oranžovým světlem (v UV a oboru rentgenového záření by se však skvrna jevila světlejší než fotosféra).\n\nSkvrny se vyskytují v aktivních oblastech (aktivní oblasti můžeme spatřit i v dalekohledu, jsou jimi již zmíněná fakulová pole, patrná při západním nebo východním okraji disku).\n\nChceme-li zjistit, co je příčinou vzniku takové skvrny, nemusíme hloubat dlouho. Rozhodně to není žádná díra do nitra Slunce (jak se první pozorovatelé domnívali), ale je to zjednodušeně „porucha“ v magnetickém poli Slunce. Jsou to velmi silné magnety (intenzita od 0,2 do 0,4 T = 2000 – 4000 G !), nejsilnější magnetická pole na Slunci. Ze skvrny prakticky „tryskají“ magnetické siločáry, které se následně vrací zpět. „Magnetismus slunečních skvrn je důsledkem mohutných elektrických proudů, které tečou při povrchu.“ Mnohdy se jedná o velmi silné proudy, neboť plazma je výborným vodičem elektřiny. Magnetické siločáry ve skvrně jsou značně pokroucené, a proto brzdí stoupající horké oblaky v konvektivní vrstvě. Díky tomu je potlačen přenos energie z nitra Slunce do skvrny, a tak má skvrna teplotu až o 2000 K nižší. Zbývá ještě zmínit, že mechanismem, jenž přeměňuje kinetickou energii plazmatu (a tím utváří skvrnu), je samobuzené dynamo.\n\nŽivotnost skvrn se pohybuje od několika hodin (u těch menších), přes několik dní, až po několik měsíců (u těch největších) – ty tedy vydrží několik otoček Slunce, a my tak máme možnost detailně sledovat jejich vývoj.\nNejmenší skvrny se nazývají póry (v dalekohledu s BAADER fólií vypadají jako malé, šedé tečky. Jsou to buď zanikající skvrny, nebo se mohou rozrůst ve větší skvrnu, nebo neméně pravděpodobně do pár hodin zaniknou. Mají průměr jen několik set km (přibližně jedné ČR). Největší viditelné skvrny mají průměr až 20 000 km (kolem čtyřiceti ČR). Ty se ale výhradně vyskytují ve skupinách, složitých komplexech o několika desítkách skvrn.\n\nVětší skvrny mají dvě hlavní části. Tmavou střední „umbru“ („stín“) a „penumbru“ („polostín“) – ta tvoří přechod mezi umbrou a fotosférou. Tyto části jsou v amatérském dalekohledu bez problému pozorovatelné i při projekci – promítnutí Slunce na papír, ve větších dalekohledech spatříme v penumbře i radiální „paprsky“ směřující ven, z umbry. Ve velkých dalekohledech (např. švédský teleskop) spatříme v nejnižších vrstvách fotosféry i proudění plynů ven ze skvrny, zatímco ve vyšších vrstvách vtékajících do skvrny.\n\nPři amatérském pozorování můžeme pozorovat i Wilsonův jev. Není to nic jiného, než zdánlivé zploštění (deformace) skvrny při okrajích disku. To je dáno tím, že Slunce je koule.\n\nPrvenství objevu skvrn bylo přisouzeno tomu, kdo svůj objev publikoval jako první. Byl jím Johannes Fabricius. Jeho otec byl německý farář z Resterhave, který byl v kontaktu s Tychonem Brahe a korespondoval i s Johannesem Keplerem. Jeho vedlejším zájmem bylo pozorování hvězd, přičemž jeho nejstarší syn, Johannes, se začal o astronomii zajímat též. „Otec ho sice poslal na medicíny do Helmstedtu, do Wittenbergu, a pak, v roce 1609 na univerzitu v holandském Leidenu, ale zaujatý student se v prostředí univerzit stihl vzdělat i v astronomii.“ A právě v Holandsku se roku 1608 rozmohl vynález dalekohledu. Odtud si je také přivezl domů.\n\nOtec ho nabádal k namíření dalekohledu na Slunce, a tak se dne 9. března 1611 i stalo. Uviděl zde malou černou skvrnu. Johannes si nejdříve myslel, že vidí přelud, ale otec ji viděl také. Skvrnu sledovali do večera, ale zůstala nezměněna. Druhý den ráno ji však spatřil opět, a tak se stal prvním, kdo objev oznámil. Nutno ale dodat, že oba měli obrovské štěstí, že nepřišli o zrak. Pozorovali totiž Slunce přímo, ale díky extrémně nízké světelnosti dalekohledu nepřišli o zrak. „Pro upřesnění – aby bylo možné bezpečně pozorovat Slunce, je třeba odclonit 99,999 % jeho světla (dalekohled totiž účinek dopadajícího světla mnohonásobně umocní). Nejbezpečnějším, dodnes užívaným způsobem nepřímého pozorování Slunce, je projekce, promítnutí na papír. Jejich, ale ani Galileovým typem dalekohledu nešlo Slunce promítat, protože byl složen ze spojky a rozptylky. Až později vymyslel Christoph Scheiner pozorování pomocí speciální dírkové komory.\n„Fabricius sice popsal skvrny jako první, avšak jiní je spatřili daleko dřív než on.“ Jako první by měl být jmenován Ital Galileo Galilei (1564 – 1642), který nejprve získal dalekohled od holandského fyzika Hans Lippershey a později si ho sám, už v roce 1610 i vyrobil. Následoval ho 8. prosince 1610 anglický matematik a filozof Thomas Harriot (1560 – 1621). To bylo dokázáno z jeho záznamů až po dvou letech. Dokonce tři dny před Fabriciem, 6. března 1611, pozoroval skvrny zmíněný Christoph Scheiner (1575 – 1650) a jeho pomocník Johannes Baptista Cysat (1588 – 1657).\n\n"}
{"id": "98441", "url": "https://cs.wikipedia.org/wiki?curid=98441", "title": "Fjodor I.", "text": "Fjodor I.\n\nFjodor I. Ivanovič, zvaný „Blažený“ (11. května 1557 v Moskvě – 7. ledna 1598 tamtéž), byl ruský car a velkokníže moskevský v letech 1584–1598, třetí syn Ivana IV., poslední z dynastie Rurikovců. Skutečnou moc ve státě však držel Boris Godunov, bývalý rádce jeho otce Ivana IV. a Fjodorův švagr v jedné osobě.\n\nFjodor byl třetím synem cara Ivana IV., zvaného „Hrozný“, a jeho první ženy Anastasie Romanovny.\n\nNedlouho (cca rok a půl) před svou smrtí car Ivan, pověstný svou nevyrovnanou, krutou a násilnickou povahou, zabil v návalu vzteku svého syna Ivana, následníka trůnu. Tím dnem – 19. listopadu 1582 – se stal následníkem trůnu carevič Fjodor. Na trůn usedl po smrti svého otce (8. března 1584) jako dvacetiletý mladík, který – podle slov samotného Ivana Hrozného byl „\"asketa a nemluva, narozený spíš pro klášter než pro panování\"“. Vyznačoval se prý nevzhledným obličejem s nadměrným nosem, nepřítomným pohledem a zvláštními, trhanými pohyby.\n\nFjodor se oženil s Irinou Fjodorovnou Godunovovou, s níž měl jedinou dceru, \"Feodosiji Fjodorovnu\" (nar. 1594), která však zemřela jako nemluvně v devíti měsících věku. Tím skončila moskevská linie dynastie Rurikovců (potomci Ivana I. Kality).\n\nVětšina historiků se domnívá, že Fjodor nebyl způsobilý k panovnické funkci, byl chatrného zdraví a podle některých údajů i slabého ducha. Fjodor byl mírný, bázlivý a nekonfliktní člověk, který se přizpůsoboval svému okolí. Nejraději se účastnil bohoslužeb nebo sledoval šašky, kejklíře a cvičená zvířata. Miloval zvonění kostelních zvonů a dokonce na ně s oblibou sám zvonil. V každém případě se jen nepatrně účastnil na vládě země, která zcela přešla do rukou jeho nejprve rádce, posléze švagra Borise Godunova, od roku 1587 fakticky jediného vládce státu a po Fjodorově smrti jeho nástupce. Postavení Borise Godunova bylo na carském dvoře natolik významné, že zámořští diplomaté žádali o audienci jmenovitě u něj; jeho vůle byla zákonem. Fjodor byl carem, Boris faktickým vládcem – to věděli všichni na Rusi i za hranicemi.\n\n\nZakladatel dynastie Romanovců, Michail Fjodorovič, byl prasynovcem Fjodora I. (matka Fjodora I., Anastasija Romanovna, byla sestrou Michailova děda, Nikity Romanoviče Zacharjina); na tomto příbuzenství založili Romanovci své nároky na trůn.\n"}
{"id": "98443", "url": "https://cs.wikipedia.org/wiki?curid=98443", "title": "Silice", "text": "Silice\n\nSilice (éterické neboli esenciální oleje, olea aetherea) jsou těkavé, ve vodě nerozpustné, olejovité látky nebo směsi látek. Často jsou vonné a mají palčivou chuť. Jsou velmi těkavé i při nízkých teplotách. Silice jsou vytvářeny rostlinami jako ochrana před býložravci a své využití našly při výrobě léčiv.\n\nSilice jsou většinou kapalné a bezbarvé, na vzduchu mohou tuhnout a tmavnout. Mívají menší hustotu než voda. Jsou rozpustné v tucích, etheru, alkoholu, chloroformu nebo v benzínu, nemísí se s vodou. Získávají se z rostlinného materiálu extrakcí následovanou obvykle destilací s vodní párou, kde se po kondenzaci rozdělí na tuhou fázi – voskovitý stearopren, a kapalnou fázi – olejovitý elaopren (například při destilaci borové pryskyřice vzniká stearopren nazývaný kalafuna a elaoprenem je podíl známý jako terpentýn).\n\nV současnosti je známo asi 3 000 různých éterických olejů a více než 1 000 látek v nich obsažených.\n\nOznačení „silice“ pochází z překladu „Geist“ (neboli „duch“ či „síla“) ve smyslu „prchavé esence“ („spiritus“).\n\nObvykle se jedná o složité směsi látek. Nejčastěji jsou tvořeny terpeny a terpenovými deriváty, ale i uhlovodíky, alkoholy, aldehydy, ketony, karboxylovými kyselinami a dalšími látkami.\n\nHovoříme-li o účinných složkách konkrétní rostliny nebo rostlinné drogy, používáme slovo silice v jednotném čísle (1 rostlina obsahuje 1 silici, tj. 1 směs olejovitých látek).\n\nZpůsob použití závisí na chemickém složení konkrétní silice. Siličné drogy se často vyznačují následujícími účinky:\n\n\nNěkteré složky silic jsou jedovaté - thujon, pulegon, safron, myristicin a další.\n\nNěkteré mohou vyvolat hyperpigmentaci nebo vyvolávat alergie, např. olej ylang-ylang (kananga vonná), citroníková silice, jasmínová silice nebo olej ze santalového dřeva.\n\nNěkteré rostlinné čeledi jsou typické tvorbou silic: borovicovité, hluchavkovité, kakostovité, miříkovité, myrtovité, růžovité, vavřinovité a další.\n\n"}
{"id": "98444", "url": "https://cs.wikipedia.org/wiki?curid=98444", "title": "Mikuláš II. (papež)", "text": "Mikuláš II. (papež)\n\nMikuláš II., rodným jménem Gérard de Bourgogne (okolo 980 Mercury – 19. nebo 27. července 1061 Florencie).\n\nByl papežem od své volby 6. prosince 1058 až do své smrti. Krátce po svém zvolení vydal bulu \"In nomine Domini\", v níž volbu papeže vyhradil kardinálům-biskupům.\n"}
{"id": "98450", "url": "https://cs.wikipedia.org/wiki?curid=98450", "title": "Alléktó", "text": "Alléktó\n\nAlléktó (latinsky \"Allecto\") je postava řecké mytologie, jedna ze tří Erínyí, bohyň pomsty a kletby. Alléktó je ve svém hněvu nejnesmiřitelnější. Je proto také nazývána \"Bohyně nesmiřitelného hněvu\". \n\nDalší dvě Erínye jsou Tísifoné a Megaira. \n\n"}
{"id": "98451", "url": "https://cs.wikipedia.org/wiki?curid=98451", "title": "Tísifoné", "text": "Tísifoné\n\nTísifoné (latinsky \"Tisiphone\") je postava řecké mytologie, jedna ze tří Erínyí, bohyň pomsty a kletby. Bývá nazývána \"Mstitelka vražd\". \n\nDalší dvě Erínye jsou Alléktó a Megaira. \n\n"}
{"id": "98455", "url": "https://cs.wikipedia.org/wiki?curid=98455", "title": "Naike Rivelli", "text": "Naike Rivelli\n\nNaike Rivelli (* 10. října 1974 v Mnichově) je italská herečka a modelka.\n\nNaike Rivelli je dcerou herečky Ornelly Muti a španělského producenta Jose Luise Bermudeze de Castro. Studovala na mezinárodní škole pro divadlo a kinematografii v Římě. V roce 2002 hrála s Matthiasem Koeberlinem jako Šaron hlavní role ve filmu Záhada vyvoleného. V mnoha produkcích vystupovala společně se svojí matkou, přičemž hrála mladé ženy, které pak ve vyšším věku hrála její matka.\n\nJako modelka se účastnila na modních přehlídkách Alviera Martini, Christiana Dior, Cartieru a Emporia Armani. V květnu 2005 zdobila přední stranu německého Playboye.\n\nOd roku 2002 je vdaná za Manou Lubowského, s kterým se seznámila při natáčení filmu \"Záhada vyvoleného\" a který má syna Akashe (narozen. 1996). Ačkoli se narodila v Mnichově, německy mluví pouze s obtížemi.\n\n"}
{"id": "98457", "url": "https://cs.wikipedia.org/wiki?curid=98457", "title": "Megaira", "text": "Megaira\n\nMegaira (latinsky \"Megaera\") je postava řecké mytologie, jedna ze tří Erínyí, bohyň pomsty a kletby. Megaiřiným oborem je závist.\n\nDalší dvě Erínye jsou Alléktó a Tísifoné.\n\n"}
{"id": "98462", "url": "https://cs.wikipedia.org/wiki?curid=98462", "title": "Záhada vyvoleného", "text": "Záhada vyvoleného\n\nDas Jesus Video (v české distribuci Záhada vyvoleného) je německý dvoudílný filmový science-fiction thriller z roku 2002 z produkce televizní stanice Pro 7. Jeho předlohou byl stejnojmenný román Andrease Eschbacha z roku 1998 vydaný česky jako Video s Ježíšem (Knižní klub 2004, ISBN 80-242-1204-8). Byla mu udělena Německá televizní cena 2003 v kategorii výprava – scénografie a kostýmy.\n\nPojednává o objevu 2000 let staré lidské kostry s návodem na videokameru při vykopávkách v Izraeli; zjevně šlo o cestovatele v čase, který chtěl nafilmovat Ježíše. Vypukne konflikt mezi archeology, Vatikánem, médii a tajnými službami. Filmové zpracování se od zápletky knihy značně vzdaluje.\n\n"}
{"id": "98468", "url": "https://cs.wikipedia.org/wiki?curid=98468", "title": "Mikuláš II.", "text": "Mikuláš II.\n\nJméno Mikuláš II. patří těmto osobám:\n\n"}
{"id": "98473", "url": "https://cs.wikipedia.org/wiki?curid=98473", "title": "Krajinná ekologie", "text": "Krajinná ekologie\n\nKrajinná ekologie (též \"geoekologie\" nebo \"ekologie krajiny\") je rozsáhlý hraniční obor ekologie a geografie zabývající se studiem komplexní struktury vztahů mezi společenstvy organismů (biocenózami) a podmínkami jejich prostředí v určitém výseku krajiny. Pojem poprvé použil a takto definoval německý biogeograf Carl Troll.\n\n\n\n"}
{"id": "98476", "url": "https://cs.wikipedia.org/wiki?curid=98476", "title": "Sekačka na trávu", "text": "Sekačka na trávu\n\nSekačka na trávu či sekačka na pokos obilí resp. obilní sekačka, je specializované zemědělské či zahradnické zařízení, které pomocí jednoho nebo více pracovních nástrojů (obvykle se jedná o nože) zarovnává travnatý nebo obilní (ale i jiný různorodý rostlinný) povrch do jednotné výšky a také sklízí trávu (senoseč) nebo obilí (žně). Moderní sekačky bývají poháněny motorem a liší se zejména výkonem, konstrukcí a způsobem ovládání. Starší sekačky bývaly poháněny buďto manuální silou, nebo silou zvířete či pomocí traktoru.\nLištové sekačky jsou také integrální součástí jiných větších zemědělských strojů (resp. soustrojí) používaných při sklizni obilí jako je obilní kombajn či samovazný stroj (samovaz).\n\nMohutnější, dražší a výkonnější sekačky, které se používají na větší plochy (tzv. \"traktůrky\"), operátor pohodlněji ovládá obvykle s možností posezu v kabině.\n\nJako první vznikly válcové sekačky (= vřetenové sekačky). První sekačku na trávu vynašel Angličan Edwin Budding v roce 1827. Sekačka byla primárně určena na sekání trávy na sportovních plochách a velkých zahradách jako lepší alternativa klasické kosy. Vynález dostal britský patent v srpnu 1830. Tyto stroje napomohly přípravě sportovních oválů v moderním stylu, travnatých kurtů atd., co zpětně vedlo ke kodifikaci moderních pravidel pro mnoho sportů, včetně fotbalových pravidel, tenisu na trávníku a podobně.Rotace pracovního válce (nožového vřetene) byla odvozena od pojezdového válce, který zároveň válcoval posekanou plochu nebo u menších (ručních) sekaček od postranních pojezdových kol.\n\nPro potřeby zemědělství byly později vyvinuty lištové sekačky tažené koňmi. Pohon lišty byl odvozen od pojezdového kola\n\n\n\n\n\n\n\n\n"}
{"id": "98481", "url": "https://cs.wikipedia.org/wiki?curid=98481", "title": "Jan Vennegoor of Hesselink", "text": "Jan Vennegoor of Hesselink\n\nJan Vennegoor of Hesselink (* 7. listopadu 1978 Oldenzaal) je bývalý nizozemský fotbalový útočník a reprezentant, který ukončil kariéru v červenci 2012 v nizozemském klubu PSV Eindhoven. Sám hráč uvedl, že nechce své příjmení uvádět ve zkrácené podobě, neboť v překladu znamená Vennegoor a Hesselink, čili obě části jsou stejně důležité.\n\nV Eredivisii platil za nejnebezpečnější útočníky a každoročně se řadil do popředí střeleckých statistik holandské ligy. S PSV vyhrál dvakrát holandský titul a Superpohár. Jeho problémem byla relativně častá zranění. V létě 2006 se rozhodl opustit PSV Eindhoven a přestoupil do Celticu Glasgow.\n\nV reprezentačním výběru Marca van Bastena většinou střídal Ruuda van Nistelrooije. Ale dokázal se probojovat i do základní sestavy, ze které v kvalifikačním utkání proti Arménii, vytlačil právě Nistelrooije.\n\nReprezentačním trenérem Marcem van Bastenem byl povolán i do nizozemské reprezentace pro mistrovství světa ve fotbale 2006 v Německu.\n\n\n\n\n"}
{"id": "98484", "url": "https://cs.wikipedia.org/wiki?curid=98484", "title": "Zorbing", "text": "Zorbing\n\nZorbing (též zorbování, občas i sphereing) je druh rekreační adrenalinové zábavy, využívající zorbu, tedy nafouknuté plastová koule, ve které je pomocí mnoha lanek upevněna ještě jedna menší. Celá koule váží 90 kg a v průměru má 3,2 m. Do menší koule se vejdou až tři lidé, nazýváni \"zorbonauti\". Principem zorbingu je neřízené kutálení zorbu ze svahu dolů. Svah bývá dlouhý maximálně 200 m se sklonem okolo 20°. Zorb dosahuje rychlosti až 50 km/h a jeho zastavení probíhá samovolně dole pod svahem nebo v ochranné síti. \n\nZorbing se provozuje i v České republice.\n\n4. června 2009 došlo při zorbingu v Beskydech k nehodě, při níž zorb přejel přes příliš nízkou záchrannou síť, která jej měla zastavit a zorb následně ve vysoké rychlosti narazil do větví stromů. Čtyřicetisedmiletý učitel na místě zemřel, žák, s nímž byl učitel v zorbu, byl převezen do nemocnice.\nVladimír Erben, kterého Novinky.cz kontaktovaly coby odborníka na zorbing, konstatoval, že vina musela být jednoznačně na straně pořadatelů atrakce, kteří selhali při zajištění bezpečnosti.\n\nPodobná nehoda se stala v ruské Karačajevsko-Čerkeskké republice v lyžařském středisku na Kavkaze, kde koule ujela ze svahu, když ji jeden z pořadatelů dole nechytil. Koule se kutálela kilometr ze svahu a skončila na zamrzlém jezeře. Jeden člověk při nehodě zemřel a další byl vážně zraněn. Událost byla zachycena na video, nahrána na internet a incident si získal značnou mediální pozornost. I zde bylo zřejmě na vině fatální selhání provozovatelů, protože dráha neobsahovala žádné zajištění.\n\n\n"}
{"id": "98486", "url": "https://cs.wikipedia.org/wiki?curid=98486", "title": "Korejština", "text": "Korejština\n\nKorejština (한국말 / 조선말; \"Hangukmal / Čosŏnmal\") je jazyk, kterým mluví kolem 78 milionů lidí v Jižní a Severní Koreji, ale i komunity korejských emigrantů po celém světě (hlavně v Číně, Rusku, Spojených státech, Austrálii, Kanadě, Japonsku, Brazílii a na Filipínách). Korejština je aglutinační jazyk s mnoha stupni vyjádření zdvořilosti. Studijní obor, který se zaobírá studiem korejštiny se nazývá koreanistika.\n\nV Jižní Koreji a v Severní Koreji se pro korejštinu používají různé názvy založené na různém pojmenování samotné Koreje v obou státech.\n\nV Severní Koreji se jazyk nejčastěji nazývá \"Čosŏnmal\" (조선말) nebo formálněji \"Čosŏnŏ\" (조선어).\n\nV Jižní Koreji se jazyk nejčastěji nazývá \"Hangukmal\" (한국말), formálněji \"Hangugŏ\" (한국어) nebo \"Gugŏ\" (국어, „národní či domácí jazyk“). Lidově se také používá označení \"Urimal\" („náš jazyk“; 우리말 – jedno slovo v Jižní Koreji, 우리 말 – dvě slova s mezerou v Severní Koreji).\n\nK zápisu korejštiny se původně používaly čínské znaky (hanča). Dnes se používá převážně korejská abeceda hangul a čínské znaky se někdy mohou používat jen k zápisu sinokorejských slov. V Jižní Koreji se děti učí asi 1 800 čínských znaků; v Severní Koreji bylo používání handži zrušeno už před desítkami let.\n\nJádro slovní zásoby korejštiny je tvořeno původními korejskými slovy, ale kolem 50 % slovní zásoby (hlavně odborná terminologie) je tvořena sinokorejskými výrazy. V menší míře do korejštiny pronikly výrazy z mongolštiny, sanskrtu a západních jazyků jako je němčina a poslední dobou hlavně angličtina.\n\nMezi korejštinou používanou v Jižní Koreji a v Severní Koreji existují určité rozdíly ve výslovnosti, hláskování, gramatice a slovní zásobě.\n\n\n"}
{"id": "98489", "url": "https://cs.wikipedia.org/wiki?curid=98489", "title": "Ryan Babel", "text": "Ryan Babel\n\nRyan Guno Babel [rajen babl] (* 19. prosince 1986 Amsterdam) je nizozemský fotbalový útočník a bývalý reprezentant surinamského původu, aktuálně působící v klubu Galatasaray SK.\n\nSvůj profesionální debut si odbyl v AFC Ajax ve svých 17 letech.\n10. července 2007 přestoupil z Ajaxu do Liverpool FC za 13,5 milionů liber. Liverpoolu se upsal na 5 let. Svůj debut v dresu anglického klubu si odbyl hned 17. července v přátelském zápase proti Werderu Brémy. V lednu 2011 přestoupil do TSG 1899 Hoffenheim, kde podepsal smlouvu do roku 2013. Debut absolvoval 26. ledna 2011 v DFB-Pokalu proti FC Energie Cottbus. V roce 2012 se vrátil zpět do svého mateřského klubu AFC Ajax.\nV letech 2013–2015 hrál za turecký klub Kasımpaşa SK. V červenci 2015 posílil Al Ajn FC ze Spojených arabských emirátů jako náhrada za odcházejícího slovenského záložníka Miroslava Stocha.\nV září 2016 se vrátil do Evropy jako volný hráč a posílil španělský celek Deportivo de La Coruña.\n\nHrál na domácím Mistrovství světa hráčů do 20 let 2005 v Nizozemsku, kde jeho tým vypadl ve čtvrtfinále proti Nigérii v penaltovém rozstřelu. \nV roce 2007 byl součástí nizozemského týmu U21 na domácím Mistrovství Evropy hráčů do 21 let, kde Nizozemsko vybojovalo zlaté medaile. Dal gól v základní skupině A Portugalsku (výhra 2:1). V semifinále s Anglií došlo po výsledku 1:1 na penaltový rozstřel, v něm Babel svůj pokus proměnil a přispěl tak postupu do finále (rozstřel skončil poměrem 13:12 ve prospěch Nizozemska). Ve finále porazili Nizozemci Srbsko 4:1, Babel dal jeden gól a byl zvolen \"Hráčem zápasu\".\n\nS reprezentací do 23 let se zúčastnil také Letních olympijských her 2008 v Číně, kde byli Nizozemci vyřazeni ve čtvrtfinále Argentinou po výsledku 1:2 po prodloužení.\n\nV A-mužstvu Nizozemska debutoval 26. 3. 2005 v Bukurešti v kvalifikačním utkání na Mistrovství světa ve fotbale 2006 v Německu proti reprezentaci Rumunska a hned při svém debutu vsítil gól. Nizozemci porazili domácí Rumuny 2:0.\n\nZúčastnil se Mistrovství světa ve fotbale 2010, kde Nizozemci prohráli ve finále se Španělskem 0:1. Babel ale nezasáhl ani do jednoho zápasu na turnaji.\n\n"}
{"id": "98491", "url": "https://cs.wikipedia.org/wiki?curid=98491", "title": "Administrativní dělení Bosny a Hercegoviny", "text": "Administrativní dělení Bosny a Hercegoviny\n\nBosna a Hercegovina se skládá ze dvou entit, Federace Bosny a Hercegoviny a Republiky srbské a jednoho federálního Distriktu Brčko. Federace Bosny a Hercegoviny je decentralizována do deseti autonomních kantonů (Chorvaté jim ale i navzdory Washingtonské dohodě z roku 1994 říkají župy, \"županija\") a dále okresů (\"općina\"). Republika srbská je naproti tomu unitárním celkem složeným z okresů (\"opština\"), které jsou rozloženy do sedmi regionů.\n\nTyto administrativní jednotky vznikly v závěru války (1992–1995) nebo krátce po ní: existenci a hranice entit upravila Daytonská mírová smlouva roku 1995 a Distriktu Brčko arbitráž z roku 1999. Entity se ustavily na etnickém principu, Distrikt Brčko je národnostně smíšený.\n\nFederace Bosny a Hercegoviny se dělí na autonomní kantony, ty se pak skládají z obcí, općin. Každý kanton má vlastního premiéra, kabinet a parlament. Kantony se neformálně člení na bosňácké (5), chorvatské (3) a etnicky smíšené (2).\n\n\nRepublika srbská je centralizovaná entita. Její regiony, formálně existující v letech 2008–2015, proto mají spíše pouze charakter geografické oblasti a samy nemají zákonodárnou ani výkonnou moc. Dohromady se všechny regiony člení ještě na 64 obcí, opštin. Ve všech regionech mají etnickou převahu Srbové.\n\n\n\nVedle dvou entit, Federace Bosny a Hercegoviny a Republiky srbské, existuje ještě Distrikt Brčko. Ten je samosprávný a spadá přímo pod vládu celé země, jedná se o \"federální distrikt\".\n\n"}
{"id": "98498", "url": "https://cs.wikipedia.org/wiki?curid=98498", "title": "Mendělejevskaja (stanice metra v Moskvě)", "text": "Mendělejevskaja (stanice metra v Moskvě)\n\nMendělejevskaja ( ) je stanice moskevského metra na Serpuchovsko-Timirjazevské lince. Denně tudy projde okolo třiceti tisíc lidí.\n\nTato stanice je pozdemní, ražená, trojlodní s ostrovním nástupištěm hluboko založená. Hloubka založení činí 48,5 m. Střední loď má průměr 4,75 m, boční pak 4,25 m. Ze střední lodi vede jeden výstup po eskalátorovém tunelu do podpovrchového vestibulu pod \"Novoslobodskou ulici\". Poté z nástupiště stanice také kolmo k její ose nad jednou z jejích lodí vychází ještě i přestupní chodba na stanici Novoslobodskaja na Kolcevské lince.\n\nObklad stanice tvoří většinou bílý mramor (spodní část sloupů a stěny za nástupištěm). Kromě něho jsou na stěnách za kolejemi také umístěné i mozaiky, které mají být symbolem pro různé molekulární struktury. Osvětlení je také velmi netradiční a má představovat totéž.\n\nMendělejevskaja je stanicí z úseku Čechovskaja – Savjolovskaja, otevřena byla 31. prosince roku 1988.\n\n"}
{"id": "98511", "url": "https://cs.wikipedia.org/wiki?curid=98511", "title": "Heinkel He 177", "text": "Heinkel He 177\n\nHeinkel He 177 Greif (\"Gryf\") byl německý těžký bombardér. Největší, jaký byl v Německu během druhé světové války vyráběn.\n\nStroj se však kvůli přetrvávajícím technickým problémům a nesmyslným požadavkům ze strany RLM většího rozšíření nedočkal. Pokud by byly odstraněny nedostatky s přehříváním motorů a některé další, mohl být tento stroj pro spojence vážnou hrozbou. Na konci války zůstalo Luftwaffe ještě kolem 900 Heinkelů 177 – většina z nich zcela nových a nepoužitých, ale byly odeslány na šrotiště. Byl to potupný konec ságy Heinkelu 177. Ale ve skutečnosti německé strategické bombardovací letectvo – rival západních spojenců, bylo nehybné nejméně už rok před koncem války.\n\nV roce 1936 firma Heinkel obdržela od RLM detailní požadavky na nový Bomber A. Tento požadavek stanovovala kritéria: stroj s maximální rychlostí 540 km/h, schopným nést náklad 2 000 kg bomb s doletem 1 600 km nebo 1000 kg na vzdálenost 2 900 km. Šlo o náročné požadavky, které znamenaly, že stroj bude muset být schopen letět rychleji než jakákoliv tehdejší stíhačka a výkonově se značným náskokem předstihnout jakýkoliv bombardér ve výzbroji. Aby to dokázal splnit, šéfkonstruktér Heinkelu Siegfried Günter musel zavést do té doby několik nevyzkoušených prvků.\n\nPrvním byl pohon nového stroje, na který Günter potřeboval pár leteckých motorů s výkonem 2 000 k. Jenže Němci v té době takovým motorem nedisponovali. Aby obešel tento problém bez použití čtyř menších motorů, se Günther rozhodl zakomponovat nový dvojitý motor Daimler-Benz DB 606. Tento motor se skládal z páru vodou chlazených, 12 válcových, proti sobě otočených motorů DB 601, pohánějících jeden rotor pomocí spojené převodovky v jedné motorové gondole. He 177 měly pohánět dva nové motory DB 606, z nichž každý poskytoval výkon 2 600 k.\n\nPři své snaze o aerodynamicky čistý design bylo Günterovým původním záměrem, aby se defenzivní výzbroj nového bombardéru skládala ze tří dálkově ovládaných věží s kulomety a konvenčním ocasním střelištěm. Ve srovnání s klasickými věžemi nabízely dálkově ovládané věže technickou komplexnost v podobě snížení hmotnosti a velikosti. Navíc měly výhodu, že střelec se nacházel v pozici, kde měl nejlepší možný výhled a kde by nebyl s největší pravděpodobností oslepený výstřely z vlastních zbraní. Ale podobně jako i chladicí systém, ani dálkově ovládané věže nebyly ještě v roce 1939 dostatečně vyvinuty. To znamenalo, že se konstruktér musel vrátit ke klasickému ručně ovládanému střelišti a smířit se s vyplývajícími omezeními.\n\nDalší problém nastal, když technický úřad na německém RLM rozhodl, že bude od Heinkelu He 177 požadovat schopnost střemhlavého bombardování. Samozřejmě toto řešení nabízelo množství výhod, protože běžné německé horizontální bombové zaměřovače měly slabší efektivitu. Střemhlavé bombardování bylo mnohem přesnější, ale tento manévr a následné vyrovnání letadla působilo velkou zátěž na trup letadla. Z tohoto důvodu musel být trup zesílen s nezbytným nárůstem hmotnosti.\n\nVšechny tyto kroky zamotávaly vývoj He 177 do bludného kruhu. Hmotnosti se navyšovaly, což znamenalo, že bombardér byl stále pomalejší, ale výkon pohonné jednotky nebyl úměrný nárůstu hmotnosti. V důsledku toho by spotřeboval více paliva na pokrytí dané vzdálenosti a potřeboval by ho ještě mnohem více, pokud by měly být dodrženy původní parametry. To znamenalo, že do křídel musely být nainstalovány přídavné nádrže a křídla musela být posílena, aby se vypořádala s nárůstem hmotnosti. Tak se stalo, že každý krok vyústil v bludný kruh snižování doletu a zvyšování hmotnosti. Na konci byl nárůst hmotnosti takový, že Günter musel přepracovat hlavní podvozek. Namísto původně plánovaného jednoduchého podvozku – zatahování do gondoly pod motorem – musela být použita dvojitá podvozková noha.\n\n19. listopadu 1939 Ing. Franke, vedoucí leteckého výzkumného centra v Rechlinu, poprvé s prototypem He 177 vzlétl, přičemž celý let trval jen dvanáct minut. Důvodem byly motory, které se nesmírně přehřívaly. Pilot si také stěžoval na slabou stabilitu letadla a tendenci k flutteru (třepotání) křidélek.\n\nDruhý prototyp, v zásadě podobný prvnímu, podstoupil první let zanedlouho po něm. Po letu Ing. Franka byly ocasní části letadla přepracovány a zvětšeny. Ale tato změna nebyla u druhého prototypu provedena, dokud nezačaly zkušební lety. Při následné kontrole střemhlavého bombardování letadlo trpělo flutterem a rozlomilo se ve vzduchu. Zkušební pilot Ricker nestihl vyskočit a zemřel. V důsledku této havárie byly ocasní plochy třetího (D-AGIG), čtvrtého (CB-RP) a pátého (PM-OD) prototypu, které byly téměř hotové, zvětšeny.\n\nKdyž byly obnoveny testy střemhlavého bombardování, čtvrtý prototyp nezvládl při návratu ze střemhlavého letu vyrovnávací manévr a spadl do Baltského moře. Příčina byla připsána selhání mechanismu nastavování úhlu náběhu vrtule. Zanedlouho potom, začátkem roku 1941, při testování útoku z malé výšky, zachvátily motory pátého prototypu plameny, následně narazil do země a vybuchl.\nToto byl nepříliš úspěšný začátek pro nový německý těžký bombardér. Tři z pěti prototypů v začátcích testovacího programu havarovaly. Firma Heinkel musela zakomponovat řadu změn, aby odstranily nedostatky svého letadla.\n\nAle i poté provázel bombardér jeden problém během celé jeho služby: neustálé přehřívání motorů a následné požáry. Příčin bylo více. První bylo, že mazání motoru DB 606 bylo nedostatečné, v důsledku toho se spojovací tyče hřídelí zasekávaly, způsobujíc proražení tyčí přes ochranný obal motoru, což způsobilo unikání oleje na rozžhavené výfuky motoru. Navíc, pokud pilot zacházel s plynem příliš drsně, vstřikovače paliva propouštěly benzín, který stékal na dno motorové gondoly. Pokud letadlo letělo pod vysokým úhlem, například při přistávání nebo ve velké výšce, palivo se přelilo na výfukové potrubí motoru. V každém případě byl výsledek stejný – požár. Během testovacího programu se vyskytly další, i když méně závažné nedostatky. Zanedlouho bylo jasné, že navzdory přáním RLM Heinkel 177 byl příliš velký na střemhlavý bombardér. Aby pilot dostal He 177 do střemhlavého letu, musel prudce snížit rychlost předtím, než nasměroval letadlo dolů. Poté, co provedl střemhlavý let, byl nutné dostat letadlo do normální letové hladiny. A navzdory speciálně posílenému trupu bylo velmi snadné přetížit bombardér během střemhlavého útoku. Naštěstí – protože tento nedostatek byl očividný – potřeba He 177 jako střemhlavého bombardéru byla zrušena. Nový bombový zaměřovač měl být brzy zaveden do služby a sliboval stejnou přesnost, jaká byla u střemhlavého bombardování.\n\nCelkový objem předsériové výroby zahrnoval 35 strojů; tyto Heinkely He 177 A-0 byly téměř ve všech případech použity ke zkoušení výkonů a technických možností stroje. Poté následovala první sériová verze, He 177 A-1. Celkem výrobní linku ve Warnemünde mezi březnem 1942 a červnem 1943 opustilo 130 kusů. Ale se svými závažnými nedostatky byly stále daleko od použitelnosti v bojových podmínkách. Téměř všechny verze He 177 A-1 byly přeloženy k druhořadým úkolům, a to i přesto, že 34 kusů jich bylo doručeno první Gruppe KG 40 se základnou na letišti Bordeaux/Merignac v létě 1942 a při nepromyšleném pokusu zařadit letadlo do operační služby byly krátce na to vyřazeny.\n\nVýzbroj předsériových He 177 A-0 tvořila jedna dálkově ovládaná střelecká věž vzadu za kabinou, tři flexibilní posty v přední části letadla a jeden v kořeni ocasu. Heinkel He 177 A-1 nesl jednu z nově vyvinutých, dálkově ovládaných střeleckých lafet nad středem trupu, v místě bývalých ručně ovládaných střelišť, který obsahoval jeden kulomet MG 131. Zbytek zůstal nezměněn. Další sériová verze (He 177 A-3) byla navíc doplněna o další stanoviště střelce. Nová zádová střelecká věž obsahovala jeden kulomet MG 131 a také kanonovitá věžička byla rozšířena, aby pojala dva 13 mm kulomety místo jednoho. He 177 A-3 také dostal prodloužený trup o 1,6 m, nové konce křídel pro zlepšení stability a motorové gondoly byly o 0,2 m delší a překonstruované, aby se snížila pravděpodobnost požáru.\n\nNa konci roku 1942 I. Gruppe of Ergänzungs Kampfgeschwader (Záložní a výcviková bombardovací jednotka) KG50 se základnou v Brandenburgu/Bries obdržela první kusy verze A-3. Během zoufalého pokusu Luftwaffe zásobovat ze vzduchu odříznuté jednotky 6. armády ve Stalingradu, byly Heinkely 177 z jednotky KG50 dotlačeny k transportním úlohám. Ale s letadlem jen provizorně upraveným, naplno vystaveném ruské zimě, zmohla KG50 jen opravdu málo. V pumovnici letadla bylo jen málo místa k uložení zásob, což udělalo z Heinkelu neefektivní transportní letoun. Po několika zásobovacích letech se He 177 vrátily zpět k bombardovacím úkolům, ale jen s o něco málo větším úspěchem. Starý problém s přehříváním motorů stále nebyl dostatečně vyřešen a několik strojů na to doplatilo. Když se v únoru 1943 obránci Stalingradu vzdali, zbylé He 177 se vrátily do Německa.\n\nPředtím, než byla zastavena výroba různých podvariant ve prospěch verze A-5, bylo postaveno 170 ks Heinkelu 177. Verze A-4 byla samostatný projekt – výšková verze se čtyřmi samostatnými motory – se ale do sériové výroby nedostala. První Heinkel He 177 A-5 opustil továrnu Heinkelu v únoru 1943. Tato podvarianta byla poháněna dvěma motory DB 610, které se skládaly ze zdvojených motorů DB 605. Tato kombinace vyvinula ve výšce 2 100 m výkon 3 100 k. Přesto mnoho problémů spojených s předešlým dvojitým uspořádáním zůstalo. Během roku 1943 továrny v Oranienburgu a Warnemünde vyprodukovaly celkem 261 strojů verze A-5. Přestože německé ministerstvo letectví uznávalo chyby He 177, situace vyžadovala, aby byl nasazen do první linie.\n\nTéměř od začátku války byl Heinkel 177 zamýšlen jako náhrada za Focke-Wulf Fw 200, jednotky KG40, která operovala proti lodím a konvojům v Atlantiku. V létě 1943 začalo pomalé přezbrojování na He 177. Posádky se musely učit zacházet s novou klouzavou protilodní střelou Henschel Hs 293. Mohly být neseny dvě takové klouzavé pumy, jedna pod každým křídlem na speciálních pylonech.\n\nTato puma byla ve skutečnosti malý raketový kluzák, s rozpětím 3,1 m a s 500 kg náloží v přední části střely. Po vypuštění motor na tekuté palivo pod trupem umožnil střele dosáhnout rychlosti 595 km/h po dobu 12 sekund. Poté zhasl a střela se spustila střemhlav letem na svůj cíl. Maximální dolet závisel od výšky, ze které byla střela vypuštěna. Většinou byl dolet 8 km (pokud bylo letadlo ve výšce 1 300 m). Z ocasu Hs 293 šlehal světlý plamen, který umožňoval pozorovateli v Heinkelu sledovat letovou dráhu střely. Na kontrolování letu se používal malý joystick, který vysílal signály do Hs 293. To znamenalo, že pozorovatel jen kontroloval plamínek v ocase střely, pokud se nedostala nad cíl a držet ji v střemhlavém letu, dokud nezasáhla cíl. Navzdory jednoduchosti této střely ani ona nepřinesla konec spojenecké nadvlády nad Atlantikem. Jelikož Hs 293 měla dopadovou rychlost jen 720 km/h, znamenalo to, že její průrazové schopnosti byly nízké a byla hlavně určena proti obchodním lodím a lehce obrněným válečným lodím.\n\nOdpoledne 21. listopadu 1943 vyrazil Heinkel He 177 na svou první větší misi. V ten den major Mons, velitel druhé Gruppe Kampfgeschwader 40, vedl 25 He 177 proti velkému konvoji \"SL139/MKS 30\" směřujícím severně 680 km na severovýchod od mysu Finisterre ve Španělsku. Každý z bombardérů nesl dvě klouzavé bomby. Zachovalé německé záznamy o této události jsou strohé, ale naštěstí se zachovaly i britské záznamy. Počasí k pumovému útoku mělo k dokonalosti daleko a skupiny nízkých mraků téměř jistě ovlivňovaly ovládání klouzavých střel. Ale počasí nebylo jediné, s čím posádky Heinkelu 177 zápasily. Nejprve minuly hlavní konvoj, a místo toho se soustředily na dvě obchodní lodě, Marsa a Delius.\n\nZatímco Marsa a Delius bojovaly o přežití, v jejich blízkosti se odehrával jiný, neméně pozoruhodný souboj. Pilot A. Wilson se svou posádkou, na palubě Liberatoru 'K', ze stavu 224. Squadrony pobřežní stráže RAF, vykonával protiponorkové krytí. Protože jejich povinností bylo provést vše potřebné, aby byl zajištěn \"bezpečný a včasný příchod konvoje\", rozhodli se, že by to mohlo zahrnovat i vzdušný boj. Když těžko naložené Heinkely začaly svůj útok klouzavými bombami, britská posádka způsobila mezi nimi zděšení. První Heinkel 177, na který zaútočili, utekl, zanechávaje za sebou kouřovou stopu. Druhý právě vypustil klouzavou bombu a odlétal. Pilot Wilson ho následoval a přednímu střelci umožnil zamířit a vystřelit dávku, která způsobila požár jednoho z motorů He 177. V tomto případě se německému bombardéru podařilo uniknout do nízkých mraků. Pak se Liberator vrátil ke konvoji, kde se nacházely ještě dva Heinkely 177.\n\nWilsonova agresivita nepochybně přispěla k tomu, že německé bombardéry neuspěly ve zničení hlavního konvoje, a také že sám Liberator neutrpěl žádné škody z opětované palby. Pro II./KG40 to byl neslavný začátek operační služby jejího nového stroje.\n\nDva z bombardérů se vrátily předčasně a s rozbitou pumovnicí; jeden havaroval 50 km od základny z neznámých příčin; další zmizel beze stopy během útoku; jednomu nevystačilo palivo na zpáteční cestu, ale posádka stihla vyskočit; další přistál nouzově \"na břicho\" a utrpěl 45% poškození. Hauptmann (kapitán) Nuss dosáhl se svými klouzavými bombami potopení dvou lodí, což by mohlo znamenat, že to byl on, kdo potopil Marsu a Delia. Tři stroje a dvě posádky ztraceny, jeden stroj vážně poškozen – to vše za cenu potopení jedné malé lodě a poškození druhé. Nejhorší však bylo zjištění, že He 177 stále ještě trpí mnoha závadami.\n\nO pět dní později, za soumraku 26. listopadu 1943, II./KG40 zaútočila znovu. Tentokrát vzlétlo 21 Heinkelů s klouzavými pumami, aby zaútočily na konvoj KMF 26, který proplul kolem Bougie na alžírském pobřeží. Téměř hned po startu se jednomu z Heinkelů zlomila kliková hřídel v jednom z motorů; po následném nouzovém přistání shořel. Tak neradostný byl začátek služby Heinkelu He 177 pro Němce.\n\nKdyž dosáhli konvoje, znepokojili se nad koncentrovanou protiletadlovou palbou z lodí. A k té se ještě přidaly i stíhačky: Spitfiry francouzské squadrony GC 1/7, Airacobry z 350. stíhací skupiny USAAF a Beaufightery ze 153. Squadrony RAF. Během následujícího zmatku bylo sestřeleno 6 Heinkelů, včetně stroje pilotovaného majorem Monsem a kapitánem Nussem. Naopak, posádkám II./KG40 se podařil nejméně jeden zásah, když potopili loď Rolma, vezoucí vojáky. Po rychlém setmění, které značně ztížilo záchrannou akci, zahynulo více než tisíc amerických vojáků.\n\nPři návratu, II./KG40 našla svou základnu kvůli počasí téměř nepoužitelnou. Další dva Heinkely byly zničeny při nouzovém přistání; posádky přežili. Celkem, dvě akce stály II./KG40 12 zničených strojů – a co je důležitější – 8 z jejich nejlepších posádek.\n\nPo tomto krvavém neúspěchu, Hauptmann Dochtermann převzal velení nad jednotkou He 177. Odteď bylo jasné, že spojenecká obrana nad Atlantikem a Středozemním mořem byly příliš silné na to, aby II./KG40 mohla vykonávat denní nálety na konvoje bez značných ztrát. Od té doby posádky zaměřily své protilodní aktivity na méně efektivní, ale zároveň méně nebezpečné z hlediska ztrát; aby byla spojenecká lodní doprava, procházející středomořím, pod neustálým tlakem.\nOd té doby odpalovaly He 177 klouzavé pumy proti lodím vhodně osvětleným světlicemi, které byly shozeny z letadel umístěných po stranách konvoje. Ale taková technika vyžadovala vysoký stupeň koordinace mezi bombardéry a osvětlujícím letadlem; takže úspěchů bylo nemnoho.\nPro protilodní jednotku nová fáze ofenzívy začala 22. ledna 1944, když se spojenci vylodili u Anzia, jižně od Říma. Heinkely 177 z jednotky II./KG40, spolupracovaly s Dorniery Do 217 z jednotky KG100; ale spojenecká obrana byla silná a tomu odpovídaly i ztráty. Po této operaci II./KG40 pokračovala s napadáním konvojů plujících Středozemního moře.\n\nV prosinci 1943 Göring rozeslal depeše svým velitelům perutě na západě a generálmajoru Peltzovi, náčelníku štábu bombardovacího letectva, v nichž uváděl: \"Abychom odplatili nepřátelský teror, rozhodl jsem se zintenzivnit boje nad Britskými ostrovy, koncentrovanými útoky na města, konkrétně na průmyslová centra a přístavy. Operace musí být provedeny v závislosti a intenzitě úměrnou ztrátám a zásobování, takže naše útočná síla zůstane neoslabena. Je to nezbytné z hlediska potřebnosti dosáhnout permanentní defenzivní schopnost proti vždy přítomné hrozbě spojeneckého pokusu o vylodění na západě. \"\n\nDůležitým prvkem útoků bylo rozsáhlé rozptýlení účastnících se jednotek, aby se předešlo pozorování spojeneckými průzkumnými letadly, a které by mohlo přitáhnout houfy spojeneckých těžkých bombardérů. Německé bombardéry měly být rozptýleny na letištích od Lamanšského průplavu na západě až po Německo na východě. Před plánovaným útokem se měly shromáždit na předsunutých základnách. Na začátku útoku byly k dispozici dvě jednotky vyzbrojené Heinkely He 177 – operaci s kódovým označením \"Operation Steinbeck\"; první Gruppe od KG40 a třetí Staffel od KG100, operující spolu z letiště Rheine západně od Osnabrücku a z letiště Châteaudun severozápadně od Orleans; zpočátku kombinovanou silou 46 strojů.\n\nPrvní ze série útoků se odehrál v noci z 21. na 22. ledna 1944; bombardéry letěly ve dvou vlnách v osmihodinových intervalech. Dvě jednotky Heinkelů 177 nasadily kolem tuctu strojů do každé vlny, některé z letadel letěly i dvakrát. Celkový souhrn německých vzletů se pohyboval kolem 270. Bylo to právě během první vlny operace Steinbock, když pilot H. Kemp z 151. squadrony R.A.F. sestřelil první He 177, který dopadl na britskou půdu. Otočil svůj noční stíhací de Havilland Mosquito směrem k protiletadlovému reflektoru, když jeho radarový operátor, seržant J. Maidment zachytil cíl zhruba 3 km před sebou. Kemp se přiblížil a dostal se nepříteli na dostřel, právě když prováděl úhybný manévr. Posádka Mosquito ztratila kontakt, ale znovu ho získala zanedlouho, a Kempovi se podařilo přiblížit a začít palbu s jeho čtyřmi 20mm kanóny. Zasáhl křídlo, spatřil prudký výbuch a bombardér se dostal do střemhlavého pádu a zřítil se poblíž Haslemere v hrabství Surrey. Z posádky patřící k I./KG40, dva zemřeli a čtyři se dostali do zajetí.\n\nPo první vlně přistály He 177 zpět na Châteaudun; po druhé na Rheine. Tempo německého útoku a pohyb různých jednotek je zřejmý ze změn jednotek vybavených He 177 v tomto období. Noc z 29. na 30. ledna 1944: K náletu na Londýn vzlétlo kolem 285 strojů. Zúčastnily se ho He 177 z I./KG40 a 3./KGI00, vzlétající a přistávají z letiště Rheine. Po této operaci byla I./K.G.40 stažena. Noc z 3. na 4. února; na Londýn směřovalo více než 240 letadel. Zúčastnily se jen He 177 z jednotky 3./K.G.100. Také vzlétaly a přistávaly v Rheine.\n\nBěhem období od 4. do 13. února se druhá staffel KG100 přesunula z Lechfeldu na západ od Mnichova spolu se svými He 177. Připojila se ke třetí staffel a tyto dvě jednotky přesouvaly své stroje mezi Rheine, Châteaudunem a Rennes v přípravě k útokům, které se nakonec nikdy neuskutečnily. Od té doby tyto jednotky spolupracovaly při náletech na Velkou Británii.\n\nNoc z 24. na 25. února; s cílem bombardovat Londýn vzlétlo 170 letadel z nichž 6 bylo He 177 z jednotky I./KG100. Cílem tohoto útoku byly vládní budovy v oblasti Westminsteru; měly být osvětleny Junkersy Ju 88 a Ju 188 a pilotovány posádkami z \"naváděcí\" jednotky I. / KG60, které měly shodit bílé světlice na padácích. Na tento nálet letěly He 177 ze Châteaudunu s otočným bodem na severozápad od High Wycombe v Buckinghamshire. Po tom se vrátily na Châteaudun.\n\nOd začátku března se pozornost Němců zaměřila na nálety na Bristol a Hull, ale nevynechali ani Londýn. Posledním velkým bombardovacím útokem na Londýn během operace Steinbock nebo celkově v druhé světové válce se odehrál v noci z 18. na 19. dubna. Útok se skládal ze 125 letadel a z toho bylo 5 Heinkelů He 177.\n\nNa tyto operace se I./KG100 připravovala na základně v Rheine. Toto letiště bylo považováno jen za dočasnou základnu a nabízelo jen omezené možnosti údržby a oprav; většina práce spojená s nakládáním bomb byla prováděna mládeží z Říšské pracovní služby. Během tohoto náletu měly zkušenější posádky naloženy dvě 1800 kg a dvě 1000 kg bomby; ostatní letěli naložení čtyřmi 1000 kg bombami. Těsně před odletem byla letadla seřazena na konci vzletové plochy v určeném pořadí. Těžší naložené bombardéry letěly jako první, protože měly sníženou stoupavost. Každý ze startujících letadel vzlétl se zapnutými ocasními světly a když se dostal dostatečně vysoko, vypnul je jako signál pro další letadlo ke startu.\n\nPo vzletu bombardéry zamířily na západ, směrem k rádiovému vysílači v Noordwijku, severovýchodně od Haagu v Nizozemsku; pokračoval nad Severním mořem, proletěly přes orientační bod složený ze šesti zápalných bójek, shozených naváděcími letadly a proletěly nad anglickým pobřežím ve výšce 5000 m na jih od Orfordness. Při hranici 40 km před pobřežím; rádiooperátor začal shazovat dávky hliníkové fólie, zvané \"okno\", aby zmátl britskou pozemní kontrolu a radary nočních stíhačů. Dvakrát za minutu, v pravidelných intervalech shazovaly posádky další a další dávky \"okna\". Německé bombardéry často měnily směr a výšku aby zmátly noční stíhače a protiletadlové baterie. Některé z He 177 nesly ocasní radar FuG 217 Neptun, který signalizoval přílet nočního stíhače. Ale i přesto se podařilo jednomu Mosquitu ze 410. Squadrony kanadského královského letectva sestřelit jeden stroj.\n\nKdyž vletěli do oblasti Londýna, každý He 177 stáhl plyn a dostal se do klouzavého sestupu, během kterého sestoupil do výšky potřebné k odhození pum, v tomto případě 4500 m. To sloužilo ke dvěma účelům: znemožnilo předvídat britské protiletecké palbě směr letu a stroje letící bez plynu se nedaly vypátrat ani po zvuku. Zároveň němečtí rádiooperátoři zvýšili množství odhozených rušičů, \"oken\", na jednu dávku každých 5 sekund. Přímo nad cílem shazovala naváděcí letadla červené světlice.\n\nPo vypuštění pum piloti He 177 znovu zapnuli motory, ale pokračovali v klesání rychlostí 200 metrů za minutu. Tímto způsobem byly He 177 schopné udržovat rychlost nad 550 km/h během opouštění bojiště. Toto a změna výšky dělala noční stíhání velmi komplikované. Bombardéry proletěly nad francouzským pobřežím v Boulogne ve výšce 750 m a odtud letěly domů do Rheine přes Arnhem.\n\nOd konce dubna německé útoky na Británii začaly oslabovat. Jednotky zapojené do bombardování si musely uchovat svou sílu na \"pokus o nepřátelské vylodění na západě.\"\n\nDlouho očekávaná spojenecká invaze do Francie se uskutečnila 6. června 1944. Tuto noc byly He 177, nesoucí klouzavé bomby, jednotky II./KG40 označené Göringem jako \"štít proti invazním jednotkám\" znovu v akci. Ale spojenečtí noční stíhači také. Jedni z úspěšných byly Flying Officer F. Stevens a jeho rádiový operátor Flying Officer Kellett, letící na Mosquitu z 456. Squadron RAAF. Operující pod dohledem lodního radaru obdrželi koordináty na přilétající \"vetřelce\". Kelley brzy zaměřil cíl na svém vlastním radaru a naváděl Stevense 300 m na dohled za cíl. Australský pilot se prosmykl vedle boku nepřátelského bombardéru kvůli identifikaci, brzy odhalil, že to byl skutečně He 177.\n\nPozději vypověděl:\n\"Byl snadno rozeznatelný podle svého velkého směrového kormidla a vyčnívajícího baňatému nosu, a také díky svému ohromnému rozpětí křídel, viditelně v nepoměru s délkou trupu. V této fázi byly také viditelné podvěšené klouzavé bomby a antény radiolokátoru na špici trupu. \"\nStevens opět klesl na 100 m a vypálil dvousekundovou dávku. Teprve tehdy se zdálo, že se německá posádka probudila a uvědomila hrozící smrtelné nebezpečí; zadní střelec opětoval palbu, ale bezvýsledně. Jeden z motorů byl již v plamenech a po dalších dvou přesných dávkách z 20mm kanónu Mosquita otřásl trupem He 177 výbuch a v spirále se zřítil do moře a vybuchl.\nO necelých dvacet minut později Stevens a Kelley svůj výkon zopakovali a sestřelili druhý He 177. Během noci ze 6. na 7. června, australská 456. Squadrona nahlásila čtyři sestřely letadel tohoto typu, když se snažily dostat do zóny vylodění se svými klouzavými bombami.\n\nNěmecká letadla z jednotky Fliegerkorps IX, operující proti lodím, se statečně vrhala proti silné spojenecké protivzdušné obraně během června 1944. Ale byla schopna dosáhnout jen málo na oplátku za své těžké ztráty. Během deseti dnů od vylodění se jim podařilo potopit jen 5 lodí.\n\nV důsledku neschopnosti ovlivnit události, německé bombardéry zanechaly strategii přímých útoků na lodě; místo toho se soustředily na zaminování okolních moří. Během následujících týdnů Luftwaffe shodila přibližně 3000 min různých typů, včetně nových typů tlakových min. Do konce června bylo těmito minami potopeno 9 válečných a 17 pomocných a obchodních lodí, stejně způsobujíc značné nepříjemnosti. Ale oběma stranám bylo jasné, že takové ztráty nebudou pro největší invazivní loďstvo všech dob žádný problém. V polovině července Němci stáhli zbývající protilodní letadla a jejich posádky na základny v Norsku a Německu.\n\nZatímco na začátku roku 1944 Heinkely He 177 jednotek I./KG40 a I./KG100 útočily na cíle v Británii, kompletní jednotka těchto letadel byla zformována v Německu. Touto jednotkou byla Kampfgeschwader 1 (KGI), pod velením oberstleutnanta Horsta von Riesen. Během května dosáhla část jednotky operativní schopnost a přesunula se na frontové letiště ve Východním Prusku. Před koncem měsíce dorazil i zbytek strojů, a tak von Riesenova letka se svými devadesáti He 177 představovala nejsilnější údernou sílu na celé východní frontě.\n\nLetka byla nasazena hned po příchodu do Východního Pruska útočíc na ruská zásobovací centra a shromaždiště vojsk. Strategické cíle byly na dosah těžkých bombardérů, ale KGI se o jejich zasažení nepokoušela. Ruská letní ofenzíva roku 1944 už na sebe nenechávala dlouho čekat a němečtí vojáci potřebovali veškerou dostupnou pomoc.\n\nBěhem těchto útoků, často prováděných za denního světla a ve velké výšce, byly ztráty extrémně nízké. Sovětské letectvo bylo vybaveno zejména ke stíhání v nízkých výškách a k pozemním útokům a proti vysoko letícím bombardérům zmohlo jen málo. Jednotliví sovětští piloti zachytili He 177, ale protože nebyli vycvičeni na stíhání takových velkých cílů a zastrašeni koordinovanou nepřátelskou palbou, raději stíhání vzdali a vrátili se na základnu.\n\nPři několika příležitostech jednotka KG1 uskutečnila kobercové bombardování ruských cílů. Během jednoho z největších náletů vedl ven Reisen celou svou 87 člennou letku do útoku na železniční uzel Velikije Luki, přibližně 500 km západně od Moskvy. Na letku letící ve formaci tří uzavřených \"V\", z nichž každá obsahovala 30 strojů musel být ohromující pohled. Von Reisen letící ve vedoucím bombardérů vydal rozkaz na shození bomb přes vysílačku a všechny He 177 svůj náklad bomb shodili zároveň.\n\nOstatní útoky se odehrávaly v noci, ale stále v bezprostřední blízkosti fronty. Během těchto operaci již netrpěly He 177 problémy s přehříváním motorů. V té době už modifikovaný He 177 zahrnoval množství zlepšení, které toto riziko téměř odstranilo. Kromě toho, základní důvod požárů He 177 – necitlivé zacházení s plynem příliš dlouho na příliš vysokých otáčkách- už bylo dobře známo; to bylo oznámeno pilotům KG1, a ti se podobnému zacházení vyhnuli. A když se požár vyskytl, byl způsoben necitlivým zacházením nezkušeným pilotem. Rusové zahájili 23. června 1944 svou ofenzívu na centrálním frontě. Německé předsunuté pozice byly brzy proraženy a tankové klíny prorazily hluboko do německého týlu. V zoufalství byly He 177 nasazeny při pozemním útoku, ale ztráty byly velké a drobné úspěchy je v žádném případě nevyvážily.\n\nV létě roku 1944 byl He 177 konečně dostupný v dostatečném množství a byl schopen vykonávat užitečnou práci tam, kde nebyla silná obrana. Právě tehdy osud zasadil Heinkelu He 177 smrtelný úder. Od května 1944 se spojenecké bombardéry soustředily na německý ropný průmysl, a to s dramatickým úspěchem. V srpnu 1944 se produkce leteckého benzínu snížila o 90% ve srovnání s květnem. Luftwaffe hned přijala opatření v podobě zákazu letů všem bombardérům; zanedlouho nato se zastavila i výroba Heinkelu He 177 A-5 po tom, co bylo dokončeno 565 kusů. Posádky KG1 se přesunuly se svými stroji na týlové základny v Německu, kde zůstaly až do konce války odstaveny na vzletových plochách, spolu s opuštěnými novými He 177. Na konci války si na nich spojenečtí piloti vylepšili své skóre.\n\nI když He 177 A-5 byla poslední verze, která se dostala do sériové výroby, byly vyvíjeny zlepšené modely. He 177 A-6 měla obsahovat překonstruovaný nos s přetlakovou kabinou. Také měla nést dálkově ovládanou střeleckou věž osazenou čtyřmi kulomety MG 81 ráže 7,9 mm. He 177 A-7 měla být podobná verzi A-5, ale měla mít zvětšené rozpětí o 4,5 m a tím pádem i zlepšené letové vlastnosti ve výškách. Ale zájem o tato zdokonalení po rozpuštění bombardovacích jednotek rychle rozplynul.\n\nHeinkel přesto pokračoval s vývojem ještě těžších letounů Heinkel He 274 a He 277.\n\nTakto skončil příběh Heinkelu He 177 a s ním i německá naděje na flotilu bombardérů dlouhého doletu, která by byla srovnatelná s tou spojeneckou. Přesto, že to byla palivová krize, která nakonec dorazila oddíly těžkých bombardérů Luftwaffe, je těžké rozhodnout, zda by He 177 mohl dosáhnout více. Nebyl to úspěšný bombardér jako Avro Lancaster nebo Boeing B-17 Flying Fortress. Důvod úspěchu těchto strojů spočíval v tom, že mohly být pilotovány i branci – byly snadno ovladatelné, odpustily i necitlivé pilotování a byly dostatečně jednoduché, aby mohly být udržovány v letuschopném stavu personálem s nízkým výcvikem. Na druhé straně He 177 se svými mnoha pokročilými systémy netoleroval necitlivé zacházení a byl mnohem komplikovanější než jeho spojenečtí protivníci. To bylo základem pádu He 177, a to ho ovlivňovalo po celou jeho operační kariéru.\n\n\n Německo\n\n\n\n\n\n"}
{"id": "98512", "url": "https://cs.wikipedia.org/wiki?curid=98512", "title": "Chodov (okres Sokolov)", "text": "Chodov (okres Sokolov)\n\nChodov ( ) je město v okrese Sokolov v Karlovarském kraji, 10 km západně od Karlových Varů, na Chodovském potoce. Žije zde  obyvatel. Je známé tradicí výroby porcelánu. V chodovské manufaktuře Thun (původně H&C) se vyráběl růžový porcelán.\n\nPrvní písemná zmínka o Chodově pochází z listiny českého biskupa a knížete Jindřicha Břetislava, která byla napsána mezi lety 1195 a 1197. V této době byl Chodov majetkem cisterciáckého kláštera ve Waldsassenu a český kníže touto listinou přebral nad jeho českými majetky ochranu. Podle některých historiků šlo původně o slovanské sídliště vybudované na zemské stezce, která procházela údolím řeky Ohře. Velmi záhy bylo původní nepočetné slovanské obyvatelstvo asimilováno německými osadníky. V této době byl v Chodově také založen kostel, který se brzy stal farním chrámem.\n\nV roce 1348 waldsassenský opat prodal Chodov místnímu šlechtici Trostovi z Kynšperka a v následujícím období se velmi často měnil majitel zdejšího panství. Na konci husitských válek se v Chodově usadil rod Hýzrlů z Chodova, který zde prokazatelně sídlil od roku 1439. V druhé polovině 15. století začalo narůstat napětí mezi Hýzrly a rodem Šliků, kteří drželi sousední loketské panství. Spor vyvrcholil v noci na 30. října 1490, kdy vojáci Jeronýma Šlika přepadli chodovskou tvrz a zabrali ji. I když se Hýzrlové pokoušeli svůj majetek získat soudní cestou zpátky, brzy byli nuceni přesídlit do středních Čech. Počátkem 16. století je Chodov rozdělen na dva útvary – Horní a Dolní Chodov – které se udržely jako samostatné správní jednotky až do 19. století. Do počátku třicetileté války je Dolní Chodov majetkem města Loket a Horní Chodov patří šlechtické rodině Unruherů.\n\nPo bitvě na Bílé hoře a počáteční nestabilitě v období třicetileté války se podařilo Chodov mezi lety 1644 a 1733 spojit v jeden celek šlechtické rodině Plankenheimů. Mezi nejvýznamnější představitele tohoto rodu patřil Johann Wilhelm von Plankenheim, za jehož vlády byly v Chodově vytvořeny dodnes existující památky – boží muka (1672 a 1673) a mariánský sloup (1675), a jeho syn Franz Flamin von Plankenheim, který nechal v Chodově vystavět barokní zámek a kostel svatého Vavřince. Po jeho smrti se Chodov opět dělí na Horní a Dolní. Majitelem Dolního Chodova se až do konce feudální éry stává město Loket a Horní Chodov vlastní až do konce 18. století rodina Braunů z Braunsdorfu.\n\nRoku 1810 založil František Miesl ve zpustlém zámečku v Dolním Chodově první manufakturu na výrobu kameniny a porcelánu, kterou pro špatnou prosperitu roku 1830 pronajal vrchnímu malíři porcelánky v Kysiblu, mj. jako zdroj kaolinu. Nejstarší porcelánové zboží (značené DH, Kodau, Chodau) se datuje do let 1835-1844 . V letech 1845-1872 porcelánku se zbožím vynikající kvality provozoval Mojžíš Porges z Portheimu.\n\nPo roce 1848, kdy bylo zrušeno poddanství, se Chodov začal rychle rozvíjet jako průmyslové centrum. Manufaktura byla v polovině 19. století přetvořena na továrnu na porcelán a od roku 1871 ji převzala firma Haas & Czjzek). V roce 1883 byla založena druhá chodovská porcelánka (Richter, Fenkl & Hahn). V té samé době bylo v Chodově otevřeno větší množství hnědouhelných dolů. Hornictví se vedle výroby porcelánu stalo nejvýznamnějším průmyslovým odvětvím Chodova. Dalšímu rozvoji pomohl rok 1870, kdy byl Chodov napojen na buštěhradskou dráhu. Velké množství pracovních příležitostí zapříčinilo i nárůst počtu obyvatel. V roce 1894 pak byl Chodov dekretem císaře Františka Josefa I. povýšen na město a byl mu udělen městský znak.\nVelká hospodářská krize v době první republiky zasáhla Chodov velmi těžce a vyhrocená sociální situace byla jedním z důvodů příklonu obyvatel k nacismu. V září 1938 ve městě proběhl pod vedením místní sudetoněmecké strany pokus o převzetí moci, který byl potlačen četnictvem a vojskem. V rámci Mnichovské dohody byl Chodov v říjnu 1938 přičleněn jako součást Sudet k Německu. Po konci druhé světové války byla většina původního německého obyvatelstva vysídlena a nahrazena českým obyvatelstvem z vnitrozemí. V 60. letech 20. století byla vystavěna nedaleko od města mohutná plynárna, chemička s teplárnou ve Vřesové a bylo přistoupeno k výstavbě panelových sídlišť v Chodově. Začala také podpora migrace nové pracovní síly. Od 80. let 20. století se počet obyvatel pohybuje kolem 15 000.\n\nMěsto se nachází v mírném údolí pod úpatím Krušných hor. Leží na soutoku Vintířovského a Chodovského potoka. Na severovýchodním okraji katastrálního území Chodova se nachází menší část kaolinového ložiska \"Osmosa\", které z větší části přináleží k obci Božičany.\n\n\nK rekreaci je možno využít vodní nádrž Bílou vodu (kaolinové jezero) v blízkosti města, nebo severně položenou rekreační oblast s vodní nádrží Tatrovice. Možnost sportovního vyžití je na atletickém stadionu ŠAK Chodov a na fotbalovém hřišti v prostorech TJ Spartak Chodov.\n\nMěstem prochází silnice II. třídy\n\nChodov leží na významné železniční trati 140 Chomutov - Cheb a dále je zde propojovací trať 143 Chodov – Nová Role\n\n\n\n\n\n\n"}
{"id": "98513", "url": "https://cs.wikipedia.org/wiki?curid=98513", "title": "Vodní nádrž Dalešice", "text": "Vodní nádrž Dalešice\n\nVodní dílo Dalešice je přečerpávací vodní nádrž, která leží na řece Jihlavě jihovýchodně od Třebíče. Byla postavena v letech 1970 až 1978 a její součástí je dolní nádrž Mohelno. Vzdutí hladiny je dlouhé 22 km a sahá až k obci Vladislav. Maximální objem nádrže 127,3 mil. m³ patří k největším na Moravě. Nadmořská výška vodní plochy je 381,5 m. Maximální hloubka 85,5 m je největší v České republice. V roce 2019 v rámci dobrovolnické akce Čas pro dobrou věc zaměstnanci Jaderné elektrárny Dukovany čistili vodní nádrž.\n\nTěleso hráze je nejvyšší hrází v České republice (100 m) a druhou nejvyšší sypanou hrází v Evropě (vyšší je hráz přehradní nádrže Gura Apelor v Rumunsku 168 m). Hráz nádrže je sypaná tvořená rokfilovou technologii s jílovým těsnicím jádrem. Dosahuje kóty 384 m. n. m., je 350 m dlouhá a 8 m široká. Nachází se na 66. říčním kilometru a je veřejnosti přístupná. V říjnu 2016 došlo k rekonstrukci koruny hráze.\n\nPři stavbě nádrže došlo ke zničení několika mlýnů, nedaleko Číměře byl mlýn, který se poprvě dokládá k roce 1366, byl to Čermákův mlýn. Nedaleko po proudu řeky Jihlavy byl i Jirkasův mlýn s pilou, ještě dále u Třebenic stával mlýn Třebenický, jinak také Pyrochtův či Čermákův. Pyrochtův mlýn byl v provozu do 50. let 20. století, kdy v posledních letech fungoval již bez užití vodního kola, ale používal Francisovu turbínu. Pod Koněšínem stával mlýn Koněšínský případně též Mollův, ten se poprvé připomíná v roce 1568, později se stal panským mlýnem. Mlynář Moll získal mlýn v roce 1886, do té doby patřil Pirochtům, Chadimům nebo Markům.\n\nStavba Dalešic započala v roce 1970 a trvala osm let. Nejprve byl vybudován zakulacený betonový základ pro strojovnu. Tvar byl zvolen pro betonovou hráz. Při podrobnějších geologických průzkumech se zjistilo, že okolní prostředí nevyhovovalo pro betonovou hráz, proto byla zvolena sypaná hráz z místních materiálů. Střední vodotěsná část je z jílu. Zajímavost: Protože jíl nesmí při ukládání navlhnout, jinak by hrozilo, že celá hráz ujede, byl navážen několikrát, pokaždé totiž zmokl. Při výstavbě zde v roce 1974 režisér Jiří Menzel natočil film \"Kdo hledá zlaté dno\".\n\nHlavním účelem je zdroj technologické vody pro jadernou elektrárnu Dukovany, jež se čerpá z VN Mohelno. Dále přehrada slouží ke krátkodobému nahrazení jednoho bloku jaderné elektrárny, k výrobě špičkové elektrické energie, pro dlouhodobé vyrovnávání průtoků v řece, k snižování povodňové špičky v dolním toku, k sedimentaci nečistot a pro rekreačnímu využití.\n\nSpolečně s vodní nádrží Mohelno tvoří energetický komplex přečerpávací vodní elektrárny Dalešice s výkonem 4×120 MW, která se nachází pod hrází nádrže Dalešice. Na obnově zařízení elektrárny se pracuje od roku 1999.\n\nNádrž má i rekreační využití, v jejím okolí je hodně soukromých chat a několik kempů, např. „Hartvíkovická pláž“. Od 1. července 2007 jezdila na Dalešické přehradě rekreační loď \"Vysočina\". Jedná se o loď s délkou 26 m a hmotností 30 tun. Do roku 2011 provozovala lodní dopravu společnost Quarter, od roku 2012 měla být provozovatelem společnost Jana Kočky ze Starče, který nabídl nejlepší podmínky a zvítězil tak ve výběrovém řízení. Nabídl i novou loď pro plavbu po přehradě. 28. července 2011 však společnost Jana Kočky odstoupila z finančních důvodu od smlouvy, nezískala na nasmlouvanou novou loď dotaci od Kraje Vysočina. Byla oslovena společnost Aikon, která získala ve výběrovém řízení na vedení lodní dopravy na Dalešické přehradě druhé místo. Společnost AIKON pak bude po Dalešické přehradě jezdit s lodí Horácko, jejíž kapacita je 115 míst k sezení. pro cestující je k dispozici bar i přeprava kol. V roce 2016 v prosinci proběhla mikulášská plavba. V roce 2018 probíhá provoz lodní dopravy nadále.\n\nJde o rybářský revír Jihlava 7–8.\n\nOd roku 2017 vede po levém břehu přehrady nová turistická trasa KČT, zelená trasa vede od silnice u Stropešínského mostu. Červená trasa pak vede nově kolem Čermákova mlýna. V roce 2018 proběhla akce Čísté břehy, kdy obyvatelé Číměře uklízeli břehy nádrže. V roce 2019 bylo připraveno nové zázemí pro vodní záchranáře působící na přehradě. Na poloostrově s uváděným názvem Lavičky se konaly dlohodobě letní tábory třebíčských skautů. V roce 2019 však pozemky nedaleko tábořiště zakoupili dva noví majitelé a začali provádět terénní úpravy. Ty byly následně úřady zastaveny, neboť vzniklo podezření, že byly provedeny nelegálně. V lednu roku 2020 byla stavba zastavena jako nelegální. Třebíčští skauti prohlásili, že již se na tábořiště na Lavičkách nechystají. Vodní záchranáři z Třebíče se na místo tábořit chystají. Pravděpodobně se na místě bude budovat molo pro parkování lodí.\n\n\n"}
{"id": "98524", "url": "https://cs.wikipedia.org/wiki?curid=98524", "title": "Helmut Rix", "text": "Helmut Rix\n\nHelmut Rix (4. července 1926, Amberg – 9. července 2004, Freiburg im Breisgau) byl německý jazykovědec a profesor Jazykovědného semináře na Albert-Ludwigs-Universität ve Freiburgu.\n\nProslavil se zejména svým výzkumem indoevropských jazyků a také etruštiny.\n\n"}
{"id": "98526", "url": "https://cs.wikipedia.org/wiki?curid=98526", "title": "Elektronový obal", "text": "Elektronový obal\n\nElektronový obal je systém elektronů vázaných k jádru atomu. Elektronový obal obklopuje atomové jádro a zaujímá většinu prostoru atomu.\n\nElektronový obal je tvořen pouze elektrony a proto má záporný elektrický náboj, který je v atomu neutralizovaný kladným nábojem jádra atomu. Proto je atom jako celek elektricky neutrální. Neutrální atomy obsahují v elektronovém obalu stejný počet elektronů, jaký je v jádře počet protonů. U kladně nabitých iontů je počet elektronů v elektronovém obalu menší, u záporně nabitých iontů je počet elektronů v obalu větší.\n\nPoloměr elektronového obalu (a tedy celého atomu) se pohybuje kolem 10 m.\n\nHmotnost elektronového obalu tvoří okolo 0,01 % celkové hmotnosti atomu.\n\nVlastnosti elektronů v elektronovém obalu jsou dány řešením Schrödingerovy rovnice pro daný atom. Z řešení pro vodíkový atom vyplývá, že vlastnosti elektronů v obalu lze charakterizovat prostřednictvím čtyř kvantových čísel: hlavního kvantového čísla, orbitálního, magnetického a spinového kv. čísla. Energie elektronu je závislá na hlavním kvantovém čísle formula_1, velikost momentu hybnosti závisí na orbitálním kvantovém čísle formula_2 a směr momentu hybnosti je určen magnetickým kvantovým číslem formula_3. Ve složitějších atomech závislosti již nejsou tak jednoduché, např. energetické hladiny závisí nejen na hlavním kvantovém čísle formula_1, ale také na vedlejším kvantovém čísle formula_2 apod.\n\nV elektronových obalech složitějších atomů se nachází více elektronů. V takovém případě je nutné brát v úvahu také tzv. spin elektronu.\n\nElektrony se v elektronovém obalu umisťují do orbitalů.\n\nElektrony nacházející se ve vnější slupce elektronového obalu se označují jako valenční. Valenční elektrony jsou významné pro chemické vazby a jsou odpovědné za chemické vlastnosti atomu (nebo molekuly).\n\n"}
{"id": "98527", "url": "https://cs.wikipedia.org/wiki?curid=98527", "title": "Střední východ", "text": "Střední východ\n\nStřední východ je výraz původem z anglického \"Middle East\", který označuje ne zcela jednoznačně vymezené území v okolí východního Středomoří (Blízký východ) a Perského zálivu. Jindy bývá termín překládán výrazem Blízký východ, který však běžně označuje užší území bez zemí Arabského poloostrova a Íránu. Kvůli tomuto zmatení se pro jednoznačnost někdy používá souhrnný název \"Blízký a Střední východ\".\n\nV koloniálním 19. století rozlišovalo Britské impérium Dálný východ v jihovýchodní Asii a Blízký východ pro oblast Osmanské říše. Pro oblast zemí kolem Perského zálivu a Afghánistánu pak vznikl výraz Střední východ. Ve 20. století se význam termínu Střední východ rozšířil o oblasti rozpadlé Osmanské říše a jeho použití v anglo-americké oblasti tak do značné míry nahradilo pojem Blízký východ.\n\n"}
{"id": "98533", "url": "https://cs.wikipedia.org/wiki?curid=98533", "title": "Alice už tu nebydlí", "text": "Alice už tu nebydlí\n\nAlice už tu nebydlí je americké filmové drama režiséra Martina Scorseseho z roku 1974.\n\nAlice Hyatt (Ellen Burstyn) jako malé dítě snila o tom, že se stane úspěšnou zpěvačkou. Místo toho však skončila v nepříliš šťastném manželství s Donem (Billy Green Bush), jenž stále hledá příležitost k tomu, aby jí mohl něco vytknout, a u nějž nejsou záchvaty zuřivosti ničím neobvyklým.\n\nKdyž její manžel zahyne při dopravní nehodě, zdá se dvaatřicetileté Alice, že by mohla svůj dávný sen ještě uskutečnit. Prodá svůj skromný majetek a spolu se svým dvanáctiletým synkem Tommym (Alfred Lutter III) se vydává na dlouhou cestu do kalifornského Monterey, kde vyrůstala. V arizonském Phoenixu skutečně najde práci zpěvačky v baru. Tommy se zatím nudí v hotelu a pro matku se stává stále více nezvladatelný; po milostné aférce s impulzivním ženatým Benem (Harvey Keitel), který se na ni doslova pověsil, utíká Alice v panice z města.\n\nAlice nakonec uvízne jako servírka v rychlém občerstvení v Tucsonu. Zde se nejprve nemůže shodnout s výřečnou kogyní Flo (Diane Ladd). Počáteční nedůvěra se však nakonec rozplyne a Alice najde ve Flo kamarádku. Do Alice se zamiluje mladý rolník David Berrie (Kris Kristofferson); ani on jí není lhostejný. David se dokonce stará o Tommyho, který bez pevné mužské ruky stále více vlčí - především ve styku s rozvernou Audrey (Jodie Foster). Alice však není rozhodnuta, zda se má zcela vzdát svého snu o Monterey a kariéře zpěvačky. Láska k Davidovi a pevná půda pod nohama však nakonec zvítězí a Alice zůstává v Tucsonu.\n\n\n\n"}
{"id": "98535", "url": "https://cs.wikipedia.org/wiki?curid=98535", "title": "Altranstädtská konvence", "text": "Altranstädtská konvence\n\nAltranstädtská konvence je mezinárodní smlouva uzavřená dne 1. září 1707 na zámku v Altranstädtu v Sasku mezi švédským králem Karlem XII. a císařem Josefem I. Obsahem smlouvy byla ustanovení zlepšující postavení evangelíků ve Slezsku.\n\nCísař se zavázal vrátit do půl roku evangelíkům augsburského vyznání všechny kostely a školy, které jim byly odňaty po vestfálském míru. Dále bylo sjednáno, že evangelíci budou moci konat „pokojně a tiše“ domácí bohoslužby, posílat své děti do evangelických škol nebo povolávat pro ně domácí učitele; žádný evangelík nesměl být napříště nucen k účasti na katolických obřadech. Evangelickým kazatelům bylo dovoleno navštěvovat nemocné, vězněné nebo k smrti odsouzené evangelíky a vysluhovat jim Večeři Páně. Dále bylo zakázáno ustanovovat evangelickým poručencům a sirotkům katolické poručníky.\nNa altranstädskou konvenci navazuje tzv. exekuční reces (prováděcí narovnání) z roku 1709, kterým byla povolena výstavba šesti evangelických tzv. \"kostelů milosti\" – v Zaháni, Kožichově, Jelení Hoře, Landeshutě, Miliči a v Těšíně.\n\n\n"}
{"id": "98540", "url": "https://cs.wikipedia.org/wiki?curid=98540", "title": "Henk Timmer", "text": "Henk Timmer\n\nHendrik „Henk“ Timmer (* 3. prosince 1971 Hierden) je bývalý nizozemský fotbalový brankář. Celou svou kariéru hrál v nizozemské Eredivisii, hrál například i za Ajax Amsterdam a Feyenoord Rotterdam, kam se v létě 2006 vrátil z AZ Alkmaar. Kariéru ukončil v roce 2010 v SC Heerenveen.\n\nVe Feyenoordu byl z Ajaxu jen na hostování, které se ale vyplatilo, neboť vyhrál v době hostování s Feyenoordem pohár UEFA. Svůj debut v národním dresu měl v listopadu 2005 a stal se tak nejstarším debutantem v nizozemské reprezentaci, bylo mu 33 let a 334 dní.\n\nJeho partnerkou je bývalá rychlobruslařka Marianne Timmerová.\n"}
{"id": "98543", "url": "https://cs.wikipedia.org/wiki?curid=98543", "title": "Otradnoje (stanice metra v Moskvě)", "text": "Otradnoje (stanice metra v Moskvě)\n\nOtradnoje () je jedna ze stanic moskevského metra na Serpuchovsko-Timirjazevské lince.\n\nStanice je hloubená, mělce založená s ostrovním nástupištěm a jednolodní konstrukce. Klenba, která ji zastřešuje je monolitická železobetonová. Hloubka založení stanice činí 9 m pod povrchem. Má jen jeden výstup, který vede pevným schodištěm do podpovrchového vestibulu pod blízkou křižovatku. Obklad Otradnoje tvoří červený mramor a bílé panely; v klenbě celého jednolodního prostoru je pak zavěšeno několik panelů s vyobrazením povstání děkabristů v roce 1825. Osvětlení je umístěno ve dvou řadách ve výdutích ve stropní klenbě.\n\nStanice byla otevřena jako ta nejsevernější úseku Savjolovskaja – Otradnoje, 1. března roku 1991. Denně zde vystoupí a nastoupí kolem 75 tisíc lidí. Severním směrem za stanicí se nachází odstavné koleje, jižním pak kolejový přejezd a odbočky do depa Vladykino.\n\n"}
{"id": "98546", "url": "https://cs.wikipedia.org/wiki?curid=98546", "title": "Betonová zahrada", "text": "Betonová zahrada\n\nBetonová zahrada (v originále \"The Cement Garden\") je jeden z nejznámějších románů britského spisovatele Iana McEwana. Byl poprvé uveřejněn v roce 1978. Stejnojmenný film Andrewa Birkina vznikl v roce 1993. Hlavní role ztvárnili Charlotte Gainsbourg a Andrew Robertson.\n\nV \"Betonové zahradě\" otec čtyř dětí umírá. Po jeho smrti umírá také jejich matka. Aby se vyhnuly dětskému domovu, skryjí děti matčinu smrt před světem a zalijí její mrtvé tělo do betonu ve sklepě domu. Dva ze sourozenců, náctiletý chlapec a dívka, vstoupí do incestního vztahu, zatímco mladší syn si začíná zahrávat s transvestismem.\n\nVypravěčem je Jack (15), který má 2 sestry - Julii (17) a Sue (13) - a jednoho bratra Toma (6). Jack vypraví příběh z dob, kdy byli mladší - Jack a Julie hráli se Sue hru, která spočívala ve svlečení Sue a prozkoumávání jejich intimních partií. Jack se zmíní Julii, že by to samé rád podnikl s ní. Julie mu to však nedovolí.\n\nKdyž si Julie přivede domů svého přítele Dereka, cítí Jack nesmírnou žárlivost a chová se vůči němu nepřátelsky. Derek se stále víc zajímá o to, co je skryto v jejich sklepě, děti to před ním však skrývají. Když se po domě začne šířit nepříjemný zápach, je to právě Derek, kdo pomáhá znovu zabetonovat bednu ve sklepě. (Jack tvrdí, že je tam pohřben jeho pes.) Posléze se dozvídáme, že Derek už nějakou dobu ví, že v bedně je jejich matka (řekne to Tomovi, a ten to pak vyzradí Jackovi).\n\nPříběh končí tím, že nahý Jack, zřejmě ne plně vědomě, vstoupí do Juliiny ložnice. Je tam pouze Tom a chlapci si začínají povídat. Poté vstoupí Julie a nevyjadřuje žádný nesouhlas s jeho nahotou. Všichni se sesednou na postel a zatímco mluví, stále více se k sobě přibližují. Julie bere do ruky své ňadro a pobízí Jacka, aby si ho vzal. Jack ho začíná sát. Právě v tom okamžiku vstoupí Derek, a řekl, že viděl vše, označil je za \"nemocné\". Když odejde, oddají se děti sexu. Slyší jak Derek rozbíjí rakev. Začínají hovořit o matce a venku se rozezní policejní auta.\n\n\nV lednu 2016 byla ve Švandově divadle uvedena jevištní adaptace McEwanova románu. Román do divadelní podoby převedla Petra Hůlová, režie se ujal Dodo Gombár. Premiéru měla hra 30. 1. 2016.\n"}
{"id": "98547", "url": "https://cs.wikipedia.org/wiki?curid=98547", "title": "Bolševník perský", "text": "Bolševník perský\n\nBolševník perský (\"Heracleum persicum\") je jeden ze tří druhů obřích bolševníků, které v současné době invadují do Evropy. Je trochu ve stínu svého ve většině Evropy se prosazujícího příbuzného bolševníku velkolepého, neboť se na rozdíl od něj masivněji šíří pouze ve Fennoskandinávii. Vzhledem i vlastnostmi je velmi podobný s bolševníkem velkolepým.\n\nPůvodní oblastí výskytu bolševníku perského je oblast Turecka, Íránu a Iráku. V současné době je aktuální jeho invaze do Fennoskandinávie, kde invaduje společně s bolševníkem velkolepým. Oba druhy se do Evropy dostaly stejným způsobem: jakožto okrasné rostliny vysazované v zahradách a parcích.\n\nPrvní jednoznačně prokazatelný záznam o vysazení bolševníku perského v Evropě pochází z Anglie z roku 1819 (stejně jako v případě bolševníku velkolepého jde o botanickou zahradu Kew Gardens v Londýně), v roce 1836 byla semena z londýnských bolševníků prodávána zahradníkům v Norsku.\n\nProč se bolševník perský dokázal ve volné přírodě uchytit pouze ve Fennoskandinávii, zatímco jeho příbuzný zaplavuje téměř celou Evropu, není zcela jasné, zdá se, že startovní podmínky měly podobné. Krom Fennoskandinávie se prokázal výskyt bolševníku perského i v přilehlých oblastech (jižní cíp Švédska, Dánsko), ne zcela průkazná jsou hlášení o výskytu v Maďarsku, Lotyšsku a Velké Británii.\n\n\n\nVzhledem je velmi podobný b. velkolepému a b. Sosnowského, od nichž se však odlišuje tím, že po vykvetení rostlina neodumře, ale může vykvést znovu. Dále má oproti nim podstatně výraznější anýzovitou vůni.\n\n\n\nBoj s bolševníkem perským je podobný boji s bolševníkem velkolepým, jediným podstatným rozdílem je už zmíněný fakt, že dospělé rostliny b. perského po vykvetení neodumřou. Na to je třeba pamatovat při použití již tak nepříliš efektivní metody boje spočívající v odsekávání dozrávajících květenství – b. perskému totiž relativně rychle dorostou nová.\n\n\n"}
{"id": "98548", "url": "https://cs.wikipedia.org/wiki?curid=98548", "title": "Le Colonel Chabert", "text": "Le Colonel Chabert\n\nPojem Le Colonel Chabert má vícero významů.\n\n\n"}
{"id": "98555", "url": "https://cs.wikipedia.org/wiki?curid=98555", "title": "Maarten Stekelenburg", "text": "Maarten Stekelenburg\n\nMaarten Stekelenburg (* 22. září 1982, Haarlem) je nizozemský fotbalový brankář a reprezentant, hráč anglického klubu Everton FC.\n\nStekelenburg vyhrál s Ajaxem v sezónách 2003/04 a 2010/11 holandskou ligu a třikrát nizozemský fotbalový pohár. V letech 2002, 2005, 2006 a 2007 také nizozemský superpohár (Johan Cruijff schaal).\n\nV červnu 2013 přestoupil z AS Roma do anglického klubu Fulham FC, kde podepsal kontrakt na 4 roky. V srpnu 2014 odešel hostovat do AS Monaco.\n\n1. července 2016 přestoupil do anglického klubu Everton FC, se kterým podepsal tříletou smlouvu. V Evertonu bude znovu nastupovat pod Ronaldem Koemanem, pod kterým si zahrál již v Ajaxu a Southamptonu.\n\nStekelenburg odehrál v letech 2002–2003 čtyři utkání v nizozemském reprezentačním výběru do 21 let.\n\nDebut v seniorské reprezentaci si odbyl 3. září 2004 v Utrechtu v přátelském duelu proti Lichtenštejnsku, které Nizozemci porazili 3:0. Stekelenburg odchytal druhý poločas.\n\nZúčastnil se MS 2006, kde ale neodehrál ani jeden zápas, protože tehdejší trenér Marco van Basten určil za brankářskou jednotku Edwina van der Sara. Nizozemsko vypadlo v osmifinále s Portugalskem po prohře 0:1.\n\nVan Basten jej povolal i na Euro 2008, kde měl opět krýt záda Edwinu van der Sarovi. Tentokrát si zachytal 17. června v utkání s Rumunskem, kdy mělo Nizozemsko již jistý postup do čtvrtfinále z tzv. „skupiny smrti“ (základní skupina C ve složení Francie, Itálie, Nizozemsko a Rumunsko). Favorizované Nizozemsko porazilo Rumunsko 2:0. Ve čtvrtfinále pak poněkud překvapivě vypadlo s Ruskem po výsledku 1:3.\n\nNa MS 2010 v Jihoafrické republice jej trenér Bert van Marwijk obsadil na post brankářské jedničky. Nizozemsko dokráčelo až do finále, kde podlehlo Španělsku 0:1 po prodloužení.\n\nMistrovství Evropy 2012 v Polsku a na Ukrajině se Nizozemsku vůbec nezdařilo. Ačkoli bylo po suvérénní kvalifikaci považováno za jednoho z největších favoritů, prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Stekelenburg odchytal všechny tři zápasy.\n\n"}
{"id": "98556", "url": "https://cs.wikipedia.org/wiki?curid=98556", "title": "Laundry Service: Washed &amp; Dried", "text": "Laundry Service: Washed &amp; Dried\n\nLaundry Service: Washed & Dried je název pro výběrové video CD vydané roku 2002 zpěvačkou Shakirou. Tato sada obsahuje 2 CD.\n\n\n"}
{"id": "98558", "url": "https://cs.wikipedia.org/wiki?curid=98558", "title": "Leviatan", "text": "Leviatan\n\nLeviatan nebo livjátan (: לִוְיָתָן, \"Livjatan\", doslova „stočený, zkroucený“) byla biblická mořská příšera, o které je psáno ve Starém zákoně, jinak též Tanachu.\n\nSlovo \"leviatan\" se v průběhu staletí (stejně jako jeho suchozemský pandán (protějšek) behemot) stalo synonymem ke kterémukoli velkému monstru či příšeře. V moderní hebrejštině slovo prostě znamená velryba. Takto, přesněji starým tvarem \"velryb\", jej na některých místech překládá i Bible kralická.\n\nSlovo Leviatan se v Bibli objevuje pětkrát, někdy se o něm mluví jako o velrybě:\n\nLeviatan je také nepřímo zmíněn v .\n\nDle křesťanské interpretace se Leviatan často považuje za vodní příšeru, jakéhosi silného tvora, který vzbuzuje strach – . Toto slovo bylo také použito pro Boží odpůrce, například Ďábla – biblickou duchovní bytost – , nebo egyptského krále – .\n\nNěkteří bibličtí učenci považují Leviatana za alegorii sil chaosu, které existovaly před stvořením světa. V se praví: „Ty silou svou rozdělil jsi moře, a zdrtil hlavy draků ve vodách.“ a „Ty jsi zdrtil hlavy Leviatanovi, dal jsi jej za pokrm stvořením divočiny.“ Bůh vzal pak zpět vodu a zničil mořské monstrum Leviatana, aby mohl přetvořit Zemi k obrazu svému.\nLeviatan se dále objevuje v několika apokryfních textech.\n\nV satanismu je Leviatan jedním ze čtyř princů pekla. Představuje číslo tři, modrou barvu a chaos. Jeho elementem je voda, ze které je člověk složen. Zastupuje taky jednotnost pořádku a chaosu, hmoty a antihmoty, jin a jang. Směr je západ, protože symbolizuje chaos a nepořádek.\n\n"}
{"id": "98567", "url": "https://cs.wikipedia.org/wiki?curid=98567", "title": "Andreas Isaksson", "text": "Andreas Isaksson\n\nAndreas Isaksson (* 3. října 1981, Smygehamn) je švédský fotbalový brankář a reprezentant v současnosti hrající za turecký klub Kasımpaşa SK. Na svém kontě má více než 120 zápasů za švédskou fotbalovou reprezentaci.\n\nIsaksson začal svou kariéra v domovském týmu Trelleborg, kde hrál dvě sezóny. Do povědomí se dostal, když jej angažoval italský Juventus Turín. I když se do sestavy Juventusu neprobojoval, zařadil se mezi nejtalentovanější brankáře. V roce 2001 se vrátil opět do Švédska, kde hrál za Djurgardens FC.\n\nProbojoval se do základní sestavy a jeho dobrých výkonů si všiml i trenér švédské reprezentace, který jej pozval na mistrovství světa ve fotbale v roce 2002 a 2006.\n\nV létě 2006 přestoupil po angažmá ve Francii do Manchesteru City za 2 miliony liber.\n\nV červenci 2008 přestoupil z Manchesteru City do PSV Eindhoven. Z PSV v červenci 2012 přestoupil do týmu nováčka turecké ligy Kasımpaşa SK.\n\n"}
{"id": "98569", "url": "https://cs.wikipedia.org/wiki?curid=98569", "title": "Ian McEwan", "text": "Ian McEwan\n\nIan McEwan (* 21. června 1948 Aldershot, Anglie) je britský spisovatel, držitel Řádu britského impéria a autor známého románu \"Betonová zahrada\". Pro ni a pro svá raná díla bývá v angličtině a francouzštině přezdíván \"Ian Macabre\" (děsivý, makabrózní, hrůzný Ian), v češtině někdy jako \"básník perverze\". \n\nMcEwan se narodil v Aldershotu v Anglii, ač velkou část svého života strávil na Dálném východě, v Německu a v severní Africe, kde byl jeho otec vyslán jako armádní důstojník. Mladý Ian vystudoval \"University of Sussex\" a \"University of East Anglia\", kde byl absolventem kurzu tvůrčího psaní Malcolma Bradburyho.\n\nV roce 1999 s ním jeho první žena, Penny Allen, prohrála soudní spor a McEwanovi bylo uděleno opatrovnictví nad oběma jejich syny. Jeho druhá žena, Annalena McAfee, je redaktorkou britského deníku The Guardian. \n\nV březnu 2004, jen několik měsíců poté, co jej britská vláda přizvala na večeři s americkou první dámou, Laurou Bushovou, mu byl odepřen přístup do USA na bezpracovní vízum (McEwan měl asistovat na několika placených autorských čteních). Po pár dnech a mnoha ohlasech v britských médiích byl McEwan nakonec do USA přijat. Celní úředníci, jak sám uvedl, mu sdělili: „Stále vás nechceme pustit, přitahujeme takhle ale mnoho nežádoucí publicity.“ Vláda USA McEwanovi později poslala omluvný dopis.\n\nJe členem \"Královské literární společnosti\" (\"Royal Society of Literature\"), \"Královské umělecké společnosti\" (\"Royal Society of Arts\") a \"Americké akademie umění a věd\" (\"American Academy of Arts and Sciences\"). V roce 1990 mu byla udělena \"Toepferovou nadací\" v Hamburku \"Shakespearova cena\". Jeho pravděpodobně největším oceněním je Řád britského impéria, jejž obdržel v roce 2000. V témže roce byl hostem Pražského festivalu spisovatelů.\n\nIan McEwan je ateista. \n\nJeho prvním vydaným dílem byla sbírka „makabrózních povídek“ \"První láska, poslední pomazání\" (1975, v originále \"First Love, Last Rites\"), jež v roce 1976 vyhrála Cenu Somerseta Maughama. Mezi první romány patří \"Betonová zahrada\" (1978, \"The Cement Garden\") a \"Černí psi\" (1992, \"Black Dogs\").\n\nRomán z roku 1997 \"Nezničitelná láska\" (\"Enduring Love\") vyprávějící o osobě s Clerambaultovým syndromem bývá obecně označován za McEwanovo nejlepší dílo. \n\nV roce 1998 mu byla udělena Man Bookerova cena za psychologickou novelu \"Amsterdam\" (\"Amsterdam\").\n\nRoku 2001 následoval rozsáhlý román \"Pokání\" (\"Atonement\"), jenž zaznamenal ohromný pozitivní ohlas u čtenářů i literární kritiky. Překladatel McEwanových děl do češtiny Ladislav Šenkyřík jej dokonce označuje za nový vrchol McEwanovy literární tvorby. \n\nMcEwanův další román \"Sobota\" (2005, \"Saturday\") popisuje na události zvláště bohatý den v životě jednoho neurochirurga. Hlavní hrdina, Henry Perowne, žije v domě na náměstí v centru Londýna, kde McEwan žil sám po přestěhování z Oxfordu. Tato kniha vyhrála cenu \"James Tait Black Memorial Prize\" za rok 2005.\n\n\n\n\n\n\n\n\n\n\n"}
{"id": "98573", "url": "https://cs.wikipedia.org/wiki?curid=98573", "title": "Mikael Nilsson", "text": "Mikael Nilsson\n\nMikael Nilsson (* 24. června 1978, Ovesholm) je švédský fotbalový obránce dánského týmu Brøndby IF.\n\nNilsson je univerzální hráč, dobře se mu daří i v záloze, kde může prokázat svou všestrannost a vytrvalost. Svůj debut v národním týmu měl v roce 2002 proti České republice, v tomto utkání vstřelil dva góly . Prošel všemi juniorskými reprezentačními celky až se propracoval na nezbytného hráče seniorské reprezentace.\n"}
{"id": "98579", "url": "https://cs.wikipedia.org/wiki?curid=98579", "title": "Plukovník Chabert (film, 1994)", "text": "Plukovník Chabert (film, 1994)\n\nPlukovník Chabert (francouzsky \"Le Colonel Chabert\") je francouzská filmová adaptace slavného stejnojmenného (v češtině Plukovník Chabert) románu Honoré de Balzaca z roku 1994.\n\nRoku 1817 se v u pařížského advokáta Dervilla (Fabrice Luchini) vynoří z ničeho chudě oděný cizinec (Gérard Depardieu). Tvrdí, že je plukovník Chabert, Napoleonův válečný hrdina, který měl zahynout před deseti lety v bitvě u Eylau.\n\nDervilla líčení domnělého mrtvého velmi zaujme a přejímá jeho případ. Existuje tu totiž možnost, že by byly znovu uznány Chabertova identita, manželství a s nimi spojený majetek. Nejsložitější by to bylo zřejmě pro Chabertovu „vdovu“ (Fanny Ardant), která se znovu vdala a právními triky se dostala k celému majetku svého prvního manžela. Může tak ztratit svůj společenský stav i mnoho peněz. Advokát Derville začíná hrát dvojitou hru: zastupuje i Chabertovu bývalou ženu, hraběnku Ferraud. Hraběnka nejprve neuznává Chabertovu totožnost. Dojde však k pohnutému setkání obou manželů. Chabert se nakonec především kvůli ohledům k manželčiným dětem (přestože nejsou jeho) rozhodne o své zmrtvýchstání nebojovat a skončí v blázinci.\n\n\n\n"}
{"id": "98580", "url": "https://cs.wikipedia.org/wiki?curid=98580", "title": "Poškození z opakovaného namáhání", "text": "Poškození z opakovaného namáhání\n\nPoškození z opakovaného namáhání (: \"repetitive strain injury\" či \"repetitive stress injury\", zkráceně \"RSI\") je v dnešní době jedna z nejčastějších příčin přiznání nemoci z povolání v kancelářských profesích.\n\nJedná se o soubor poškození, která jsou vyvolána prací v neergonomickém prostředí nebo nástroji. Mezi nejčastější patří: tenisový loket, poškození hybnosti ramenních pletenců, poškození šlach prstů nebo syndrom karpálního tunelu.\n\nTypickými příznaky (důsledky) je neohraničená bolest, která se dále zhoršuje při práci, slabost a malá výdrž.\n\nJednotlivým poškozením se dá (resp. je nutno preventivně) předcházet dodržováním základních ergonomických pravidel a přizpůsobením pracovního tempa.\n\n"}
{"id": "98582", "url": "https://cs.wikipedia.org/wiki?curid=98582", "title": "Severočeské muzeum v Liberci", "text": "Severočeské muzeum v Liberci\n\nSeveročeské muzeum v Liberci bylo založeno jako nejstarší uměleckoprůmyslové muzeum v Česku, dnes muzeum nabízí i regionální a přírodovědné sbírky. Od počátku února 2018 je muzeum pro veřejnost uzavřeno z důvodu rekonstrukce a modernizace expozic. Otevření je plánováno na podzim roku 2020.\n\nMuzeum bylo založeno v roce 1873. Již v prvních letech své existence se podařilo shromáždit mimořádně bohaté sbírky prakticky ze všech zájmových oborů z vyspělých evropských zemí a zčásti také z Předního a Dálného východu. S ohledem na místní tradice severních Čech však největší pozornost patřila sklu a textilu. Zásluhou četných darů a pravidelných nákupů v aukčních domech a u významných starožitníků v celé Evropě se sbírkové fondy rozrůstaly natolik rychle, že si ještě v vyžádaly po několikerém stěhování vlastní budovu. Ta byla postavena v letech 1897–1898 podle návrhu profesora Fridricha Ohmanna z Prahy v romanticko-historizujícím stylu. Po stavební stránce propojuje typy sakrální a palácové architektury. Monumentální komplex doplňují replika renesanční věže liberecké radnice a přístavba tzv. měšťanského domu, připomínajícího původní měšťanskou zástavbu z konce 18. století. Dalšího významného rozšíření se sbírky dočkaly v roce 1904, kdy muzeum získalo okolo 2 500 uměleckých děl z pozůstalosti čestného kurátora a štědrého mecenáše barona Heinricha Liebiega, významného libereckého průmyslníka. Od vzniku samostatného státu v roce 1918 až do II. světové války mělo muzeum stejný charakter. Po II. světové válce byly v rámci reorganizace k muzeu přičleněny regionální sbírky ze zrušeného Vlastivědného muzea a Přírodovědného muzea v Liberci.\n\nDnes zahrnuje Severočeské muzeum kromě bohaté knihovny čtyři sbírková oddělení, přírodovědecké, historické, archeologické a uměleckohistorické. Tomuto členění odpovídají i stálé expozice, v nichž jsou po generální rekonstrukci celé budovy v letech 1982–1988 instalovány vybrané sbírkové předměty.\n\nV přízemí budovy je umístěna přírodovědná expozice. Je věnována přírodě významných krajinných celků v severních Čechách, chráněným krajinným oblastem Jizerské hory, České středohoří, Lužické hory, Labské pískovce a Kokořínsko. Snahou autorů expozice bylo ukázat přírodu severních Čech ve své šíři a vzájemných vztazích. Následující expozice prehistorie chronologicky dokládá pravěk regionu. Expozice dějin Liberecka dokumentuje období od kolonizace území ve 12. století do vzniku republiky v roce 1918. Zvláštní pozornost je věnována vývoji textilní výroby (v expozici je umístěno originální textilní nářadí cechovní a manufakturní výroby). S jejím mohutným rozvojem v 19. století byla spojena přeměna regionu v moderní průmyslovou oblast. Zvláštní oddíl této expozice je věnován městu Liberci. Stálá expozice v prvním patře budovy zahrnuje evropský vývoj uměleckých řemesel od antiky do současnosti (tapiserie, sklo, keramika, porcelán, textil, knižní vazby, obecné a ušlechtilé kovy, cín, hodiny, šperky, nábytek, dřevořezby a fotografie). Přestože je v tomto přehledu zastoupeno více než 1 200 sbírkových předmětů, je to pouze nepatrná část celkového bohatství depozitárně uložených sbírek. Stálé expozice před nedávnem doplnila expozice plakátu, která je umístěna na podestě v přízemním mezaninu a expozice mechanických hudebních automatů, umístěná ve sloupové síni.\n\nBohaté sbírkové fondy obsahují špičkové kolekce především v uměleckých řemeslech – sbírka orientálních koberců je druhá největší v ČR, rovněž tak sbírka současné autorské tapiserie. Mimořádně cenné a početné jsou soubory koptských tkanin, historických gobelínů (v expozici SM visí i nejstarší vystavený gobelín v ČR), vyšívaných liturgických textilií, krajek, skla, porcelánu, uměleckého kování, cínu, plakátů, starých tisků atd. Bohatě jsou zastoupené i sbírky historické, etnografické a přírodovědné. Významná je i sbírka více než 160 tisíc negativů, z nichž nejstarší jsou datovány kolem roku 1860. Celkový počet uchovávaných sbírkových předmětů přesahuje 700 tisíc kusů.\n\nVe třech výstavních sálech a venkovním atriu bývá ročně realizováno okolo 20 výstav, mnohé z nich právě ze sbírek uložených v muzeu.\n\nPřed muzeem byla v parčíku na Masarykově třídě odhalena 7. 3. 2010 bronzová busta našeho prvního prezidenta.\n\n"}
{"id": "98583", "url": "https://cs.wikipedia.org/wiki?curid=98583", "title": "Seznam politických afér v Česku", "text": "Seznam politických afér v Česku\n\nSeznam politických afér v Česku představuje chronologický výčet politických a politicko-ekonomických skandálů v Česku od roku 1989. Podrobnosti a případné hodnocení, zejména zda se jedná o skandál skutečný nebo uměle vykonstruovaný, uvádějí samostatné články.\n"}
{"id": "98586", "url": "https://cs.wikipedia.org/wiki?curid=98586", "title": "Ahmose I.", "text": "Ahmose I.\n\nAhmose I. (též známý jako Amosis I. či Amos) byl staroegyptský faraon a zakladatel Období jeho vlády se klade do druhé poloviny 16. století před naším letopočtem. Pocházel z thébské královské rodiny a jeho otec Sekenenre Tao a bratr Kamose byli posledními vládci Za vlády jeho předchůdců povstaly Théby proti Hyksósům, vládcům Dolního Egypta. Když bylo Ahmosovi sedm let, jeho otec byl během těchto střetů zabit a na trůn nastoupil jeho starší bratr Kamose. Ten zemřel za neznámých okolností, když bylo Ahmosovi deset let. Ahmose, jehož jméno v překladu znamená „Zrozený Jahem“, nastoupil na trůn po smrti svého bratra a za své trůnní jméno přijal Nebpechtire („Pánem síly je Re“). Ahmosovou velkou královskou manželkou se stala jeho sestra Ahmose-Nefertari.\n\nBěhem své vlády Ahmose dobyl sever Egypta a vyhnal Hyksósy vedené králem Chamudim z nilské delty, znovu sjednotil celý Egypt a upevnil egyptskou moc na jihu v Núbii a na severu v Kanaánu. Novým hlavním městem země se staly Théby, které se rovněž proměnily v náboženské centrum říše. Později reorganizoval správu země, znovuotevřel lomy, doly a obchodní cesty a začal se věnovat rozsáhlým stavebním projektům, prvním svého druhu od dob Střední říše. Jeho stavební program vyvrcholil stavbou poslední egyptské pyramidy. Vláda Ahmose I. položila základy Nové říše, během které se Egypt dostal na vrchol své moci.\n\nNa trůně Ahmose I. vystřídal jeho syn Amenhotep I., který byl na konci vlády svého otce zřejmě spoluvládcem. Údajná mumie Ahmose I. byla objevena v roce 1881 ve skrýši v Dér el‑Bahrí.\n\nAhmose I. pocházel z rodu thébských panovníků 17. dynastie. Jeho prarodiči byli faraon Senachtenre Ahmose a královna Tetišeri. Ti měli nejméně dvanáct dětí, včetně Ahmosových rodičů Sekenenre Taa a Ahotep I. Sourozenci se podle egyptských tradicí oženili a společně měli několik dětí, včetně Kamose a Ahmose. Ahmose I. v této tradici pokračoval a oženil se se svými sestrami, přičemž velkou královskou manželkou se stala Ahmose-Nefertari. Ta mu porodila dvě dcery, Ahmose-Sitamon a Ahmose-Meritamon, a syny Amenhotepa I., Siamona, Ahmose-Ancha a Ramose. Rovněž mohli být rodiči Mutnofret, královské manželky pozdějšího vládce Ahmosovým nástupcem se měl stát jeho nejstarší syn Ahmose‑Anch. Ten však předčasně zemřel někdy mezi sedmnáctým a dvacátým druhým rokem otcovy vlády, takže následníkem se stal nejstarší žijící syn Amenhotep I.\n\nFaraon Ahmose I. je považován za zakladatele 18. dynastie, přestože v jeho rodové linii nedošlo k žádnému přerušení, které by znamenalo nástup nového rodu k moci. Historik Manehto, který žil v pozdější době za vlády Ptolemaiovců, však považoval vyhnání Hyksósů a znovusjednocení celé země za tak významné, že označil nástup Ahmose na trůn za počátek nové dynastie, a toto počítání se udrželo.\n\nObdobí vlády Ahmose I. může být datováno podle třetího pozorování heliaktického východu hvězdy Sirius (den v roce, kdy hvězda poprvé vyjde nad obzor před východem Slunce), které proběhlo za vlády jeho nástupce Amenhotepa I. Protože se však vedou spory o to, odkud bylo pozorování prováděno, liší se tak i datace Ahmosovy vlády. Různé zdroje uvádějí léta 1570–1546, 1560–1537 či 1550–1525 před naším letopočtem. Podle Manehta vládl Ahmose 25 let a 4 měsíce; to podporují nápisy z vápencových lomů v Tuře, které pocházejí z 22. roku jeho vlády. Lékařské vyšetření údajné Ahmosovy mumie naznačuje, že zemřel ve věku kolem pětatřiceti let, což také podporuje tuto verzi za předpokladu, že na trůn nastoupil coby desetiletý chlapec. Výzkum Ahmosovy údajné mumie pomocí radiokarbonové metody datování klade začátek jeho vlády do let 1570 až 1544 př. n. l.\n\nS alternativním pojetím přišel britský egyptolog David Rohl, který datoval Ahmosovo panování do let 1194 až 1170 př. n. l. Tento názor však odmítla většina egyptologů už v době, kdy ještě nebyla k dispozici data z radiokarbonového měření.\n\nVálky mezi thébskými vládci a hyksóským králem Apopim začaly za vlády Sekenenre Taa a pokračovaly s přestávkami po dobu třiceti let až do období vlády Ahmose I. Sekenenre Tao byl pravděpodobně během těchto střetů s Hyksósy zabit, o čemž svědčí stav jeho nalezené mumie. Při jejím ohledání bylo zjištěno, že zemřel násilnou smrtí. Na čele měl sečnou ránu od sekery, jeho lícní kost byla roztříštěna a v zadní části krku měl bodnou ránu od dýky. Rána na čele odpovídá typu sekery používanému ve střední době bronzové a podobné zbraně byly nalezeny poblíž Avaridy, hlavního města hyksóské říše. Jeho následovník Kamose, který byl pravděpodobně starším bratrem Ahmose I., v bojích pokračoval. Je známo, že během třetího roku své vlády uskutečnil několik válečných výprav do oblasti Avaridy a Buhénu. Další thébské tažení směrem na sever země se uskutečnilo až o jedenáct let později, a to již za vlády Ahmose I. Důvodem této prodlevy byla smrt obou králů. Posledním doloženým rokem Kamosovy vlády je rok číslo tři, který byl zaznamenán na stéle v Karnaku, a předpokládá se, že přibližně ve stejnou dobu zemřel i hyksóský král Apopi. Kamosovým nástupcem se stal Ahmose I., který byl ještě malým chlapcem, a tak království spravovala jeho matka Ahotep I. V roli regentky upevnila thébskou mocenskou základnu, vyhnala vzbouřence a usmířila Horní Egypt, za což se jí dostalo řady přídomků, jako například „Ta, která se stará o Egypt“.\n\nPoté, co mladý král dospěl a převzal od své matky moc nad říší, navázal na vojenskou činnost svých předchůdců. V jedenáctém roce vlády krále Chamudiho, jenž nastoupil po Apopiho smrti, vyvolal Ahmose závěrečnou fázi mnohaleté války. Určit události, které předcházely dobytí hlavního hyksóského města Avaridy, je velmi obtížné. Informace o bojích pocházejí jen z útržkovitých poznámek na zadní straně Rhindova matematického papyru, kde například stojí:\n\nCaru je pravděpodobně jméno pevnosti Tell el‑Habua a „jižním knížetem“ je míněn Ahmose. Je tedy zřejmé, že autor textu vztahuje jedenáctý rok vlády ke králi Chamudimu a nikoliv k Ahmosovi, kterému byl tento údaj v některých pramenech připisován. Rovněž je patrné, že Chamudi nazýval Ahmose nižším titulem „jižní kníže“, a ne král či faraon, jak ho jistě titulovali obyvatelé Théb.\nRhindův papyrus rovněž popisuje vojenskou strategii, kterou Ahmose při válečné výpravě do nilské delty využil. Chtěl se zřejmě vyhnout Mennoferu, dobýt Heliopoli, a poté pokračovat na Avaridu. Do Heliopole vstoupil v červenci a o tři měsíce později, v říjnu, kdy začala voda v Nilu opadat a umožnila tak válečným vozům pohyb po údolí, zaútočil na pevnost Tell el‑Habua, hlavní hraniční opevnění ležící na takzvané Horově cestě. Získáním této pevnosti přerušil spojení mezi Kanaánem a Avaridou, čímž znemožnil Hyksósům ústup přes severní Sinaj. Následoval útok na samotnou Avaridu. Záznamy o závěrečné části válečného konfliktu byly nalezeny v hrobce Ahmose, syna Abany, vojáka, který se těchto bojů zúčastnil. Ahmose, syn Abany, byl členem vojenské jednotky na palubě lodi „Severní“, která vedla celou flotilu a mohla být přímo lodí královskou. Lodě připluly k Avaridě a po následné bitvě začalo obléhání města. Během této blokády armáda ovládla přilehlé území a jižně od hyksóského hlavního města potlačila menší vzpouru. Ahmose, syn Abany pak byl převelen na loď nazvanou „Povstání v Mennoferu“ a zúčastnil se dalších dvou bitev. Jedna z nich proběhla nejspíše ve vodách nedaleko Avaridy a druhá jižně od města. Popis bitev končí poznámkou: „Avaris byla vypleněna a já jsem si odtud přivezl kořist: jednoho muže a tři ženy … Jeho Veličenstvo mi je dalo jako otroky.“\n\nPo dobytí Avaridy následovalo tažení do jižního Kanaánu, kde Ahmose po tříletém obléhání dobyl pevnost Šaruhén. Důvod této výpravy není zcela známý. Mohlo se jednat o bitvu proti posledním vzdorujícím Hyksósům či o rozšiřování říše o neobsazená území, vzniklá hromadným odchodem poražených Hyksósů. Ahmose I. dobyl Avaridu během osmnáctého či nejpozději devatenáctého roku své vlády. K určení tohoto data slouží nápisy z lomu v Tuře, na kterých stojí, že „volové z Kanaánu byli využiti při otevření lomu v dvacátém druhém roce Ahmosovy vlády“. Vzhledem k tomu, že dobytek byl pravděpodobně dovezen až po dobytí pevnosti Šaruhén, které následovalo tři roky po pádu Avaridy, je zřejmé, že vláda hyksóského faraona Chamudiho skončila během osmnáctého či devatenáctého roku Ahmosovy pětadvacetileté vlády. \n\nAhmosovi k vítězství nad Hyksósi zřejmě pomohla kvalita zbraní, které Egypťané měli. Zatímco Hyksósové používali zbraně z čisté mědi, Egyptská vojska měla zbraně vyrobené z pocínovaného bronzu. Ahmose od Hyksósů zároveň převzal užívání vozů tažených koňmi.\n\nPo porážce Hyksósů a znovusjednocení Horního a Dolního Egypta se Ahmose vydal na válečné výpravy do Sýrie a Núbie. Tažení během dvacátého druhého roku jeho vlády dovedlo egyptská vojska až do Džahy v Levantě a pravděpodobně až do blízkosti řeky Eufrat. Podle ostrakonu nalezeného v hrobce jeho manželky Ahmose‑Nefertari byl Ahmose I. až v Kedemu, který se nacházel nedaleko Byblosu. Podrobností o tomto vojenském tažení není mnoho, neboť zdrojem většiny informací z této doby je Ahmose, syn Abany, voják, který sloužil u egyptského námořnictva a této pozemní expedice se nezúčastnil. Nicméně z archeologických průzkumů jižního Kanaánu lze usoudit, že v druhé polovině 16. století př. n. l. zde Ahmose a jeho bezprostřední nástupci ničili města za účelem zlomení hyksóské moci, nikoliv za účelem dobytí Kanaánu. Bylo zde zničeno velké množství měst, která nebyla vzápětí obnovena, což značí, že faraon neměl v úmyslu si Kanaán podmanit.\n\nVýprava do Núbie je zdokumentována mnohem lépe. Ahmose, syn Abany se o této výpravě na jih zmiňuje ve svých textech: „Nyní, když Jeho Veličenstvo pobilo kočovníky z Asie, plavilo se na jih do Chenthennefer, aby zničilo núbijské lučištníky“. Chenthennefer se nacházelo v blízkosti druhého nilského kataraktu stejně jako Buhén, který Ahmose znovu připojil k Egyptu. O této skutečnosti svědčí vyobrazení na veřejích dveří v Buhénu, kde Ahmose se svojí matkou Ahhotep I. obětují Minovi a Horovi. Krátce po svém prvním núbijském tažení se musel Ahmose vypořádat s menším povstáním, které bylo vedené Núbijcem jménem Aata. Povstání, které mohlo být i loupežnou výpravou, bylo rozdrceno a jeho účastníci byli zajati. Ahmose, syn Abany obdržel od krále jako odměnu dva mladé bojovníky. Po tomto pokusu musel Ahmose čelit ještě dalšímu povstání, které vedl Egypťan Tetian s pomocí núbijských rebelů. Avšak i tato vzpoura selhala a Ahmose, syn Abany jí vylíčil následovně: „Tetian kolem sebe shromáždil rebely, Jeho Veličenstvo ho zabilo, jeho vojsko bylo rozdrceno“. Ahmose tím opět získal moc nad Núbií, kterou pak spravoval z nově zřízeného administrativního centra v Buhénu. Při obnovení vlády odměnil Ahmose mnoho místních knížat, která ho během bojů podporovala.\n\nPo sjednocení Horního a Dolního Egypta se Ahmose I. zaměřil na umění a výstavbu monumentů. Vzhledem k tomu, že porážka Hyksósů přišla až v relativně pozdním období jeho vlády a jeho stavební projekty vyžadovaly na realizaci více než sedm let, je pravděpodobné, že jejich velké množství bylo dokončeno až za vlády Amenhotepa I.\nVýrobky pocházející z období Ahmosovy vlády jsou vyrobeny z mnohem jemnějších materiálů než cokoliv jiného z druhé přechodné doby, nicméně zručnost řemeslníků se v mnoha případech nevyrovnala preciznosti jejich předchůdců z období Střední či Staré říše. Po ovládnutí nilské delty a Núbie získal Egypt přístup k mnoha přírodním zdrojům, které se v Horním Egyptě nevyskytovaly. Z Núbie bylo dováženo zlato a stříbro, ze vzdálených částí střední Asie lapis lazuli, z Byblosu cedrové dřevo a na Sinaji byly opět otevřeny tyrkysové doly. Přestože nejsou přesněji známy vztahy mezi Egyptem a Krétou, byly na některých objektech z této doby nalezeny mínojské vzory. Ahmose rovněž znovu otevřel vápencové doly v Tuře, které poskytovaly kámen na stavbu jeho monumentů. Podle nápisů, které zde byly objeveny, byl k tahání kamenů využíván asijský dobytek dovezený z Fénicie.\n\nUmění za vlády Ahmose I. bylo podobné thébskému královskému stylu z období Střední říše a stejně tak tomu bylo i u stél pocházejících z jeho období. Důvodem tohoto konzervativního stylu byla snaha o oživení kultury z předhyksóské éry. Navzdory úsilí, které Ahmose věnoval budování monumentů, se dochovala pouze tři jeho vyobrazení: první z nich je vešebt, který pravděpodobně pocházel z jeho hrobky a nyní se nachází ve sbírce Britského muzea. Ve zbylých dvou případech se jedná o sochy v životní velikosti, které jsou uloženy v Metropolitním muzeu umění v New Yorku a v Národním muzeu v súdánském Chartúmu. Všechny tyto sochy zobrazují faraona s mírně vypouklýma očima, přičemž tento rys byl zmíněn i na jedné stéle popisující králův vzhled. Ve Skotském národním muzeu v Edinburghu se nachází malá vápencová sfinga, která by podle stylu zpracování mohla rovněž představovat tohoto krále.\n\nZa Ahmosovy vlády se začalo v egyptském umění využívat sklo. Pravděpodobně nejstaršími příklady skleněných výrobků byly vadné kusy fajánsu. První záměrně vytvořené sklo se objevilo až na počátku 18. dynastie. Jedny z nejstarších nalezených skleněných korálů nesou jména Ahmose a jeho syna Amenhotepa I. a pravděpodobně pocházejí z období jejich společné vlády. Pokud se tedy výroba skla neobjevila již před začátkem Nové říše a první skleněné výrobky jsou datovány nejpozději do období vlády jeho nástupce, je pravděpodobné, že sklářství jako řemeslo bylo zavedeno právě za Ahmosovy vlády.\n\nAhmose se rovněž zaměřil na velké stavební projekty, které byly prováděny naposledy před druhou přechodnou dobou. Na jihu země začal se stavbou chrámů, většinou cihlových. Jeden takový se nacházel například v núbijském městě Buhénu. V Horním Egyptě přestavěl chrám boha Amona v Karnaku a chrám v Armantu (přibližně 15 km na jihozápad od Théb). Podle nápisů nalezených v Tuře použil zdejší bílý vápenec ke stavbě Amonova jižního harému a Ptahova chrámu, avšak ani jeden z těchto projektů nedokončil. Pro svoji babičku královnu Tetišeri nechal v Abydu zbudovat kenotaf. Vykopávky v Avaridě vedené rakouským archeologem Manfredem Bietakem odhalily, že i zde, na místě bývalého hlavního města hyksóské nadvlády, měl král Ahmose svůj palác. Bietak zde nalezl fragmenty nástěnných maleb vytvořené v mínojském stylu, které kdysi pokrývaly palácové zdi. Kolem této egejské civilizace se vyskytuje řada nejasností, neboť se přesně neví, jakou roli v egyptském umění sehrála. Odborníci na egejskou oblast se stále neshodli, zda tyto malby jsou pouhé kopie vyrobené egyptskými řemeslníky, či zda byly skutečně vytvořeny mínojskými umělci.\n\nBěhem Ahmosova panování se hlavním městem celého Egypta staly Théby, které tuto funkci plnily již v období Střední říše. Město se rovněž stalo novým centrem veřejné správy, ve kterém byla vysoká poptávka po písařích a gramotném obyvatelstvu. Výběr Théb coby hlavního města byl zřejmě strategickou volbou, neboť se nacházely ve středu země, což bylo výhodné zejména při současných válkách na severu s Hyksósy a na jihu s Núbijci. Jakýkoliv odpor na obou hranicích tak mohl být v budoucnu rychle a jednoduše vyřešen.\n\nPravděpodobně nejvýznamnější změnou prošlo náboženství. Théby se staly kromě politického také náboženským centrem země, jehož hlavním bohem byl Amon, kterému Ahmose připisoval zásluhy za vítězství nad Hyksósy. Význam Amonova chrámového komplexu v Karnaku, který se nacházel na východním břehu Nilu severně od Théb, vzrostl, a dokonce zastínil důležitost Reova kultu se sídlem v Heliopoli. V Karnaku bylo nalezeno několik Ahmosových stél, z nichž dvě líčily faraona jako patrona chrámu. Na jedné z těchto stél, známé jako „Stéla bouře“, Ahmose tvrdí, že v thébské oblasti znovu vystavěl pyramidy a hrobky svých předchůdců, které byly zničeny vichřicí. Podle textu byla bouře na Horní Egypt seslána bohem Amonem, který byl rozzloben zanedbaným stavem své sochy. Ahmose zde popisuje, jak byla celá krajina zatopená vodou a k její obnově musel dovézt drahý materiál. Druhá stéla, známá též jako „Stéla donace“, popisuje, jak Ahmose koupil pro svoji královskou manželku Ahmose‑Nefertari úřad „druhého kněze Amonova“. Další stéla pocházející z osmnáctého roku jeho vlády velebí moc královské rodiny a obsahuje seznam vybavení, které král daroval chrámu. Tyto předměty patřily k nejzákladnějšímu chrámovému vybavení, což může znamenat, že se do té doby v chrámu nevyskytovaly. Nelze však říci, zda to bylo v důsledku ničivé bouře či následkem vlády panovníků 17. dynastie, pro něž cenné předměty mohly v těžké době znamenat značný finanční přínos.\n\nAhmose budoval monumenty i mimo Théby či Avaridu. V Abydu, hlavním středisku Usirova kultu, si nechal postavit pyramidu, jejíž zbytky byly objeveny v roce 1899 a o tři roky později byla identifikována jako Ahmosova pyramida. Postupem času byla většina kamenů z vnějšího pláště pyramidy rozebrána a použita pro stavbu jiných objektů. Jelikož byla pyramida postavená pouze z písku a kamení a její tvar držel jen díky vápencovému plášti, tak se po jeho rozebrání zhroutila. Nicméně anglický egyptolog Arthuru Mace objevil první dvě kamenné řady, díky nimž bylo zjištěno, že sklon pyramidy byl přibližně 60°. V těsné blízkosti se nacházel hlavní pyramidový chrám a na východ od něj dva další chrámy postavené královnou Ahmose‑Nefertari. Jedna z těchto staveb nese jméno hlavního strážce pokladny Neferpereta, který byl rovněž zodpovědný za otevření kamenolomů v Tuře během dvacátého druhého roku Ahmosovy vlády. Třetí chrám (označovaný jako „Chrám C“) se podobá svým tvarem a rozsahem hlavnímu pyramidovému chrámu, avšak značení cihel a jeho výzdoba ukazují, že sloužil jako místo kultu královny Ahmose‑Nefertari.\nOsa pyramidového komplexu může být spojena s mnoha monumenty nacházejícími se v nedaleké poušti. Nachází se na ní několik významných staveb: první je pyramida faraonovy babičky královny Tetišeri, která obsahovala stélu zobrazující Ahmose, jak nabízí sedící Tetišeri dary. Následuje podzemní komplex vytesaný do skály, který mohl představovat Usirovo podsvětí či sloužit jako královská hrobka. Třetím objektem je terasovitý chrám nacházející se pod vysokými útesy, jehož terasy jsou postaveny z masivních kamenů a cihel.\n\nNení známo zda pyramida sloužila jako místo faraonova posledního odpočinku či to byl pouze kenotaf. Ačkoliv se dřívějším badatelům Maceovi a Currellymu nepodařilo najít žádné vnitřní komory, je nepravděpodobné, že by se pohřební místnost nacházela uprostřed pyramidy, jejíž jádro bylo vyplněno sutí. Jelikož nejsou v Abbottově papyru žádné zmínky o vyloupení Ahmosovy hrobky a v Thébách nebyla nalezena žádná hrobka, která by mu mohla patřit, je pravděpodobné, že byl pohřben právě v Abydu. Někteří egyptologové se však domnívají, že Ahmosova pyramida byla postavena jako kenotaf a samotný faraon byl pohřben v jižní části thébského pohřebiště Dra Abú el-Naga poblíž hrobů panovníků 17. dynastie.\n\nAhmosova pyramida byla poslední egyptskou pyramidou vybudovanou jako součást pohřebního komplexu. Faraoni Nové říše z praktických a náboženských důvodů od stavění pyramid upustili. Gízská plošina se slavným pyramidovým polem nabízela mnoho prostoru pro stavbu těchto monumentálních hrobek. Théby však disponovaly jen mnohem menší plochou ohraničenou vápencovým masivem Libyjského pohoří. Pyramidy byly navíc spojeny se slunečním bohem Reem, jehož v období Nové říše svým významem překonal Amon. Jedním z významů Amonova jména je „skrytý“, což znamenalo, že bylo teologicky možné ukrýt královské hrobky tím, že se nacházely jinde než králův zádušní chrám, v dřívějších dobách budovaný v těsné blízkosti královských hrobek. Jednou z výhod tohoto systému bylo, že hrobky byly lépe chráněné před vykradači. Všichni Ahmosovi nástupci z období Nové říše byli pohřbíváni ve vyhloubených hrobkách v Údolí králů.\n\nÚdajná mumie Ahmose I. byla objevena v roce 1881 ve skrýši v Dér el‑Bahrí, jejíž poloha se nachází v blízkosti zádušního chrámu královny Hatšepsut. V této skrýši se rovněž nacházela mumie jeho otce Sekenenre Taa a ostatky jeho nástupců z 18., 19. a konkrétně to byli faraoni Amenhotep I., Thutmose I., a \n\nAhmosova mumie byla rozbalena 9. června 1886 francouzským egyptologem Gastonem Masperem. Ahmosovo jméno bylo zapsáno v hieroglyfickém písmu na jeho rakvi a v hieratickém písmu přímo na obvazech. Přestože rakev z cedrového dřeva pocházela z 18. dynastie, její zpracování neodpovídalo stylu používanému při příležitosti královského pohřbu. O veškerou výzdobu přišla již ve starověku. Faraonovo tělo bylo v období z původního místa pohřbu přeneseno do skrýše v Dér el‑Bahrí. O to se postaral velekněz a faktický vládce Horního Egypta jehož jméno bylo rovněž nalezeno na obvazech Ahmosovy mumie. Kolem krku měla faraonova mumie girlandu ze straček. Tělo neslo známky poškození způsobeného starověkými vykradači hrobek. Jeho hlava byla totiž oddělena a nos roztříštěn.\n\nFaraonova výška byla 168 cm. Obličej měl malý a kromě mírně vystouplých předních zubů bez zjevných charakteristických rysů. Podobné uspořádání zubů měli i další členové jeho rodiny včetně jeho potomka krále Thutmose II. Egyptolog Gaston Maspero popsal Ahmosovu mumii následujícími slovy:\n\nPodle prvních studií se předpokládalo, že tělo patřilo zhruba padesátiletému muži, avšak pozdější výzkum ukázal, že král zemřel přibližně ve věku pětatřiceti let. Identita mumie byla v roce 1980 zpochybněna dr. Jamesem Harrisem, profesorem ortodoncie, a egyptologem Edwardem Wentem. Harrisovi bylo dovoleno provést rentgenové vyšetření všech královských mumií z Káhirského muzea. Zatímco záznamy hovoří o tom, že Ahmose I. byl synem, popřípadě vnukem Sekenenre Taa, kraniofaciální morfologie těchto dvou mumií byla zcela odlišná. Byla rovněž odlišná od ženské mumie patřící jeho manželce Ahmose‑Nefertari, která byla považována za královu sestru. Tyto nesrovnalosti a fakt, že mumie neměla zkřížené ruce na své hrudi, což byl znak typický pro královské mumie z tohoto období, vedly k závěru, že to pravděpodobně není královská mumie.\n\nMumie se nachází v Luxorském muzeu, kde je společně s údajnými ostatky Ramesse I. součástí stálé expozice nazvané „Zlatý věk egyptské armády“.\n\nAhmosovým nástupcem se stal jeho nejstarší žijící syn Amenhotep I., který v době svého nástupu na trůn pravděpodobně ještě nebyl dospělý. Převzetí moci tak mohlo předcházet krátké období spoluvlády s jeho otcem. Toto období mohlo být dlouhé až šest let. Pokud k tomu opravdu došlo, pak se Amenhotep nemohl stát králem před 18. rokem vlády svého otce, neboť v dřívějších letech byl za Ahmosova dědice považován Ahmose‑Anch, jeho nejstarší syn, který však předčasně zemřel. Byly nalezeny nepřímé důkazy, které naznačují, že ke spoluvládě mohlo dojít, avšak jednoznačné důkazy chybějí.\n\nPrvním důkazem mohou být tři menší předměty, na kterých jsou vedle sebe zapsána trůnní jména obou faraonů. Jedná se o výše zmíněné skleněné korále, malý amulet z živce a rozbitou stélu. Všechny texty z těchto předmětů odpovídají stylu z počátku 18. dynastie. Na zmíněné stéle se nacházel text, který říkal, že Amenhotepovi byl „dán život věčný“, což znamená, že král byl v době vztyčení této stély naživu. Nebyl však nalezen žádný epiteton, který by naznačoval, že Ahmose byl již po smrti. Na druhou stranu zde existuje možnost, že vztyčením stély chtěl Amenhotep I. pouze uctít památku svého milovaného otce, sjednotitele celého Egypta.\n\nDruhým důkazem může být fakt, že Amenhotep během své vlády dokončoval přípravy na svátek sed či ho dokonce začal slavit. Amenhotep však vládl přibližně jednadvacet let, přičemž svátek sed nemohl být podle tradice slaven dříve než ve třicátém roce panovníkovy vlády. Pokud však Amenhotep vládl se svým otcem, je pravděpodobné, že plánoval oslavit tento svátek na základě data, kdy nastoupil poprvé na trůn jako spoluvládce, nikoliv jako samostatný panovník. Tato varianta by tak lépe vysvětlovala pokročilý stav příprav na slavnost. V období Nové říše můžeme však nalézt dva příklady, kdy byla tato tradice porušena. Královna Hatšepsut oslavila sed již v šestnáctém roce své vlády a Achnaton dokonce během prvních pěti let své vlády.\n\nZa třetí, Ahmosova manželka Ahmose‑Nefertari byla na dvou stélách označena jako „velká královská manželka“ a zároveň „královská matka“. Tyto stély byly vztyčeny ve vápencových lomech v Tuře během dvacátého druhého roku Ahmosovy vlády. Podle titulu „královská matka“ byl Amenhotep I. již Ahmosovým spoluvládcem. Je ovšem možné, že ho Ahmose‑Nefertari používala jen jako čestný titul. Stejně tak tomu bylo u Ahhotep II., manželky faraona Kamose, která používala titul „královská matka“, aniž by porodila nějakého dalšího krále.\n\nVzhledem k řadě nejasností je v současné době nemožné potvrdit či vyvrátit Amenhotepovu spoluvládu. Příznivci této teorie však poznamenávají, že během Ahmosovy vlády byla proti králi vedena nejméně jedna vzpoura, takže by bylo logické, kdyby král přizval k vládě svého budoucího nástupce, aby v případě své smrti zabránil následnému boji o moc.\n\n\n"}
{"id": "98589", "url": "https://cs.wikipedia.org/wiki?curid=98589", "title": "Video", "text": "Video\n\nVideo (\"z latiny, vidět\") je technologie pro zachycování, zaznamenávání, přehrávání, přenos a obnovu pohyblivých obrázků používající elektronické signály nebo digitální média. Je spojena především s televizní výrobou.\n\nPojem video společně označuje digitální (MPEG, Digital Betacam, D3, DV) a analogové (VHS, Betacam, Quadruplex) způsoby ukládání obrazových záznamů.\nMůže být nahráváno a přenášeno v různých formátech – v podobě diskových záznamů, kazet či souborů nebo přímým vysíláním (televizní norma, DVB-T).\n\nKvalita videa je závislá na metodě zachycování a ukládání obrazu.\nNejdůležitějším kritériem je formát uložení.\nRůzné formáty mají různý poměr kvalita/objem.\n\nFrame rate je počet snímků na jednotku času. Nejstarší technologie začínaly na 6 až 8 snímcích za sekundu (fps, ),\ndnes je standardem 25fps nebo 29,97fps. Pro dosáhnutí iluze plynulého pohybu je třeba zobrazit alespoň 10 snímků za sekundu.\n\nVideo může být prokládané nebo progresivní. Je-li video prokládané, každý snímek je rozdělen na dva půlsnímky trvající polovinu doby celého snímku – první obsahuje liché, druhý pak jen sudé řádky.\nProgresivní video půlsnímky neobsahuje. Prokládání bylo zavedeno pro dosažení lepší vizuální kvality v limitech pásma.\n\nRozlišení videa je udáváno v pixelech pro digitální a v řádcích pro analogové formáty.\nTelevizní vysílání používá převážně 576 aktivních řádků pro vysílání v PAL a SECAM nebo 480 aktivních řádků pro vysílání v NTSC.\nNový formát HDTV používá 720, resp. 1080 řádků.\n\nRozlišení pro 3D video se udává ve voxelech (množství obrázkových prvků reprezentující hodnotu v trojrozměrném prostoru).\n\nPoměr stran (též nazývaný jako \"obrazový formát\" nebo, z angličtiny, \"aspect ratio\") popisuje poměr vodorovné a svislé strany. Televizní přijímače mají poměr obrazovek typicky 4:3 neboli 1,33:1. HDTV přijímače používají širokoúhlé displeje 16:9 neboli 1,778:1.\n\nDatový tok (bit rate) je množství digitálních dat přenesené za určitou časovou jednotku. Počítá se většinou v Megabitech za sekundu (Mbit/s).\nObecně lze říci, že čím vyšší hodnota, tím kvalitnější digitální video je.\n\nZnamená to tedy, že ve scénách s rychlými pohyby je datový tok daleko vyšší, než ve scénách bez pohybu.\nJeho výhodou je, že můžeme dosáhnout vyšší kvality videa, než při CBR. Naopak nevýhodou je, že nevíme jakou velikost bude mít výsledný soubor, jelikož se nedá odhadnout jak složitá scéna se bude na obraze odehrávat a kolik dat bude pro její zaznamenání potřeba.\n\nKonstantní datový tok (CBR) udává, že po celou dobu nahrávání obrazu bude datový tok konstantní. Všechny data tedy proudí stále stejnou rychlostí a to i v místech, kde to není nutné, např.: když není na obraze žádný pohyb. Jeho nevýhodou je, že zaznamenané video zabírá více místa na disku. Výhodou je, že můžeme odhadnou velikost výsledného souboru.\n\nS pokrokem elektronických technologií dochází k rozšiřování dostupnosti techniky, která se používá pro natáčení videa. Probíhají tak proměny významu, který má video pro společnost.\nCharakteristická je tato změna v případě společenských událostí, jako je například svatba.\nSvatební video se stalo běžným komplementem ke svatebním fotografiím, které byly standardní metodou zachycení svatebního obřadu po celé dvacáté století.\n\nVidea se dělí podle obsahu a formy, mezi základní patří:\n\n\nGaming video-video kde osoby hrají hry\n\n\n"}
{"id": "98592", "url": "https://cs.wikipedia.org/wiki?curid=98592", "title": "Karel Janoušek", "text": "Karel Janoušek\n\nKarel Janoušek (30. října 1893, Přerov – 27. října 1971, Praha) byl československý armádní generál i. m. a letecký maršál, člen prvního a druhého odboje a vězeň komunistického režimu.\n\nV první světové válce bojoval v řadách Československých legií v Rusku, za druhé světové války organizoval tvorbu československých leteckých jednotek v Royal Air Force. Je jediným Čechoslovákem, který získal hodnost leteckého maršála RAF, (kterou mu 17. května 1945 udělil britský král Jiří VI.) V Československém letectvu dosáhl hodnosti divizní generál.\n\nKrátce po únorovém převratu byl nejprve přeložen do výslužby a později jej Státní bezpečnost vyprovokovala k pokusu o emigraci, při kterém jej zatkla. V následném vykonstruovaném procesu byl odsouzen nejprve k 18 letům těžkého žaláře, degradaci na vojína, ztrátě akademického titulu a vyznamenání. Po několika odvoláních Janouška i žalobce byl nakonec trest žaláře zvýšen na 19 let. V roce 1950 pak byl odsouzen znovu za údajnou přípravu pokusu o útěk, tentokráte na doživotí. Během svého dvanáctiletého věznění vystřídal řadu věznic, včetně Leopoldova, který měl spolu s koncentračními tábory při jáchymovských uranových dolech pověst nejkrutějšího komunistického vězení a byl často označován za likvidační zařízení. V době doživotního vězení, pod silným psychickým i fyzickým tlakem byl kontaktován STB a v roce 1956 byl určen jako důvěrník podávat zprávy na důstojníka SS Kleina. Po propuštění z vězení na amnestii v roce 1960 se potýkal velkou existenční nejistotou, nakonec pracoval jako \"inventůrník\" v podniku Textil Praha a byl opět po dobu dalších 5 let veden jako spolupracující osoba. Na jeho obranu je nutno poznamenat, že ve svých zprávách se letců ze západu aktivně zastával. V roce 1968 byl zcela rehabilitován, avšak hodnost a vyznamenání mu navráceny nebyly. Začal sepisovat své paměti, ale smrt jej zastihla na samém začátku této činnosti. Urna s popelem byla uložena v hrobě rodiny Hofmannovy a Fenzlovy na Libeňském hřbitově v Praze. Dne 12. května 2014 byly ostatky přeneseny na hřbitov v Šárce v Dejvicích za přítomnosti rodinných příslušníků, zástupců Československé obce legionářské, Klubu vojenské historie 276th Sqdn (reenacted) RAF, o. s., Leteckého klubu generála Janouška a Mezinárodního řádu Křižovníci s červeným srdcem Cyriaci.\nPlného zadostiučinění se mu dostalo až po listopadu 1989 kdy mu byla rozkazem prezidenta ČSFR ze dne 23. srpna 1990 vrácena hodnost i vyznamenání. V roce 1991 mu byla posmrtně udělena nejvyšší československá vojenská hodnost: armádní generál.\n\nV rámci hudebního festivalu Masters of Rock 2012 představila švédská skupina Sabaton píseň „Far from the Fame“ na počest Karla Janouška. Píseň vyšla v roce 2014 také ve studiové verzi na albu \"Heroes\".\n\nJeho otec Karel Janoušek byl zřízenec dráhy v Přerově a matka byla Adelhaid Gerhart.\n\n"}
{"id": "98594", "url": "https://cs.wikipedia.org/wiki?curid=98594", "title": "Helfštýn", "text": "Helfštýn\n\nHelfštýn (též \"Helfštejn,\" ) je zřícenina hradu u Týna nad Bečvou v okrese Přerov. Od roku 1963 je chráněn jako kulturní památka ČR.\n\nHrad byl založen na počátku čtrnáctého století. K jeho významnému rozšíření došlo nejpozději na přelomu čtrnáctého a patnáctého století, kdy patřil pánům z Kravař. Další rozsáhlou pozdně gotickou přestavbu prováděli Pernštejnové od poslední čtvrtiny patnáctého století. Posledním rodem, který na hradě sídlil, se stali Bruntálští z Vrbna, za nichž byl dokončen rozsáhlý renesanční palác. Na počátku třicetileté války byl hrad krátce obsazen stavovským vojskem, ale později na něm sídlila císařská posádka, která odolala dvěma obléháním. V pozdějších dobách byl hrad využíván již jen k vojenským účelům a od druhé poloviny osmnáctého století chátral. V polovině devatenáctého století proběhly první úpravy, jejichž cílem bylo zpřístupnění zříceniny návštěvníkům a pořádání kulturních akcí. Památkové úpravy ze druhé poloviny dvacátého století narušily historický vzhled a přizpůsobily zříceninu pro potřeby každoročního setkání uměleckých kovářů Hefaiston.\n\nHrad pravděpodobně založil Friduš z Linavy na části drahotušského panství. Podle Františka Spurného se tak stalo v poslední čtvrtině čtrnáctého století, zatímco Miroslav Plaček datuje výstavbu hradu do doby těsně po roce 1306 nebo 1312. Doba a způsob, kterým Friduš z Linavy o Helfštýn přišel je nejasná, ale někdy před rokem 1320 se majitelem hradu stal Vok I. z Kravař. Ješek z Kravař se musel o hrad soudit s Čeňkem z Drahotuš, ale spor vyhrál a pánům z Kravař Helfštýn patřil déle než sto let. Nejvýznamnější členem rodu byl Lacek z Kravař a Helfštejna, který nechal hrad výrazně rozšířit. Panství, ke kterému patřil i Lipník nad Bečvou, v roce 1416 zdědil Petr z Kravař a Strážnice. Na počátku husitských válek stál na straně husitů, ale poté, co král Zikmund Lucemburský nechal plenit jeho východomoravské statky, kapituloval, a v rámci dojednaných podmínek přenechal Helfštýn do zástavy Přemyslu Opavskému.\n\nBěhem husitských válek hrad nebyl dobýván. Petr z Kravař se v roce 1425 přidal znovu na stranu husitů a dějiny hradu z té doby jsou nejasné. Přibližně od roku 1434 na něm sídlil vzdálený příbuzný pánů z Kravař, Jan z Menspecku. Pánům z Kravař se hrad vrátil do přímého držení až díky smlouvě uzavřené v roce 1440 ve Valašském Meziříčí. Jiří z Kravař poté Helfštýn někdy v letech 1444–1447 prodal s celým panstvím, ke kterému patřilo kromě Lipníka 27 vesnic a části dalších čtyř vsí, Vokovi ze Sovince. Jemu panství patřilo až do roku 1467, kdy jej prodal za třicet tisíc uherských zlatých Albrechtovi, Zdeňkovi a Janovi Kostkům z Postupic a Jiříkovi z Landštejna. Za Kostků z Postupic byl Helfštýn roku 1468 obléhán králem Matyášem Korvínem. Hrad byl během bojů poškozen, ale o případném dobytí se nedochovaly žádné zprávy.\n\nAlbrecht Kostka z Postupic hrad roku 1474 prodal Vilémovi z Pernštejna. Nový majitel vzápětí zahájil velkorysé stavební úpravy, během kterých bylo zdokonaleno opevnění a postaveno nové předhradí. Letopočet na pískovcové desce nad novou branou datuje přestavbu rokem 1480. Také Vilémův syn Jan IV. z Pernštejna pokračoval ve stavebních úpravách. Helfštýn se zároveň stal vojenským centrem rodu, ve kterém Pernštejnové shromažďovali zbraně a munici potřebné k vybavení vojska. Přestože pánům z Pernštejna patřil největší šlechtický majetek v Čechách a na Moravě, dostal se i tak majetný rod do finančních potíží, které je přinutily k postupnému rozprodávání majetku. Jedním z prvních prodaných statků byl právě Helfštýn, který roku 1554 koupil Půta z Ludanic. V roce 1560 hrad zdědil jeho syn Václav z Ludanic, a když roku 1571 zemřel, stala se jedinou majitelkou teprve pětiletá Kateřina z Ludanic. Ve čtrnácti letech se provdala za Petra Voka z Rožmberka. Helfštýn patřil k rožmberskému panství jen dvanáct let. Panství bylo vzdálené od jiných rodových držav, obtížně se spravovalo a jeho zadlužení postupně dosáhlo výše osmdesáti tisíc zlatých. Petr Vok proto roku 1592 nebo 1593 panství prodal za 120 tisíc rýnských zlatých Hynkovi Bruntálskému z Vrbna.\n\nBruntálští z Vrbna založili blízký zámek v Lipníku a v hradním jádře postavili či spíše dokončili stavbu rozsáhlého renesančního paláce. Posledním majitelem hradu z jejich rodu byl Jiří z Vrbna, který se jako jeden z direktorů zúčastnil stavovského povstání. Za to byl uvězněn na Špilberku, kde v roce 1622 zemřel. Jeho majetek byl císařem zabaven a vzápětí přenechán kardinálu Františkovi z Ditrichštejna. Přestože na hradě byla roku 1621 císařská posádka, obsadili ho bez boje Valaši vedení Janem Jiřím Krnovským, a zůstali na něm až do roku 1622.\n\nBěhem třicetileté války byl hrad ještě dvakrát neúspěšně obléhán. Poprvé se tak stalo na podzim roku 1626, kdy na hrad zaútočilo dánské vojsko generála Mansfelda. Hrad mu úspěšně odolal, ale František z Ditrichštejna poté převedl správu panství z hradu na zámek v Lipníku. Podruhé hradní posádka pod velením Štěpána Bruntálského z Vrbna odolala obléhání švédským vojskem generála Torstensona v roce 1643. Po válce již hrad nebyl udržován, a v roce 1656, i přes nesouhlas majitele, byly zahájeny demoliční práce, které měly v případě války zabránit vojenské využitelnosti hradu. Když však v roce 1663 hrozil vpád tureckých vojsk, byly způsobené škody opravovány. Ještě v roce 1680, za Thökölyho povstání, na hradě sídlila císařská posádka a bylo postaveno podhradní opevnění, které sloužilo jako úkryt pro okolní obyvatelstvo. Menší opevňovací práce probíhaly ještě v polovině osmnáctého století, ale po sedmileté válce definitivně upadl i vojenský význam hradu. Karel Jan z Ditrichštejna nechal ve druhé polovině osmnáctého století rozebrat většinu střech a demontovat všechny využitelné prvky. Trubačská věž byla údajně v tak špatném stavu, že hrozilo nebezpečí jejího zřícení. V roce 1817 na ní proto bylo vypáleno šedesát ran z děla, po kterých se část věže zřítila. Ostřelování byl přítomen majitel panství František Josef z Ditrichštejna.\n\nJiž před polovinou devatenáctého století proběhly první úpravy, které měly hrad zpřístupnit návštěvníkům. Část cesty k hradu byla na popud hejtmana Atkinse vydlážděna a v její blízkosti vyrostl empírový altán. Na štítové zdi byla zřízena kuželna a pohostinství. Na druhém nádvoří byly vybudovány hudební a taneční altány, taneční parket, další kuželna a restaurace. Toto vybavení bylo nejspíše poškozeno větrem v roce 1859 a od roku 1865 byly společenské události na hradě zakázány. Jediným obyvatelem hradu byl myslivec, který měl byt ve věži nad druhou bránou. Další hostinec na hradě otevřeli až v roce 1895.\n\nPo pozemkové reformě se ve dvacátých letech dvacátého století stal majitelem hradu na osm let stát, ale roku 1930 ho získala zpět Antoinetta z Althannu. Posledním soukromým vlastníkem se stal Michal Karel z Althannu, kterému byl hrad zabaven roku 1945. Po něm správu hradu zajišťoval Národní pozemkový fond a Ředitelství vojenských lesů. Dne 16. července 1947 hrad přešel do majetku Klubu českých turistů a v roce 1949 připadl Československé obci sokolské. Od roku 1952 hrad spravovalo ministerstvo školství, na jehož popud byl vypracován asanační plán, jehož cílem bylo zastřešení zachovalých budov a jejich kulturní využití. Vlastní správu zajišťovalo Krajské vlastivědné muzeum v Olomouci a od roku 1960 Okresní vlastivědné muzeum J. A. Komenského v Přerově.\n\nOd druhé poloviny devatenáctého století byl hrad na popud kněžny Gabriely z Hatzfeldu a její dcery Antoinetty z Althannu průběžně opravován. Součástí oprav bylo i vyhloubení nové studny ve třetím příkopu. Ve druhé polovině dvacátého století na hradě probíhala řada udržovacích a rekonstrukčních prací, z nichž některé nerespektovaly zásady památkové péče a bylo při nich dokonce poškozeno vnější opevnění. Některé nekvalitně provedené opravy z padesátých a šedesátých let dvacátého století měly jen krátkou životnost. Po roce 1978 se na rekonstrukčních pracích významně podílel architekt Zdeněk Gardavský. Jím provedené zásahy však často nerespektovaly památkovou podstatu objektu a nevratně změnily podobu hradu, aniž by vycházely z jeho skutečné historické podoby. Podobně se změnila podoba Kravařského předhradí, které bylo upraveno pro potřeby kovářů, kteří se na hradě schází během setkání uměleckých kovářů Hefaiston. Udržovací a rekonstrukční práce po roce 1990 probíhají způsobem, který více respektuje historickou autenticitu, i když úprava severní věže v Kravařském předhradí na rozhlednu je považována za kontroverzní. V roce 2017 byla zahájena rekonstrukce hradního jádra plánovaná až do roku 2019. Jejím cílem je statické zajištění zdiva, zpřístupnění paláce pomocí lávek a jeho zastřešení pískovaným sklem.\n\nHelfštýn byl založen ve čtrnáctém století a postupné rozšiřování opevněné plochy probíhalo až do sedmnáctého století. Díky tomu patří mezi nejrozsáhlejší hrady v Česku. Původní podoba hradu byla do určité míry ovlivněna moderními zásahy, které zkomplikovaly, nebo dokonce znemožnily, poznání starších stavebních fází.\n\nHrad založený Fridušem z Linavy měl polygonální půdorys vymezený slabou hradbou, kterou chránil příkop. Podle Jiřího Kohoutka byl Fridušův hrad menší než jsou dochované rozměry hradního jádra, a jeho zástavba byla z velké části dřevěná. Pouze na severní straně stál malý kamenný palác, z něhož se dochoval valeně zaklenutý sklep. Páni z Kravař nepříliš kvalitní a nepohodlný hrad nechali nově opevnit dva metry širokou hradbou, která vymezila areál šedesát metrů dlouhý a třicet metrů široký. V prostoru dochovaného východního křídla byl postaven nový palác a další archeologicky doložená budova. Nejpozději na konci čtrnáctého století bylo hradní jádro obehnáno parkánem. Podle Dobroslavy Menclové a dalších badatelů stával v jihovýchodní části nádvoří bergfrit, ale po výzkumu z roku 1996 je Helfštýn ve své nejstarší stavební fázi považován za bezvěžový hrad. Na základě stejného výzkumu byla odmítnuta existence hradní kaple v době okolo poloviny čtrnáctého století.\n\nPřed jádrem se pravděpodobně nacházelo předhradí, ale jeho případná nejstarší stavební fáze nebyla vzhledem ke špatné dokumentaci archeologických výzkumů doložena. Na jeho místě vzniklo na přelomu čtrnáctého a patnáctého století za Lacka z Kravař nové šestiboké předhradí a ve stejné době snad byla nad bránou hradního jádra postavena tzv. Trubačská věž. Součástí hradby předhradí jsou dovnitř otevřené věže, které mohou pocházet z konce čtrnáctého století, ale podle Zdeňka Gardavského pochází až z období husitských válek. Příkop před předhradím byl vyzděn a hradba, která vznikla zvýšením vnitřní vyzdívky příkopu, v patnáctém století poskytla prostor pro palebná postavení děl. Dochovaná podoba předhradí je výsledkem úprav provedených zejména v důsledku rozsáhlého požáru ve druhé polovině patnáctého století. V hradním jádře nechal Lacek z Kravař postavit nové východní palácové křídlo s kaplí.\n\nPo obléhání Matyášem Korvínem byl nově zabezpečen vstup do předhradí. Před původní branou byl postaven přístupový koridor, do kterého se vstupovalo hranolovou věží spojenou s oblou baštou. Východní stranu koridoru navíc zajistil příhrádek zvaný psinec s drobnou zaoblenou baštou v nároží hradby. Ve stejné době byl také rozšířen severní palác v hradním jádře, jehož opevnění zesílily tři bašty. Z nich se dochovala jen severovýchodní bašta, zatímco jihovýchodní zanikla a severozápadní bašta byla pohlcena budovou paláce.\n\nZa Pernštejnů byl hrad výrazně přestavěn a rozšířen. Vilém z Pernštejna nechal postavit nový portál do přístupového koridoru ke kravařskému předhradí, jehož hradbu posílily dvě drobné oblé bašty. Na jihozápadní straně založil nové předhradí dlouhé asi 150 metrů a široké šedesát metrů. Chrání ho hradba zesílená pěticí podkovovitých bašt, jejichž přízemí bylo uzpůsobeno k postavení menších děl a patro pro střelce z ručních palných zbraní. Hranolová třípatrová vstupní věž v severozápadním nároží je vysunutá před hradbu a umožňuje tak flankování obou přilehlých úseků hradeb.\n\nV hradním jádře nechal Vilém z Pernštejna rozšířit oba paláce, takže z nich vznikla jedna dvojkřídlá budova, přičemž severní křídlo rozšířil směrem do dvora o přístavek, s točitým vřetenovým schodištěm. Novou podobu získala také Trubačská věž.\n\nJan IV. z Pernštejna pokračoval v rozšiřování hradu. Je možné, že již on zahájil výstavbu renesančního paláce v hradním jádře, ale pravděpodobnější je varianta, že zakladatelem paláce byl až Petr Vok z Rožmberka a stavbu dokončili Bruntálští z Vrbna. Za architekta paláce je považován Baldassare Maggi. Velkou pozornost Jan IV. z Pernštejna věnoval zabezpečení hradu. Údajně jeho dílem je mohutná štítová zeď, jejíž šířka se pohybuje od 7,5 do deseti metrů a výška dosahuje 13,5 metru. Na vnější straně ji chrání vyzděný příkop, přes který vede most na zděných pilířích. Zeď na vnější straně zpevňují dva oblé výstupky. Obranu zdi umožnily kasematové dělostřelecké střílny a další palebná postavení pro děla na vrcholu zdi. Přes nezvyklé rozměry byla taková zeď v době svého vzniku již zastaralým pevnostním prvkem, ale podle určitých náznaků si její výstavbu vynutila složitější obranná situace. Čelo hradu před štítovou zdí navíc zajistila protáhlá bašta před prvním příkopem a v prostoru pod východní stranou hradního jádra byla postavena dělová bašta zvaná Hladomorna.\n\nMezi kulturní a historické akce, které se na hradě pořádají patří: \n\n\nHrad rovněž využívají filmaři. V roce 2010 se zde natáčela pohádka Janek a Anežka inspirovaná pověstí o Zelené paní.\n\nK Helfštýnu se váže celá řada pověstí: \n\n\n\n\n"}
