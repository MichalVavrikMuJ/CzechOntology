{"id": "113404", "url": "https://cs.wikipedia.org/wiki?curid=113404", "title": "Olší (okres Brno-venkov)", "text": "Olší (okres Brno-venkov)\n\nOlší je obec v okrese Brno-venkov v Jihomoravském kraji. Rozkládá se v Hornosvratecké vrchovině, na okraji přírodního parku Svratecká hornatina, přibližně 13 kilometrů severozápadně od Tišnova. Součástí obce jsou čtyři místní části: Klokočí (v katastrálním území Klokočí u Olší), Litava, Olší (v k. ú. Olší u Tišnova) a Rakové. Žije zde celkem obyvatel.\n\nPrvní písemná zmínka o obci pochází z roku 1255.\n\nZápadně od obce Olší fungoval v letech 1959–1989 uranový Důl Rudý říjen Olší.\n\n\n\n"}
{"id": "113405", "url": "https://cs.wikipedia.org/wiki?curid=113405", "title": "Pernštejnské Jestřabí", "text": "Pernštejnské Jestřabí\n\nPernštejnské Jestřabí je obec v okrese Brno-venkov v Jihomoravském kraji. Rozkládá se v Hornosvratecké vrchovině, na okraji přírodního parku Svratecká hornatina, přibližně 10 kilometrů severozápadně od Tišnova. Žije zde obyvatel. Součástí obce jsou čtyři místní části: Husle, Jilmoví, Maňová a Pernštejnské Jestřabí.\n\nPrvní písemná zmínka o obci pochází z roku 1364.\n\n\n\n"}
{"id": "113406", "url": "https://cs.wikipedia.org/wiki?curid=113406", "title": "Silůvky", "text": "Silůvky\n\nSilůvky jsou obec v okrese Brno-venkov v Jihomoravském kraji. Rozkládají se v Bobravské vrchovině, na okraji přírodního parku Bobrava. Žije zde obyvatel.\n\nJedná se o vinařskou obec ve Znojemské vinařské podoblasti (viniční trať Nebosády).\n\nPrvní písemná zmínka o obci pochází z roku 1277. Na začátku 17. století měla obec 28 domů, po třicetileté válce (roku 1656) z nich bylo obydlených pouze 11. Roku 1790 zde bylo 57 domů a 281 obyvatel.\n\n\nSamospráva obce pravidelně vyvěšuje 5. července zlatočervenou moravskou vlajku, na budově obecního úřadu je vyvěšena celoročně.\n\n\n"}
{"id": "113407", "url": "https://cs.wikipedia.org/wiki?curid=113407", "title": "Rudka", "text": "Rudka\n\nRudka je obec, která se nachází v okrese Brno-venkov v Jihomoravském kraji, asi 28 km západně od centra Brna. Rozkládá se v Křižanovské vrchovině v nadmořské výšce 445 m. Žije zde obyvatel. Obec leží po obou březích Bobravy, která pramení v lese nedaleko obce v nadmořské výšce 495 m. Na jejím toku je v obci vybudován rybník.\n\nPůvodní název obce byl Rutka (německy Ruden), což je odvozeno od naleziště železné rudy, jelikož se od pradávna v části obce Prachová těžila stříbrná ruda, později v 50. letech 19. stol. ruda železná. Počátkem 20. století se také v obci ujala práce perleťářská. Jiný výklad název odvozuje od načervenalého jílu, na kterém vesnice leží.\n\nPrvní písemné zmínky o existenci osady se datují k roku 1330, kdy ji darovala královna Eliška Rejčka starobrněnskému ženskému cisterciáckému klášteru. Obec s klášterem měla takto společné osudy a po jeho zrušení (1782) i stejnou vrchnost, jen po husitských válkách byla za krále Zikmunda zastavena. V 2. polovině 15. století v Rudce měli manové kláštera svobodný dvůr, který byl v držení vladyky Jaroše z Rudky, později prodán Janu Cahovi, a patrně i tvrz, na které ještě v roce 1497 vladyka Jaroš sídlil. Roku 1569 byl dvůr osvobozen od činží a poplatků, J. Caha vykonával fojtství a hájenství lesa u Rudky, hostil a poskytoval nocleh úředníkům. Po zrušení kláštera r. 1782 byly pozemky patřící klášteru dány do nájmu a později prodány rytíři Františku Heintlovi. Roku 1840 se stal majitelem bývalého panství kníže Eduard Schönburg-Hartenstein.\n\nPočátkem 17. století měla Rudka 14 domů. Po třicetileté válce (1648) zůstalo osídlených pouze 9 domů a 2 domky s činžovními rolemi a především obec ztratila velkou část polí. Do roku 1749 přibyly další 4 čísla domů. Na začátku 19. století pak došlo k velkému osídlení. To zde žilo 482 obyvatel.\n\nOsada byla až do roku 1783 přifařena ke Zbraslavi, od tohoto roku k Domašovu, ale tak, že desátek brával farář zbraslavský. Rudka též po nějaká léta patřila k Rosicím, od kterých se roku 1869 odtrhla.\n\nV letech 2006–2010 působila jako starostka Ing. Věra Kožnarová, od komunálních voleb v roce 2010 tuto funkci vykonává Marie Jirglová.\nV letech 1934 – 1989 se v obci konávaly závody v přejezdu místního rybníka. Byly pořádány místními hasiči, ale ne každoročně. V roce 1960 se konal poslední závod, další následoval až za patnáct let. Poté se tedy uskutečnily závody v roce 1975, pak 1976, oba závody vyhrál Dušan Němec z Rudky, a opět následovala další pomlka - tentokrát na devět let. Roku 1986 se poprvé závodu zúčastnily i dívky Jana Císařová z Rudky a Martina Křížová z Domašova, avšak první tři vítězné příčky obsadili hoši – 1. místo Stanislav Studený z Říčan, 2. místo René Blažek z Rudky, 3. Tomáš Kožnar také z Rudky. Úkolem závodníka bylo za co nejdelší čas přejet lávku dlouhou 90 metrů, širokou 14 – 27 cm a silnou 2,5 cm, která byla ve výšce 30 cm nad hladinou a hloubka vody byla asi dvoumetrová. Poslední závod se jel v červenci 1989, kdy s pořadateli spolupracoval i Vojtěch Polanský. Od roku 1991 začal stejné závody organizovat ve své obci (Říčany) pod názvem Říčanská lávka (od roku 1999 Starobrněnská lávka) a v Rudce tímto tato tradice zanikla.\n\nZ doby před rokem 1752 pochází obecní pečeť, jež má nápis: „\"PECZET * DIEDINI * RVDKY\"“. Jedná se o tzv. \"znakovou pečeť\". Pečetní obraz je tvořen děleným španělským štítem – tzv. kartuší s rolverky – v němž spatřujeme figury radlice, krojidla a obilný snop přeložený hráběmi.\n\nNové obecní symboly byly navrženy heraldikem Miroslavem J. V. Pavlů. Základem znaku a vlajky obce je zelené pole, které symbolizuje zemědělský charakter obce, kopáč a zkřížené hornické mlátky (vše stříbrné se zlatou násadou a topůrky) pak dobývání železná ruda a stříbrné rudy, opatská berle a růže jako symbol dlouhodobé církevní vrchnosti.\n\nV květnu roku 2006 se konalo žehnání znaku a vlajky obce.\n\n\n\nObec Rudka je součástí Integrovaného dopravního systému Jihomoravského kraje (IDS JMK). Spojení zde zajišťuje místní linka 410 (Litostrov – Domašov) a linka 401 (Velká Bíteš – Brno).\n\nPro děti od 3 do 6 let funguje v obci mateřská škola. Její budova se nachází v klidné části na konci vesnice v blízkosti lesa. Mateřská škola disponuje vlastní jídelnou a kuchyní, která poskytuje celodenní stravování pro děti i zaměstnance školy. Do základní školy musí děti dojíždět do Domašova (1. – 5. třída) a Ostrovačic (6. – 9. třída).\n\nMezi velké akce obce patří \"Babské hody\". Konají se každoročně v sobotu v září v týdnu o sv. Václavu. Tradice hodů sahá až k roku 1930 a dříve. Hody začínají kolem druhé hodiny odpolední, kdy starostka či starosta obce předává hlavní stárkové tzv. \"hodové právo\", kterým jí uděluje svolení pořádat hody, hodovou zábavu a veselici. V hodovému právu se zároveň ukládá povinnost udržovat pořádek v obci a starat se o zábavu každého účastníka hodů. Ostatním ukládá všestrannou pomoc první stárce. Poté následuje krojovaný průvod žen a dívek vesnicí, kdy účastnice hodů chodí zvát všechny občany na večerní hodovou zábavu a rozdávají rozmarýny. Před domem každé stárky je zastávka, tancuje se a stárky nabízí malé občerstvení.\n\nV měsíci lednu a únoru bývají v místní hospůdce \"U Melkesů\" plesy. Velmi oblíbený je myslivecký ples, na němž nechybí typická výzdoba – zelené větve a stromky, lesní zvířata jako ceny do tomboly a samozřejmě i myslivci v zelených kamizolách. Pro hosty je připravena tradiční myslivecká kuchyně. Velký úspěch mívá také obecní ples, jehož tradice v obci přetrvává od roku 2005.\n\nPrvní adventní neděli je slavnostně rozsvěcován vánoční strom. Po úvodním slovu starostky a následném rozsvícení zazpívají děti z mateřské školy koledy a zarecitují básničky.\n\nPoslední prosincový týden se každoročně koná u zvoničky představení živého betlému. Je sehrána scénka, která připomíná putování Panny Marie a svatého Josefa do Betléma a narození jejich dítěte, Ježíše Krista, příchod Tří králů za Ježíšem se svými dary a jiné biblické události a postavy spjaté s obdobím Vánoc.\n\nV březnu se koná oslava Mezinárodního dne žen a v květnu oslava Dne matek. Při nich vystupují děti z místní mateřské školy.\nMezi další akce patří dětský maškarní karneval pořádaný ředitelkou mateřské školy, která dále spolu i s obecním úřadem pořádá dětské odpoledne na Mezinárodní den dětí.\n\nV noci ze dne 30. dubna na 1. května se odehrává Filipojakubská noc, kdy se místní lidé schází u zapáleného ohně. V roce 2010 byla hranice postavena u cesty k boží muce.\nNa Tři krále bývá tříkrálová sbírka, organizovaná farností Domašov, kde chodí děti přestrojené za tři krále v doprovodu dospělé osoby vybírat peníze na charitu.\n\nO obci byly sepsány celkem čtyři kroniky.\n\n\n"}
{"id": "113409", "url": "https://cs.wikipedia.org/wiki?curid=113409", "title": "Sokolnice", "text": "Sokolnice\n\nSokolnice jsou obec v okrese Brno-venkov v Jihomoravském kraji. Rozkládají se v Dyjsko-svrateckém úvalu, na pravém břehu Říčky (Zlatého potoka), 11 km jihovýchodně od Brna. Žije zde obyvatel. V roce 2008 zde stálo 726 domů.\n\nJedná se o vinařskou obec ve Velkopavlovické vinařské podoblasti (viniční tratě Vinohradská trať, Padělky, Pranty).\n\nPrvní písemná zmínka o obci pochází z roku 1408. Dříve se Sokolnice nazývaly Sokolníky. Na počátku 17. století zde bylo 54 domů, 35 z nich bylo po třicetileté válce pustých. V roce 1790 zde bylo už 75 domů s 574 obyvateli, roku 1834 to bylo 73 domů a 588 obyvatel. Škola zde byla postavena roku 1872.\n\n2. prosince 1805 se v obci a jejím okolí odehrála bitva u Slavkova.\n\n\n\nSokolnice jsou od 1. září 2005 začleněny do Integrovaného dopravního systému Jihomoravského kraje. Železniční stanici Sokolnice-Telnice na trati Brno – Přerov, nacházející se na okraji obce, obsluhuje vlaková linka S2 (přímé spojení s Brnem a Křenovicemi), přímo do Sokolnic zajíždějí brněnské městské autobusové linky 40, 73 a N95. Regionální spoje zajišťují autobusové linky 109, 151, 610, 611 a 612.\n\n\n\n"}
{"id": "113410", "url": "https://cs.wikipedia.org/wiki?curid=113410", "title": "Vranov (okres Brno-venkov)", "text": "Vranov (okres Brno-venkov)\n\nVranov je obec v okrese Brno-venkov v Jihomoravském kraji. Rozkládá se v katastrálním území Vranov u Brna, v Drahanské vrchovině. Žije zde obyvatel.\n\nVesnice se nachází hluboko v lesích, 500 m na západ od vesnice se nachází televizní vysílač. Zdejší barokní kostel Narození Panny Marie s gotickou plastikou Panny Marie patří k mariánským poutním místům; nachází se v něm krypta rodu Lichtenštejnů, druhdy vlastníků panství a stavitelů kostela.\n\nPrvní písemná zmínka o obci pochází z roku 1365. Postupně náležela k panství ronovskému, novohradskému a pozořickému. Předchůdce stávajícího svatostánku, kostel Panny Marie, měl podle legendy postavit moravský zemský maršál Vilém jako výraz díků za svou záchranu a zázračné uzdravení. V roce 1562 je nicméně ve Vranově doložena existence dvou kostelů: kostela Matky Boží a farního kostela svaté Barbory. Nový raně barokní kostel Narození Panny Marie navrhl v letech 1621–1630 architekt Giovanni Maria Filippi na objednávku Karla I. z Lichtenštejna, který konvertoval ke katolictví. Stavbu vedl Andrea Erna. Pod kostelem zbudoval rozsáhlou rodinnou hrobku Lichtenštejnů, která byla ještě upravena v 19. století. Kostel sv. Barbory byl v 18. století pro zchátralost zbořen.\n\nVranov byl již od 15. století známým katolickým poutním místem. Jeho součástí je i klášter paulánů s velkou klášterní zahradou. Roku 1784, za josefínských reforem, byl klášter zrušen, později však byl opět navrácen svému účelu. Od 90. let 20. století zde řád vybudoval rozsáhlý areál objektů pro poutníky a kněze – Mezinárodní duchovní centrum.\n\nNa počátku 17. století zde bylo 8 domů. V roce 1750 to už bylo 26 domů, roku 1790 zde bylo už 59 domů se 362 obyvateli, roku 1834 to bylo 64 domů a 443 obyvatel.\n\n\n"}
{"id": "113411", "url": "https://cs.wikipedia.org/wiki?curid=113411", "title": "Skryje (okres Brno-venkov)", "text": "Skryje (okres Brno-venkov)\n\nSkryje jsou obec v okrese Brno-venkov v Jihomoravském kraji. Rozkládají se na okraji Křižanovské vrchoviny, přibližně 10 kilometrů severozápadně od Tišnova. Žije zde obyvatel. Obec se člení na dvě části, vlastní Skryje a Boudy.\n\nPrvní písemná zmínka o obci pochází z roku 1368. Od 50. let 20. století do roku 1990 byly Skryje součástí Horních Louček.\n\n\n\n"}
{"id": "113413", "url": "https://cs.wikipedia.org/wiki?curid=113413", "title": "Trboušany", "text": "Trboušany\n\nTrboušany (německy \"Pausche\") jsou obec v okrese Brno-venkov v Jihomoravském kraji. Nacházejí se v Dyjsko-svrateckém úvalu. Žije zde obyvatel.\n\nJedná se o vinařskou obec ve Znojemské vinařské podoblasti (viniční tratě Hájky, Nová hora, Křečkovská hora).\n\nPrvní písemná zmínka o obci pochází z roku 1537. Na začátku 17. století měla obec 22 domů, po třicetileté válce z nich bylo obydlených pouze 14. Roku 1790 zde bylo již 49 domů a 266 obyvatel. Škola byla v obci zřízena roku 1882.\n\nZlato-modře polcený štít, vpravo půl černého orla s červenou zbrojí, majícího na hrudi červené srdce přeložené vztyčeným stříbrným mečem a na křídle stříbrnou růži, vlevo vedle sebe vztyčený stříbrný vinařský nůž se zlatou rukojetí a uťatý zlatý výhonek chřestu, pod nimi zlatý vinný hrozen se dvěma listy.\n\n\n\n"}
{"id": "113414", "url": "https://cs.wikipedia.org/wiki?curid=113414", "title": "Iejasu Tokugawa", "text": "Iejasu Tokugawa\n\nIejasu Tokugawa (徳川 家康; 31. ledna 1543 – 1. června 1616), známý také pod jmény Takečijo Macudaira (竹千代 松平)(1543–1556), Motojasu Macudaira (松平 元信) (1556–1566), také 元康 (Motojasu), 家康 (Iejasu), byl vedle Hidejošiho Tojotomi a Nobunagy Ody jednou ze tří nejvýznamnějších osobností japonské Éry válčících států (\"Sengoku džidai\"). Zásadním způsobem ovlivnil politický vývoj země, když roku 1603 ustavil šógunát Tokugawa, který zanikl až roku 1868 v tzv. reformách Meidži.\n\nIejasu Tokugawa se narodil jako Takečijo Macudaira (竹千代 松平), syn Hirotady Macudaira (1526–1549), nepříliš vlivného pána z provincie Mikawa, který strávil mnoho ze svého mládí odrážením útoků klanu Oda a politickým vyjednáváním s Imagawy. Proč Macudairové přijali nadvládu Imagawů není přesně známo a je to zdrojem mnoha dohadů. Klan Macudaira se leckdy choval kontroverzně. Možná to mělo nějakou spojitost s vraždou Hirotadova otce Kijojasua roku 1536. Hirotada se rozhodl přiklonit se k Imagawům, protože to považoval za menší zlo.\n\nO jeho činu navíc rozhodlo i to, že se Nobuhide Oda rozhodl zaútočit roku 1548 na provincii Mikawa, takže se Hirotada obrátil na Jošimota Imagawu se žádostí o pomoc. Jošimoto tuto náklonnost uvítal, neboť v tom zřejmě spatřoval snadnou kořist pro svou expanzivní politiku. Hirotada podle zvyku poslal do Sumpu (hlavního města provincie Suruga) jako rukojmí svého syna. Tato transakce se neobešla bez komplikací, neboť proti poslání mladého nástupce byla nemalá část klanu Macudaira. Nakonec však Hirotada rozhodl a Takečijo se ocitl na cestě na východ, doprovázen skupinou dalších mladých mužů, také rukojmích (a jeho služebníků).\n\nO dohodě mezi klany Macudaira a Imagawa se dozvěděl Nobuhide a vydal oddíl svých mužů, aby jej na cestě do Surugy unesli do provincie Owari a uzavřeli v hradě Kowatari. Pak Nobuhide poslal Hirotadovi zprávu, že pokud neupustí od koalice s Imagawy, nechá jeho syna zabít. Hirotada považoval Nobuhideho výhrůžky pouze za blafování. Domníval se, že Takečijo je v pořádku u svých nových spojenců. Odpověděl tedy do Owari, že ukřižování svého syna se bude považovat právě za projev oddanosti a síly svazku s novým spojencem. Nobuhide byl nepochybně roztrpčen, že mu jeho plán nevyšel podle představ, ale zatím Takečijovi neublížil.\n\nV následujícím roce 1549 došlo k umírnění válečného stavu mezi Ody a Macudairy, protože byly oba klany poněkud vyčerpané neustálými výboji. Toho využil Jošimoto a poslal armádu pod vedením svého strýce, generála Sessaie, aby dobyl hraniční hrady Odů. Hlavním cílem kampaně se stal hrad Andžó, bývalá pevnost Macudairů, kterou měl nyní v područí Nobuhideho nejstarší syn a nástupce Nobuhiro. Sessai, zkušený vojevůdce, obklíčil Andžó. Tou dobou už mu však šla vstříc armáda pod vedením Nobuhideho druhého syna Nobunagy. Sessai měl však jasnou převahu a Nobunaga měl jen malou šanci vyváznout se zdravou kůží a zachráněným Andžó. Vyjednal tedy se Sessaiem dohodu, že se Sessai stáhne zpět do Surugy a na oplátku za tento akt mu nabídl Takečija. Sessai souhlasil a Takečijo se konečně ocitl po dlouhé době v Suruze.\n\nTakečijův život v hlavním městě klanu Imagawa byl plný přepychu. Na druhou stranu pro jeho vazaly v Mikawě se následující léta stala deprimující a dlouhá. Imagawové obsadili v Mikawě všechna důležitá místa a pevnosti.\n\nRoku 1556 již Takečijo dospěl a přijal jméno Motojasu Macudaira. Slabiky Moto přejal ze jména samotného Jošimota. Ještě téhož roku se směl vrátit zpět do Mikawy a byl pověřen vést několik tažení proti Odům. To vše na příkaz Imagawů. Přes všechna příkoří nebo možná právě proto, jež museli samurajové Macudairů přetrpět pod nadvládou Imagawů, si zachovali velice srdnatého ducha. Motojasu vyhrál několik místních bitev u Terabe a vyhlédl si jako svůj další cíl pevnost Odů, Odaku. Motojasu přerušil tolik potřebné zásobovací cesty k pevnosti a převezl osádku hradu smyšleným tažením na neexistujícího soupeře. Po tomto vítězství Motojasu usoudil, že by se Macudairové měli vyvázat z vlivu Imagawů a nabrat vlastní kurz. Jošimoto těmto „triviálním“ tendencím nevěnoval příliš pozornosti, neboť sám byl zaměstnán rozsáhlými přípravami na svou vůbec největší akci. Roku 1560 se mu totiž podařilo shromáždit armádu o síle 20 tisíc mužů a tak se rozhodl uskutečnit svůj plán, pochod do Kjóta (kdo získal Kjóto, získal moc nad celou zemí). Žádný jiný daimjó do té doby nebyl schopen takového kroku od dob Jošiokiho Óuči, který se postaral o znovuzískání postavení šóguna pro Jošitaneho Ašikagu roku 1508. Tento krok byl možný pouze po desetiletí trvajících politických jednáních s klany Takedů a Hódžóů, nejmocnějších klanů středního Japonska. Během tohoto tažení Macudairové tvořili předvoj jeho armády. Po vypuknutí kampaně v červnu 1560 byl Motojasu pověřen dobýt pevnost Marune. Po krvavém boji nakonec Marune padla do rukou Macudairových samurajů a ti ji využili pro doplnění zásob a k odpočinku před další cestou. Z tohoto důvodu vůbec nevěděli o bitvě u Okehazamy, která se odehrávala několik mil za nimi a stála Jošimota vlastní život. Po pro Imagawy osudné bitvě se Motojasu stáhl zpět do Mikawy a začal cíleně pracovat na osvobození Macudairů z jejich vlivu. Uzavřel tajnou alianci s Nobunagou, protože několik členů jeho klanu (včetně jeho malého syna) stále zůstávalo jako rukojmí v Sumpu. Do čela klanu Imagawů se automaticky dostal Jošimotův nástupce Udžizane. Roku 1561 Motojasu rozkázal dobýt Kaminodžó. Nejprve však poslal Nobunagovi otevřený dopis, ve kterém jej ujistil o zpřetrhání veškerých svazků s Imagawy. Poté si vzal jako rukojmí dva syny Namagočiho Udonóa, který sloužil jako Udžizaneho vazal. Snad proto, že klan Udonó byl pro Imagawy důležitý, souhlasil Udžizane s výměnou Motojasuových příbuzných za Nagamočiho syny. To byl čin, který Macudairy definitivně odpoutal od Imagawů a uvolnil Motojasuovi ruce pro další akce. Příštích několik let se Motojasu věnoval obnově klanu a posílení oslabených pozic. Dokázal štědře podpořit své vazaly a zapojit je do administrativního vedení provincie. Nejznámějšími z jeho poddaných byli Kazumasa Išikawa, Tadacugu Sakai, Jasumasa Sakikabara, Kijonaga Koriki a Tadakacu Honda. S jejich pomocí se mu podařilo získat zpět své hraniční pevnosti, které do té doby kontrolovali Imagawové. Poslední z nich padla do jeho rukou roku 1566.\n\nV březnu roku 1564 rozprášil ozbrojené povstání rolníků, během kterého jej zasáhla kulka, která ovšem neprošla jeho brněním. Brzy poté začal zkoušet, jak pevná jsou postavení Imagawů v provincii Tótómi. Zároveň požádal císařský dvůr o změnu svého jména na Tokugawa. Požadavku bylo roku 1566 vyhověno a od této doby je Motojasu znám jako Iejasu Tokugawa. Rád poukazoval na to, že v jeho žilách koluje krev Minamotů (slavného rodu z období války Gempei 1180–1185) a svými kořeny společnými s klanem Nita. Ve skutečnosti se však o klanu Macudaira/Tokugawa příliš neví, alespoň co se týče období před 15. stoletím. Některé genealogické průzkumy naznačují jeho příslušnost také k jinému rodu, který následoval linii slavného rodu Fudžiwara.\n\nTokugawové tedy měli jakous takous svobodu. Musíme si uvědomit, že provincie Mikawa byla ze dvou stran obklopována silnějšími klany Imagawů a Odů. Je tedy pochopitelné, že když se zbavili povinností vůči Imagawům, stali se spojenci Odů, jejichž nově vycházející hvězda Nobunaga dokázal brilantně své vojenské umění, když rozdrtil s hrstkou vojáků Imagawovo ležení u Okehazamy. Když tedy Odové pochodovali roku 1568 na Kjóto, byly jednotky Tokugawů u toho. Tím začala jejich společná pouť nesčíslných bitev a tažení. Tou dobou plánoval Iejasu rozšíření svého území více na východ. Uzavřel dohodu se Šingenem Takedou, pánem provincií Kai a Šinano, o rozdělení si panství Imagawů. Tak bylo možné, že roku 1570 mohl Iejasu připojit ke svému dominiu provincii Totomi. Takedové obsadili provincii Suruga. Iejasu však úmluvu nenaplnil a předtím, než se Šingen zmocnil Sumpu, kontaktoval Iejasu Udžizaneho Imagawu a ujistil ho, že mu pomůže získat zpět ztracená území. Vztahy mezi Tokugawy a Takedy se přiostřovaly. Iejasu navíc uzavřel spojenectví s Takedovými úhlavními nepřáteli – klanem Uesugi. A aby toho nebylo málo, přilil Iejasu olej do ohně, když přesunul svoje ústředí do Hamamacu v Totomi a byl tak blíže Nobunagovým vojskům. Brzy poté již byli oba klany, Tokugawové a Takedové, ve válečném stavu. V červnu roku 1570 Iejasu s pěti tisíci svými muži pomohl Nobunagovi během jeho tažení proti Asaiům a Asakurům u Anegawy. Vítězstvím aliance, ve které Tokugawové bojovali, přineslo jejich mužům pověst neohrožených bojovníků. Roku 1572 však Iejasu ztratil hrad Futamata, který byl dobyt vojsky Takedů.\n\nNásledovala bitva u Mikatagahary, kdy se Iejasu utkal se Šingenem na otevřené pláni. Tato bitva proti obrovské přesile málem stála Iejasua život, nebýt toho, že se rychle stáhl zpět do hradu, který poté Takedové obléhali. Během obléhání byl Šingen zřejmě zasažen kulkou a na jaře roku 1573 zemřel (pěkná ilustrace celé situace je ve filmu Akiry Kurosawy \"Kagemuša\"). Tím ovšem riziko zcela nezmizelo, protože nový lídr Takedů, Kacujori, dobyl o rok později důležitou pevnost Tokugawů, hrad Takatendžin. Roku 1575 dokonce Kacujori obklíčil hrad Nagašino v Mikawě. Když se zpráva donesla k Iejasuovým uším, neprodleně požádal Ody o vojenskou pomoc. Odům hrozilo, že Tokugawové, kteří se nacházeli ve velmi svízelné situaci, nakonec uzavřou s Takedy spojenectví (údajně Takedové tajně vyjednávali o tom, že spojí své síly s Takedy a zaútočí společně na Owari a Mino). Aby Nobunaga zabránil podobným tendencím, rozhodl se poslat Tokugawům okamžitě 30 tisíc mužů. Tak se společně podařilo zlomit Kacujoriho obléhání, nikoliv však zničit jeho armádu. Kacujori poté nepřestával Iejasua ohrožovat a ještě několikrát se utkali na různých místech svých území.\n\nV roce 1579 se Iejasuův nejstarší syn Hidejasu a Iejasuova žena spřáhli s Kacujorim. Když se vše provalilo, rozkázal Iejasu na Nobunagův nátlak, aby Hidejasu spáchal seppuku a svou ženu nechal popravit. Stejně jako jeho rival Šingen se Iejasu vyznačoval značnou náladovostí a stával se z něj nesnesitelný rarach, když jeho klan opouštělo štěstí. Iejasu tou dobou také označil svého nástupce. Měl se jím stát jeho třetí syn Hidetata, protože druhý v pořadí byl adoptován Hidejošim Tojotomi.\n\nNa jaře roku 1582 se Tokugawové připojili k Nobunagovi během jejich finálního tažení proti Takedům. Za svou statečnost byl pak Iejasu odměněn provincií Suruga, což pro něj jistě byla nemalá satisfakce za příkoří, které se mu kdysi dostalo umístěním jeho osoby jako rukojmí do Sumpu. Nyní tedy území Tokugawů přímo sousedilo s panstvím mocného klanu Hódžó. Proslýchalo se, že v jeho úsilí o kontrolu nad Surugou přispělo i jeho osobní přátelství ještě z dob jeho rukojemství, které navázal s Udžinorim Hódžó, bratrem daimjóa Udžimasy.\n\nKdyž Micuhide Akeči v červnu roku 1582 zabil Nobunagu, nacházel se Iejasu v Sakai, v provincii Seccu. Okamžitě se však vrátil do Mikawy. Tokugawové nebyli v pozici, aby na Micuhideho armádu zaútočili, nicméně využili výhodu bitvy u Jamazaki k tomu, aby se zmocnili provincií Kai a Šinano. Tímto činem zabránil, aby se provincií zmocnili Hódžóové. Nedošlo však k žádnému boji a tak spolu Hódžóové a Tokugawové uzavřeli mír. Iejasu věnoval Hódžóům některé okresy v obou provinciích. K menším bojům na území těchto provinciích však ještě došlo. To když se po slábnoucím vlivu Takedů snažil expandovat jeho vazal Masajuki Sanada. S jeho potenciálem tedy nyní museli Hódžóové a Tokugawové počítat. Mezitím se Iejasu hodně přiučil o způsobu vlády, který užíval Šingen Takeda a mnoho z principů poté přejal. Částečně mu k tomu dopomohla i prozřetelnost, když se mu podařilo získat bývalé Takedovy muže na svou stranu. Iejasu se také nezúčastnil boje mezi Kacuiem Šibatou a Hidejošim v bitvě u Šizugatake, roku 1583. Bylo mu však jasné, že dříve nebo později se bude muset s expandujícím Hidejošim utkat.\n\nRoku 1584 se Iejasu zaměřil na jednoho z pozdějších Nobunagových synů Nobukacua (Nobuo). Spoléhal se, že spojenectví s Nobukacuem mu přinese výhodu případného otevřeného boje s Hidejošim. Zatím však nenastal ten pravý čas, aby s Hidejošim skoncoval. Přitáhl s armádou do Owari, zaujal pozice na hoře Komaki a vyčkával na příhodný okamžik. Hidejoši odpověděl posláním své armády do Owari a tak začalo tažení u Komaki. Iejasuovi se podařilo vyhrát důležitou bitvu u Nagatuke. Tím se Iejasu dostal do převahy. Nicméně jeho pozici podkopal Nobuo, který s Hidejošim uzavřel separátní mír. Protože Iejasu původně vedl vojsko do bitvy pod záminkou podpory Nobunagova dědice (pravý účel je zřejmý, odstranit překážku na cestě k hegemonii), ztratil nyní důvod pokračovat v tažení dál. Stáhl se tedy do Ósaky a následujícího jara slíbil Hidejošimu, že se podrobí jeho vůli. Přesto byla bitva u Komaki jasným signálem, aby byl Hidejoši ve vztahu k Iejasuovi obezřetný. Pravděpodobně z toho důvodu nikdy nedovolil (až na výjimku dobývání Odawary roku 1590), aby se Iejasuovy jednotky účastnily jakýchkoliv jeho tažení. Zajímavým doplněním informací může být zpráva o zběhnutí Tokugawova vazala Kazumasy Išikawy k Hidejošimu v roce 1585. Protože Išikawa znal do detailu Tokugawovy vojenská tajemství a vojenskou hierarchii, rozhodl se Iejasu pro kompletní přeměnu celého vojenského systému, inspiruje se strategií Šingena Takedy.\n\nKdyž byli Tokugawové vyřazeni z Hidejošiho tažení na Šikoku a Kjúšú, jejich pozice na pobřeží Tókai jim dovolovala hrát hlavní úlohy v napjatých vztazích mezi Hódžóy a Hidejošim, které se vyostřovaly od osmdesátých let 16. století. Iejasu se snažil co mohl pro Udžimasu podniknout, co se dalo. Roku 1589 však Hidejoši vydal rozkaz k přípravám na invazi do Kantó a určil Tokugawova vojska jako předvoj.\n\nIejasu velel během tažení na území klanu Hódžó zhruba 30 tisícům mužů. Stal se tak součástí masivního postupu proti Odawarě roku 1590. Během obléhání pevnosti nabídl Hidejoši Iejasuovi jako odměnu za jeho služby Kantó, výměnou za jeho současné državy. Tím by si Iejasu velice polepšil, protože celkový výnos osmi bohatých provincií regionu nabízelo výnosy 1 milion koku rýže ročně. Ve skutečnosti už byla část regionu okupována (jednalo se o Satomi v Awě, Satake v Hitači a Ucunomiju v Šimocuke). Když se Hódžóové ještě téhož roku vzdali, Iejasu se rychle přestěhoval ze svých provincií Mikawy, Tótómi, Surugy, Šinana a Kaie do Kantó a zřídil nové ústředí v Edu. Nyní se stal Iejasu bohatším mužem, než byl Hidejoši. Rychlé využití možnosti k přestěhování dál od centra, za pohoří Hakone, mu umožnilo tajně spřádat plány zrady jeho spojenectví.\n\nBěhem Hidejošiho tažení do Korey v letech 1592–1593 a 1597–1598 Iejasu sloužil v jeho ústředí na Kjúšú. kde ho mohl mít lépe na očích. Iejasu však disponoval zkušenými správci, kteří v době jeho nepřítomnosti v Edu pokračovali v konsolidaci jeho velkého panství.\n\nRoku 1598 byl Iejasu jmenován jedním z pěti regentů (původně jich mělo být šest, ale Takakage Kobajakawa odmítl) zodpovědných za vládu nad Japonskem do doby, než bude malý Hidejori Tojotomi dospělý. Iejasu byl z oněch regentů nejsilnější postavou, čehož si byl Hidejoši vědom, a proto zbylé čtyři regenty vybral z těch, o kterých byl skálopevně přesvědčen, že dostojí závazkům vůči němu i po jeho smrti. Iejasuovi čtyři kolegové (Tošiie Maeda, Kagekacu Uesugi, Terumoto Móri a Hideie Ukita) byli právě tou správnou volbou. Po Hidejošiho smrti v září 1598 téměř okamžitě Iejasu uzavírá provokativně spojenectví s mocným severním klanem Date a začíná ohrožovat ostatní regenty. Začal okupací Hidejošiho hradu Fušimi, po smrti Tošiiho Maedy v roce 1599 pokračuje dorážením na hrad v Ósace, čemuž ovšem zabránil zbytek regentů. Centrum odporu proti Iejasuovi se vytvořilo kolem postavy Micunariho Išidy, který se téhož roku pokusil Iejasua neúspěšně zavraždit. Okamžitě byl nařčen ze smrti několika Iejasuových generálů, ale podařilo se mu (i když za podivných okolností, snad i na rozkaz samotného Iejasua) utéct. Ať už byl Iejasuův motiv pro tento čin jakýkoliv, roku 1600 se jasně zformovaly dva protichůdné tábory. Východní okolo Iejasua a západní, kolem Išidy. První krok v rozhodujícím střetu závisel na klanu Uesuga. Išida počítal s tím, že Uesugiové dokázali Iejasuovy jednotky unavit a že tak budou mít západní jednotky snadnou cestu ke kontrole na hlavním regionem oblasti. Tím by se vyrovnaly síly obou táborů, z nichž ten východní měl nyní mírně navrch. Uesugiové a Tokugawové začali šarvátku v červnu a opravdová válka pak vygradovala v srpnu roku 1600. Išidova hlavní strategie spočívala v tom, že téměř okamžitě po oslabení Iejasuových vojsk poskytne se svou obrovskou armádou pomoc Uesugiům a Iejasua rozdrtí. Iejasu však nechal Uesugie zaměstnat svými novými spojenci, klany Date a Mogami a sám v říjnu vyrazil se svou armádou na západ. Mezitím Išida dobyl Fušimi a několik dalších významných bodů v Kinai. Jak se blížil okamžik finálního střetnutí, oba tábory vyrovnávaly počty svých bojovníků. Ani jedna ze stran však nemohla použít všechny svoje vojáky. Hidetada (Iejasuův dědic) byl se svými 36 tisíci vojáky v Šinanu, kde bojoval proti klanu Ueda. Zhruba stejný počet samurajů západního tábora byl příliš daleko na to, aby včas pomohl hlavní armádě v následující bitvě. Iejasu však měl v eso v rukávu. Jeden z Išidových vazalů, Hideaki Kobajakawa, měl během bitvy Išidu zradit. Druhým trumfem byl ubezpečení Cuneieho Kikkawy, že jednotky klanu Móriů (který byl několikrát Išidou inzultován), které měly bojovat na Išidově straně, zůstanou během bitvy nečinné.\n\nBitva u Sekigahary začala za mlhavého rána, 21. října roku 1600. Zúčastnilo se jí na 160 tisíc vojáků. Měla to být největší bitva, jakou Japonsko zažilo. Je zvláštní, jak se naplnilo rčení velkého vojevůdce, Dósana Saitóa, který kdysi prohlásil, že kdo se zmocní Sekigahary, zmocní se Japonska. Přičemž Saitó mínil pouze to, že pláně u Sekigahary jsou dost rozlehlé na to, aby zde pohodlně manévrovaly dvě nepřátelské armády. Terénní výhoda patřila Išidovi. Tokugawové totiž zůstávali v horském údolí a jejich čelní linie se musely nebezpečně roztáhnout do kruhové formace. Klíčem k vítězství tedy zůstával Hideaki Kobajakawa. Jeho 16 tisíc mužů čekalo na hoře Macuó, shlíželo na situaci pod nimi, jak se k sobě blíží linie Išidy a Tokugawy a váhalo, na kterou stranu se vlastně přidat.\n\nKe střetu obou armád došlo v 8 hodin, když Tokugawa vydal povel k útoku. Silně pršelo a v deset hodin již Iejasu stěhoval hlavní stan vpřed. Pozoroval Kobajakawu, jehož pozice na hoře Macuó se od počátku bitvy nijak nezměnila. Žádná ze stran zatím neměla žádnou výhodu a Hidetada stále zůstával se svou armádou daleko. Iejasu se spoléhal na Cuneie Kikkawu, který slíbil, že Móriové, utáboření východně na hoře Nangú podniknou nějakou akci. Nakonec, když se přehouplo poledne, rozkázal Iejasu svým mušketýrům, aby zahájili palbu na Kobajakawovy pozice. Byl to trik, který měl Hideakiho přimět, nebo to snad byl smluvený signál k zahájení útoku na Išidovu armádu. 16 tisíc Hideakiho bojovníků se vrhlo dolů na překvapené Išidy a Iejasu získal výhodu. Pozdě odpoledne bitva konečně skončila a Iejasu se mohl pokochat pohledem na hlavy svých nepřátel spolu se svým synem Hidetadou, který mezitím dorazil. Během několika dalších dní byli Micunari Išida a několik hlavních velitelů západního tábora chyceni, dopraveni do Kjóta a popraveni.\n\nPo vítězství u Sekigahary se Iejasu stal nesporným pánem Japonska. I když sám nikdy neřekl, že jeho ambicí je být vládcem, výsledek bitvy určil jinak. Využil své moci k přerozdělení provincií vazalům, kteří mu pomohli a značně zredukoval území těch, kteří byli proti němu nebo byli během jeho akcí pasivní. Tyto vazaly označil jako Tozama (vnější pánové). Zredukoval také panství silných Móriů z 1,2 milionu koku pod 370 tisíc koku rýže ročně. Poté přidělil panství o výnosu 360 tisíc koku Tošinagovi Maedovi a učinil jej hned po sobě nejbohatším daimjóem. Některých ze západních pánů se redukce nedotkly (Šimazuové), jiní přišli o část území (Ukitové, Čósokabeové a Mijabeové). Jeho poslední vážný soupeř ještě ovšem stále žil. Byl opevněn na téměř nedobytném hradě v Ósace. Jeho jméno znělo Hidejori Tojotomi.\n\nRoku 1603 dovolil císař Iejasuovi nosit titul šógun, k čemuž mu jistě dopomohla jeho genealogie klanu Minamoto. Funkci ovšem vykonával pouze dva roky. Poté odstoupil a přenechal ji svému synovi Hidetadovi. Vrátil se zpět do Sumpu v Suruze a dohlížel nad rozšiřováním hradu Čijoda (Edo) a nad růstem okolních měst. Několik let se také věnoval diplomatickým záležitostem ve vztahu k novým cizincům, Holanďanům (1609) a Španělům, které se ovšem snažil vypudit.\n\nV květnu roku 1611 se Iejasu zavítal do Kjóta. S sebou měl 50 tisíc vojáků a dohlížel nad odstoupením císaře Go-Jozeie a inaugurací Go-Mizunóa. Během svého pobytu v Kjótu se zasadil o rozšíření císařského komplexu a požádal západní daimjóy, aby se řídili jeho třídílným dokumentem. Snad inspirován zkušenostmi z této cesty pak vydal roku 1613 Kuge šohatto. To byl edikt, který omezoval jisté aktivity šlechty a vyhranil této kastě pouze záležitosti estetické a ceremoniální. Roku 1615 také vydal rozkaz k přípravám ediktu Buke šohatto, který obsahoval 1611 směrnic rozdělených do 13článkové listiny. Edikt byl odvozen od předchozích zákoníků a starších myšlenek. Stal se tak formálním řádem domu klanu Tokugawů a také ostatních daimjóů. To mělo zajistit stabilitu režimu Tokugawského šógunátu. Posledním významným ediktem té doby byl jeho Edikt o vykázání křesťanů, který vydal roku 1614.\n\nPoslední hrozbou pro Tokugawovu absolutní nadvládu představoval Hidejori. Iejasu předznamenal následující válku, když chtěl proniknout do Ósaky pod záminkou instalace nového zvonu. Hidejori však vycítil past a otevřel svůj hrad tisícům róninů, kteří měli pomoci při jeho obraně. První Tokugawův útok, nazvaný Zimní Ósacké tažení, byl krvavý a dokonce si vysloužil protesty Iejasuova syna Hidetady. Iejasu se domníval, že hlavním nebezpečím může být Hidejoriho matka Jodó-gimi, která se o Hidejoriho starala, než dospěl a fakticky řídila chod hradu. Iejasu rozkázal zjistit její polohu v pevnosti a zamířit tam své kanóny. To mělo zvlášť silný efekt a pro bránící generály to byl šok. Jodó-gimi požádala Hidejoriho, aby se pokusil vyjednávat. Iejasu vypadal velkodušně. Slíbil obráncům, že celá krize bude vyřešena mírovou cestou, za což mu Hidejori věnoval svoje državy v oblasti Seccú a Kwači. Navíc bylo slíbeno, že se nestane nic ani nikomu z rodin obránců. Hidejori, který s Iejasuem, svým strýcem, nikdy válku nechtěl, souhlasil se všemi podmínkami a nařídil svým vojákům, aby zůstali nečinní. Iejasu zaranžoval představení, během kterého se naoko stáhl a pak ihned nařídil, aby byly Ósacké vnější příkopy zasypány. Tohoto činu se chopil Masazumi Honda. Hidejori proti tomuto činu protestoval, čehož Iejasu využil jako záminky pro odvolání mírové nabídky. Tak následovalo Letní Ósacké tažení, které vyvrcholilo bitvou u Tennódži v červnu roku 1615. To byla poslední velká bitva samurajů a poslední velké Iejasuovo vítězství. Po porážce Hidejoriho armády a vtrhnutí do Ósaky spáchal Hidejori a jeho matka seppuku, Iejasu pak osobně nařídil, aby byl Hidejoriho syn popraven a Ósacký hrad zredukován.\n\nNásledujícího roku Iejasu onemocněl a na lůžku zemřel. Stejně jako Hidejoši se snažil zajistit svému domu zářnou budoucnost. Dynastie, kterou založil, se opírala o tři své větve v Kii, Owari a Mino, které se měly dostat k moci v případě, že by se nenarodil dědic v hlavní větvi klanu v Edu. S výjimkou povstání v Šimabaře se Japonsko mohlo těšit téměř dvousetletému míru. Iejasu ale zanechal také jiný odkaz. Nikdy předtím nebylo Japonsko sociálně tak rigidní, ani muži, ani ženy neměli nikdy tak málo kontroly nad svým životem. Iejasův despotický režim pocítili také Vnější pánové (ti, kteří se drželi stranou a neúčastnili se bojů po Iejasueově boku anebo byli přímo proti němu). K jistému uvolnění společnosti došlo až po roce 1651, kdy zemřel třetí šógun Iemicu.\n\nJen málo vůdců v japonské historii bylo tak těžce popsatelných, jako byl Iejasu Tokugawa. Na jedné straně byl čestný a srdečný, na druhé straně nechal bez mrknutí oka popravit svého nejstaršího syna a svou ženu. Byl to veterán mnoha bitev. Po porážce svého úhlavního nepřítele Kacujoriho Takedy projevil velkodušnost a vzal do služby bývalé vazaly Takedů, čímž je zachránil od jisté smrti v Nobunagových spárech. Byl srdnatým a odvážným samurajem z Mikawy, mezi jehož nejoblíbenější koníčky patřil lov, sokolnictví a plavání.\n\nIejasu sice nevyhrál všechny bitvy, kterých se zúčastnil, ale vyhrál všechny důležité pro jeho kariéru. Byl také výborným stratégem a hráčem, jemuž se vyrovnal snad jen Micunari Išida. Jeho taktika připomínala tahy mistra go, který hraje pomalu, ale s jistotou svého vítězství. A to se mu skutečně podařilo.\n"}
{"id": "113419", "url": "https://cs.wikipedia.org/wiki?curid=113419", "title": "Kamenné Žehrovice", "text": "Kamenné Žehrovice\n\nKamenné Žehrovice jsou obec v okrese Kladno ve Středočeském kraji, asi 7 km jihozápadně od města Kladna, na hlavní silnici z Prahy do Karlových Varů (v blízkosti dálnice D6). Žije zde obyvatel. Přírodní hranici obce tvoří na severovýchodě zalesněné území a Turyňský rybník, táhnoucí se do sousední vesnice Srby, jehož přítokem je potok Kačák, který Kamennými Žehrovicemi protéká. Znak a vlajka byly obci uděleny 12. února 1992.\n\nPrvní písemná zmínka o obci pochází z roku 1271, dále se lze dočíst, že byla vlastnictvím církve a také, z rozhodnutí královského majestátu, několika více či méně významných pánů. Například roku 1270 získal Kamenné Žehrovice Ostrovský klášter a roku 1558 připadly rodu Martiniců (později Clam-Martiniců), panu Janu Bořitovi z Martinic, jejichž vlastnické právo později potvrdil český král.\n\nV katastru obce se nacházela pískovcová ložiska (pískovec se zde těžil až do 20. století), což zapříčinilo rozvoj řemesla kamenického. Pískovec byl významným stavebním materiálem, zejména ve středověku ale také na počátku novověku. A tak našel \"Žehrovák\" své využití jak při stavbě Karlova mostu, Národního divadla, tak i městského opevnění a Chrámu sv. Víta.\n\nOd roku 1916 byl uveden do provozu důl Wannieck a po druhé světové válce probíhala těžba uhlí i v dole Nosek, mezi Kamennými Žehrovicemi a Tuchlovicemi, který byl roku 1989 přejmenován na důl Tuchlovice. Provoz v dole Wannieck byl ukončen roku 1982. Těžba v dole Tuchlovice pak trvala až do 31. března 2002, kdy byl důl oficiálně uzavřen. Z Kamenných Žehrovic do dolu Tuchlovice vedla do roku 2010 vlečka.\n\nRoku 1950 se od obce Kamenné Žehrovice osamostatnila obec Srby, dnes část obce Tuchlovice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kamenné Žehrovice \"(přísl. Srby, 2617 obyvatel, poštovní úřad, telegrafní úřad, telefonní úřad, četnická stanice, sbor dobrovolných hasičů)\" byly v roce 1932 evidovány tyto živnosti a obchody: lékař, 2 autodopravci, bednář, cihelna, obchod s cukrovinkami, důl Vaněk, 2 elektrotechnické potřeby, galanterie, 4 holiči, 13 hostinců, hotel Vališ, obchod s hudebními nástroji, 2 inženýři, kamenický závod, kapelník, klempíř, kolář, konsum Včela, 2 kováři, kožišník, 6 krejčí, lakýrník, výčep lihovin, malíř, obchod s materiálním zbožím, obchod s obuví Baťa, 4 obuvníci, 3 pekaři, pohřební ústav, 5 řezníků, sedlář, 33 obchodů se smíšeným zbožím, Okresní hospodářská záložna v Novém Strašecí, spořitelní a záložní spolek pro Srby, starý materiál, stavební družstvo, stavitel, 5 obchodů se střižním zbožím, 2 švadleny, tesařský mistr, 4 trafiky, 3 truhláři, velkostatek Snop, 2 obchody s velocipedy, 2 zámečníci, zelinářství, železářství.\n\nKamenné Žehrovice se rozkládají po obou stranách hlavní silnice (Karlovarská třída) a žije zde přibližně 1700 obyvatel v 547 domech, převážně z 18. století, v asi 50 ulicích. Je zde základní škola, mateřská škola, pošta, knihovna, zdravotní středisko, obchod s potravinami, obchod s oděvy, železářství, sběrna surovin, květinářství a zahradnictví. Obec je plynofikována a připojena na kanalizaci.\n\nPo druhé světové válce zde byly vybudovány dvě samoobsluhy (Jednota) s masnou, dnes už však slouží pouze jedna, ve druhé sídlí potravinářská firma. Bývalé JZD se přeměnilo na firmu zpracující plasty. Před pár lety byla v obci otevřena lékárna, která je již ovšem opět zrušena. Chystá se také výstavba nové kapličky, která v dřívějších dobách nevydržela nápor zemědělských strojů. Pravidelně se zde konají kulturní akce, např. Mariánská pouť a trhy lidových řemesel, vánoční a velikonoční koncerty, atp.\n\nV roce 2017 byla opravena a zateplena zanedbaná budova základní školy, přičemž z ní zmizela řada historizujících prvků (barokní vikýř na štítu, klasicistní portál). Na rekonstrukci se snesla kritika na sociálních sítích pro nevkusnost.\n\n\n\n\n\nV okolí Kamenných Žehrovic lze najít mnoho míst na procházky přírodou (obcí prochází Drvotova naučná stezka). V blízkosti se nalézá již zmíněný Turyňský rybník, památné stromy Jasan u Turyňského rybníka a Mrákavský dub, mokřad Kalspot s výskytem chráněných obojživbelníků, lesy i louky či Lánská obora se zámkem. V rámci výletu lze navštívit nedaleký Skanzen výroby dřevěného uhlí ve Lhotě či Hornický skanzen MAYRAU ve Vinařicích. V blízkosti je také hrad Křivoklát.\n\n\n\n"}
{"id": "113420", "url": "https://cs.wikipedia.org/wiki?curid=113420", "title": "Klobuky", "text": "Klobuky\n\nObec Klobuky se nachází 10 km severozápadně od Slaného v okrese Kladno, kraj Středočeský. Administrativními součástmi obce Klobuky jsou vsi Čeradice, Kobylníky, Kokovice a Páleček. Žije zde obyvatel. Do obce je autobusové a vlakové spojení.\n\nVýraz \"klobuk\" či \"klobouk\" značil ve staré češtině původně vysoký, špičatý vrch, homoli nebo i jakýkoliv jiný výškově orientovaný útvar. Oblast Klobucka byla zřejmě osídlena od starší doby bronzové (přelom 3. a 2. tis před Kr.), což dokládají archeologické nálezy zejména z přelomu 19. a 20. století – mladší doba kamenná, doba železná, období slovanské. V prostoru obce byla nalezena volutová, únětická a laténská keramika a odkryly se hroby s výbavou z doby keltské: bronzové náramky a zbraně.\n\nPrvní písemná zmínka o obci pochází z roku 1226, kdy se připomíná v majetku doksanského kláštera. Později stávala v obci v místech současného domu č.p. 1 tvrz. V době, kdy město Slaný přijímalo podobojí, se také Klobuky staly kališnickými. Obrátit Klobucké k víře katolické se podařilo až roku 1669. Intenzivní hospodářský a kulturní rozvoj zaznamenala obec v druhé polovině 19. století díky ekonomické dominantě oblasti, cukrovaru, který byl založen jako akciová společnost místních podílníků.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Klobuky v Čechách \"(817 obyvatel, poštovní úřad, telegrafní úřad, telefonní úřad, četnická stanice, katol. kostel, sbor dobrovolných hasičů)\" byly v roce 1932 evidovány tyto živnosti a obchody: lékař, zubní lékař, biograf Zdar, výroba cementového zboží, 3 cihelny, cukrovar, drogerie, obchod s dřívím, družstvo pro rozvod elektrické energie v Klobukách, 2 holiči, 5 hostinců, klempíř, knihař, kolář, konsum Včela, kovář, 3 krejčí, malíř pokojů, 2 mlýny, 4 obuvníci, 2 pekaři, pokrývač, předtiskárna, 5 rolníků, 3 řezníci, sadař, sladovna, 3 obchody se smíšeným zbožím, spořitelní a záložní spolek pro Klobuky, obchod se střižním zbožím, tesařský mistr, 4 trafiky, 3 truhláři, 2 zahradníci, 2 zámečníci, zednický mistr, 2 obchody se zemskými plodinami.\n\nV obci Čeradice \"(230 obyvatel, samostatná obec se později stala součástí Klobuk)\" byly v roce 1932 evidovány tyto živnosti a obchody: 2 hostince, krejčí, 3 rolníci, mlýn, 2 obchody se smíšeným zbožím, trafika.\n\nV obci Kokovice \"(270 obyvatel, samostatná obec se později stala součástí Klobuk)\" byly v roce 1932 evidovány tyto živnosti a obchody: 2 hostince, kolář, kovář, mlýn, 3 obchody se smíšeným zbožím, trafika, velkostatek Metropolitní kapituly sv. Víta.\n\nV obci Páleček \"(259 obyvatel, samostatná obec se později stala součástí Klobuk)\" byly v roce 1932 evidovány tyto živnosti a obchody: družstvo pro rozvod elektrické energie v  Pálečku, 2 hostince, kolář, kovář, krejčí, obuvník, 2 rolníci, řezník, obchod se smíšeným zbožím, spořitelní a záložní spolek v Pálečku, trafika.\n\n\nVypráví se, že pokaždé, když vyzvánějí v kostele sv. Vavřince v Klobukách (někdy se mluví o jednom roce), Zkamenělý pastýř postoupí o krok (případně „o špendlíkovou hlavičku“) směrem ke kostelu. Až k němu dojde, má nastat konec světa. Podle jedné z variant pověsti se však při vyzvánění v protějších Kokovicích kámen zase o krok vrací. Zajímavé je, že v době slunovratu byla prováděna měření, podle kterých byly v tento den údajně zaznamenány výkyvy geomagnetického pole. I v současnuti se objevují novodobé pověsti o magickém působení menhiru (strhavajícím volant, ovlivňujícím zdraví, např. počet tepů, vábícím mimozemšťany atd.). Dle pověsti se pod menhirem také nachází \"podzemní jezero\", tedy zřejmě zdroj pro nedaleký pramen v obci.\n\nV Klobukách sídlil rod Malypetrů, jehož proslavily dvě významné osobnosti, jež bývají někdy zaměňovány: Jan Malypetr, v dobových dokumentech uváděný zpravidla jako Jan Malýpetr, a jeho synovec Jan Malypetr. První jmenovaný byl jedním ze zakladatelů tělovýchovy v Čechách. Jeho synovec, také Jan Malypetr, byl významným prvorepublikovým politikem, který se začal aktivně o věci veřejné starat jako člen zastupitelstva obce Klobuky. Za čas se stal starostou obce a posléze přijal funkci okresního starosty ve Slaném. Se vznikem Československa se Malypetr stal poslancem revolučního Národního shromáždění, po volbách v roce 1920 svůj poslanecký mandát obhájil a poslancem Národního shromáždění za agrární stranu byl pak až do roku 1939. Působil jako ministr vnitra v první Švehlově vládě. V parlamentních volbách v roce 1925 pak byl Jan Malypetr jmenován do funkce předsedy poslanecké sněmovny Národního shromáždění a roku 1932 převzal úřad předsedy vlády, který spravoval do 5. listopadu 1935, kdy jej vystřídal M. Hodža.\n\nPo deset let (1899 až 1909) v Klobukách jako farář působil a o výstavbu zdejší fary se zasloužil spisovatel Jindřich Šimon Baar. Ve zdejším cukrovaru též jako chemik pracoval slovenský básník Ivan Krasko. Z nedalekých Kokovic pochází Antonín Bernášek, který psal pod pseudonymem Karel Toman. Jeho notoricky známou básní (z \"Měsíců\") je \"Září\":\n\nS obcí byl také srdcem spojen český básník, spisovatel a prozaik Svatopluk Čech, který se proslavil fantastickými příběhy pana Broučka. V Klobukách totiž nalezel svoji první velkou lásku. Říká se, že na svoji milou čekával po lipou, jež se stala inspirací pro jeho skladbu \"Ve stínu lípy\".\n\n\n\n\n"}
{"id": "113421", "url": "https://cs.wikipedia.org/wiki?curid=113421", "title": "Třebusice", "text": "Třebusice\n\nObec Třebusice se nachází v okrese Kladno, kraj Středočeský. Rozkládá se asi devět kilometrů severovýchodně od Kladna. Žije zde obyvatel.\n\n\nZa doby římské bylo na území Stehelčevsi významné pohřebiště. První věrohodná písemná zmínka o obci pochází z let 1227 či 1228, kdy se ze dvorců v Třebusicích (\"Trebusicih\") zmiňuje příjem kláštera sv. Jiří na Pražském hradě (\"Kronika česká\" Václava Hájka z Libočan sice zmiňuje Třebusice již k roku 882, tento údaj však stejně jako mnohé další, lze pokládat za spisovatelovu smyšlenku).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Třebusice \"(602 obyvatel)\" byly v roce 1932 evidovány tyto živnosti a obchody: cihelna, holič, 3 hostince, kolář, kovář, krejčí, 2 obuvníci, pekař, 8 rolníků, řezník, 3 obchody se smíšeným zbožím, stavitel, 2 trafiky, 2 truhláři, výroba valch na prádlo.\n\n\n\n\n"}
{"id": "113423", "url": "https://cs.wikipedia.org/wiki?curid=113423", "title": "Heřmanov (přírodní památka)", "text": "Heřmanov (přírodní památka)\n\nHeřmanov je přírodní památka ev. č. 683, která se nachází jižně od obce Heřmanov v okrese Žďár nad Sázavou. Správa AOPK Havlíčkův Brod.\n\nDůvodem ochrany je unikátní mineralogické naleziště takzvaných heřmanovských koulí (antofylit s vložkami flogopitu).\n\nPodloží tvoří horniny pestré skupiny moldanubika proterozoického stáří. Heřmanovské koule pocházejí z kontaktní zóny pegmatitu a desilifikovaných hadců. Tvoří čočky až koule o průměru do 10 cm i více. Jádro je tvořeno šupinami flogopitu, na které kolmo nasedají vlákna anthofylitu. Mezi těmito minerály může být šedozelená celistvá hmota tvořená chloritem a montmorillonitem. Povrch koulí pak tvoří opět šupiny flogopitu.\n\nPřevážně náletové dřeviny v remízku zastupuje olše lepkavá (\"Alnus glutinosa\"), bříza bělokorá (\"Betula pendula\") a topol osika (\"Populus tremula\"). V bylinném patru je to konvalinka vonná (\"Convallaria majalis\") a bažanka vytrvalá (\"Mercurialis perennis\"). \n"}
{"id": "113425", "url": "https://cs.wikipedia.org/wiki?curid=113425", "title": "Hersica", "text": "Hersica\n\nHersica je přírodní památka ev. č. 1868, která se nachází v okrese Blansko. Správa AOPK Brno.\n\nDůvodem ochrany jsou mokřadní společenstva s přirozenými olšinami a vysokým výskytem bledule jarní.\n"}
{"id": "113428", "url": "https://cs.wikipedia.org/wiki?curid=113428", "title": "Hevlínské jezero", "text": "Hevlínské jezero\n\nHevlínské jezero je přírodní památka ev. č. 1834, která se nachází v okrese Znojmo nedaleko obce Hevlín v severozápadním směru. Správa AOPK Brno. Oblast se nachází na pravé straně komunikace Hevlín—Dyjákovice. Poblíž se nachází současně vodní kanál Krhovice – Hevlín.\n\nDůvodem ochrany je mokřad s vodními ploškami a bohatým keřovým patrem, bohatá avifauna. V oblasti se vyskytují také chráněné druhy obojživelníků jako např. kuňka ohnivá, či blatnice skvrnitá a jedná se i o ptačí rezervaci s hnízdišti.\n"}
{"id": "113431", "url": "https://cs.wikipedia.org/wiki?curid=113431", "title": "Hibernace", "text": "Hibernace\n\nHibernace, některé zdroje uvádějí též hybernace, česky zimní spánek, je specifická reakce živočichů na zimní období, kteří v klidovém stavu a při útlumu fyziologických procesů (projevující se především snížení tělesné teploty) přečkávají ve vhodném úkrytu, zvaném hibernakulum, nepříznivé zimní období. Je známý např. u netopýrů, ježků, křečků, plchů nebo syslů. V lékařství se termín používá i pro označení stavu nízké teploty (podchlazení) pacienta (může jít jak o symptom, tak o cílený léčebný prostředek).\n\nKromě něj existuje i nepravý zimní spánek, kdy zvířata zůstávají neaktivní v úkrytu, ale jejich teplota se nesnižuje, a občas se z tohoto stavu probouzejí a vycházejí ven. Takto přečkávají zimu např. jezevci nebo medvědi.\n\nV aridních oblastech se u živočichů vyskytuje též letní spánek (estivace). U rostlin je odpovídajícím stavem dormance, kdy v reakci na vnější podmínky dojde k utlumení růstu rostliny.\n\n"}
{"id": "113433", "url": "https://cs.wikipedia.org/wiki?curid=113433", "title": "Zimoviště", "text": "Zimoviště\n\nZimoviště, též zvané hibernakulum, je místo nebo úkryt, v němž živočichové přečkávají nepříznivé zimní období. Zimovišti jsou chráněná místa, pro netopýry např. jeskyně, skuliny v trámoví staveb aj. Řada živočichů vyhledává k přezimování nory savců. Někteří (např. obojživelníci) vyhledávají podzemní prostory, sklepy, šachty, komposty, jiní se zahrabávají do půdy. Ježci, hadi aj. přezimují v kompostu, hromadách listí, pod složeným dřevem atp. Například plch zahradní zimuje v dutinách stromů, ve skalních štěrbinách, norách jiných hlodavců či krtků, ve stodolách, dřevnících, srubech atp. Zde si buduje zimní hnízdo vystlané trávou a listím. Viz též zimní listová hnízda housenek apod.\n\nOrnitologové označují za zimoviště také místo (světadíl, zemi, lokalitu...), do něhož stěhovaví čili tažní ptáci (přísně tažní, tažní, částečně tažní) odlétají z hnízdiště kvůli obživě. Načasování odletu je dáno délkou dne, tzv. fotoperiodou.\n\nNestěhovavé (stálé) druhy vodního ptactva hnízdícího v ČR využívají jako zimoviště odlehlá ramena řek, rybníky, mlýnské náhony, a to především místa, kde nedochází k úplnému zamrznutí vodní hladiny.\n\n"}
{"id": "113436", "url": "https://cs.wikipedia.org/wiki?curid=113436", "title": "Zalău", "text": "Zalău\n\nZalău (maď. \"Zilah\", něm. \"Zillenmarkt\" či \"Waltenberg\") je město v Rumunsku, v regionu Sedmihradsku, v župě Sălaj.\n\nOkolí města bylo osídleno již v dávých dobách, ve vzdálenosti 8 km se nachází římské opevnění Porolissum. V Uhersku patřilo město k těm významnějším v sedmihradské části země. Jeho velký růst nastal až po druhé světové válce a za období komunismu; v této době vzniklo mnoho velkých továren, z nichž některé existují i dnes, přibyly i k nim závody zahraničních investorů.\n\nVýznamnou národnostní menšinu ve městě tvoří Maďaři (v roce 2011 představovali 16,4% obyvatelstva), kteří až do poloviny 20. století tvořili ve městě většinu.\n\n\n\n"}
{"id": "113438", "url": "https://cs.wikipedia.org/wiki?curid=113438", "title": "Charles Fabry", "text": "Charles Fabry\n\nCharles Fabry (11. června 1867 Marseille – 11. prosince 1945, Paříž) byl francouzský fyzik, spolutvůrce Fabry-Pérotova interferometru.\n\nV roce 1885 zahájil studium na Polytechnické škole v Marseille. Od roku 1889 vyučoval fyziku na gymnáziu; současně pracoval na disertační práci týkající se teorie interferenčních proužků. Práci obhájil roku 1892 a o dva roky později získal místo na fakultě přírodních věd univerzity v Marseille, kde se seznámil se svým budoucím spolupracovníkem A. Pérotem. Spolu s ním začal studovat a vyvíjet interferenční metody, z nichž se postupně do roku 1898 vyvinul Fabry-Pérotův interferometr.\n\nV roce 1913 společně s Henri Buissonem prokázal, že ozón v horních vrstvách atmosféry je rozhodující pro absorpci UV záření. V návaznosti na tento objev roku 1929 Fabry zorganizoval první mezinárodní kongres o atmosférickém ozónu.\n\nZ Marseille se Fabry přestěhoval do Paříže. Roku 1919 se zde stal generálním ředitelem Institutu optiky (\"Institut d'optique\") a v roce 1921 byl jmenován profesorem na katedře fyziky na Sorbonně. O pět let později, po smrti A. Pérota, nastoupil na jeho místo profesora na Polytechnické škole (\"École polytechnique\"). V roce 1927 byl zvolen členem francouzské Akademie věd.\n\nV jednom období byl také prezidentem francouzské fotografické společnosti Société française de photographie.\n\nBěhem 2. světové války se Fabry uchýlil z okupované Paříže do Saint-Cyr-sur-Mer poblíž Marseille, kde se věnoval práci v optice. Po osvobození se vrátil do hlavního města, kde však brzy, koncem roku 1945, zemřel.\n"}
{"id": "113439", "url": "https://cs.wikipedia.org/wiki?curid=113439", "title": "Ritchie Neville", "text": "Ritchie Neville\n\nRichard Neville Dobson také známý jako \"Ritchie Neville\" (* 23. srpna 1979 Solihull je anglický zpěvák, sommelier, příležitostný hudební skladatel a člen popové skupiny \"Five\". Jeho rodiče byli také hudebníci. Navštěvoval soukromou školu Bromsgrove ve Worcestershire.\n\nOd čtyř let zpíval v kostelním sboru. Během dospívání byl ovlivněn stylem grunge představovaným hudebními skupinami jako The Smashing Pumpkins či Soundgarden. Svou první skupinu založil s bizarním názvem \"Anal Beard\", pro kterou bylo typické volné oblečení a dlouhé vlasy. V sedmnácti letech v Londýně viděl v novinách \"The Stage\" inzerát na konkurz, hledající mladé zpěváky. Na konkurzu se sešel s dalšími hudebníky, kteří byli na konkurzu úspěšní. Společně později založili skupinu \"Five\".\n\nPo rozpadu \"Five\" na začátku roku 2001 se odstěhoval do Austrálie, kde se pracoval jako sommelier. Na hudební scénu se skupinou Five se vrátil v letech 2006 a 2007, pak se skupina znovu rozešla a tak se pokoušel prosadit v televizi jako moderátor, herec a ucházel se i o účinkování v různých reality show. V roce 2012 se skupinou \"Five\" znovu vrátil na scénu. \n"}
{"id": "113441", "url": "https://cs.wikipedia.org/wiki?curid=113441", "title": "Hrošík liberijský", "text": "Hrošík liberijský\n\nHrošík liberijský (\"Hexaprotodon liberiensis\" Morton 1849), domorodci nazývaný \"nigbwe\", je trpasličí druh hrocha, žijícího skrytě v pralesích Západní Afriky. Zprávy o něm byly dlouho považovány za výmysly a o hrošíka se zajímali jedině kryptozoologové. Jeho existenci se proto podařilo vědeckému světu dokázat až v roce 1914.\n\n\nTento menší příbuzný hrocha žije v mokřadech a bažinách, ale většinu času tráví na souši. V současné době je jeho přežití vážně ohroženo v důsledku kácení tropických deštných pralesů. Nebezpečí mu hrozí i od lovců, kteří ho pronásledují kvůli masu. Nežije ve stádech, ale vyskytuje se jednotlivě nebo v párech, občas žije v malých rodinných skupinkách. Březost trvá v rozmezí 192 až 210 dnů. Mívají pouze jediné mládě, vážící 5-7 kilogramů, které samice kojí 9 až 12 měsíců, při kojení samice leží na boku. S matkou se mládě zdržuje dva až tři roky.\n\nHrošík liberijský je chovancem několika českých zoologických zahrad: Zoo Olomouc kde chovají pár, který přivedl na svět už sedm mláďat. Dále Zoo Plzeň (od 2010), Zoo Jihlava a Zoo Dvůr Králové n.L., dříve patřil i k chovancům Zoo Praha a Ústí nad Labem.\n\nZprávy o tomto tvorovi přicházely z Afriky často. V roce 1843 získal americký zoolog Morton z Libérie dvě lebky. V roce 1870 bylo při pitvě uhynuvšího domnělého hrocha v dublinské zoo zjištěno, že se jedná o nový druh, choreopsise. V hamburské zoo v roce 1885 chovali jeden exemplář (o kterém se též zprvu domnívali, že je jen malý hroch). I přes to, odmítala tehdejší věda existenci hrošíka liberijského uznat. Lebky prohlásila za pozůstaky již vyhynulých zvířat a o exemplářích chovaných v zoo prohlásili, že jde jen o degenerované jedince hrocha.\n\nV roce 1910 financoval Carl Hagenbeck, ředitel hamburské zoo, výpravu do Libérie. První výprava ještě úspěchem neskončila, ale ta druhá, která se uskutečnila v roce 1913, znamenala pět živých exemplářů pro hamburskou zoo a uznání nového druhu.\n\nV České republice je naleznete v Zoo Olomouc, Plzeň, Jihlava a Zoo Dvůr Králové. Na slovensku je chová Zoo Bratislava.\n\n"}
{"id": "113443", "url": "https://cs.wikipedia.org/wiki?curid=113443", "title": "NTLM", "text": "NTLM\n\nNTLM (zkratka z NT LAN Manager) je autentizační protokol, používaný zejména protokolem SMB a některými implementacemi síťových protokolů Microsoft Windows za účelem ověření uživatele nebo spojení. Je důležitou součástí konceptu Integrated Windows Authentication.\n\nProtokol není oficiálně dokumentován, byl však popsán v rámci práce na projektu Samba. Stejně jako Microsoft Windows, prošel i NTLM značným vývojem, zejména s ohledem na bezpečnost. Jako NTLMv2 je označována novější verze, která se liší zacházením s privátními daty. Starší verze je od té doby označována jako NTLMv1. Kryptografické mechanismy NTLM jsou shodné s mechanismy použitými v protokolu MS-CHAP, jež jsou popsány v (verze v1) a (verze v2).\n\nProtokol používá sekvenci typu challenge-response (výzva-odpověď), která vyžaduje, aby mezi klientem (který si přeje být autentizován) a serverem (vyžadujícím autentizaci) byly vyměněny celkem tři zprávy:\n\n\nPro uživatele pracuje transparentně jako obálka nad HTTP, případně při komunikaci s proxy.\n\nKomunikace je ještě před GET nebo jiným požadavkem a zhruba vypadá takto:\n\nNadále se v tomto otevřeném TCP socketu další NTLM ověřování neprovádí.\n\n\n"}
{"id": "113446", "url": "https://cs.wikipedia.org/wiki?curid=113446", "title": "PERI", "text": "PERI\n\nPERI GmbH je německá firma založená v roce 1969. patří k největším výrobcům a prodejcům bednění a lešení. \n\nOd vzniku v roce 1969 sídlí její centrála, vývoj a výroba ve Weißenhornu u Ulmu. Celosvětově zaměstnává PERI kolem 8100 lidí ve více než 60 dceřiných společnostech a 130 pobočkách. V roce 2016 dosáhla obratu 1,333 miliard Euro.\n\nFirmu PERI založili ve Weißenhornu u Ulmu v roce 1969 Artur († 2009) a Christl Schwörer. Prvním výrobkem byl dřevěný příhradový nosník T 70 V, který měl velkou únosnost a patentovaný lepený styčník. O tři roky později otevřela firma PERI pobočky v Hamburku a Stuttgartu. V následujících letech byly založeny dceřiné společnosti také v zahraničí. V roce 1985 přišel na trh systém rámového bednění a v roce 1989 samošplhavé bednění ACS (Automatic climbing systém). V roce 1992 následovalo stropní bednění a 1998 systém lešení.\n\nK výrobkům patří bednicí nosníky, rámová i nosníková stěnová bednění, bednění sloupů, stropní bednění, lešení pro překládané bednění, lávkové systémy, samošplhavé bednění, podpěrné lešení, stropní stojky, stabilizátory, bednicí desky, opěrné rámy pro jednostranné bednění, kotevní systémy. Dále firma PERI nabízí služby, software a školení.\n\nK největším stavbám, kde byly použity systémy PERI patří:\n\n\n"}
{"id": "113447", "url": "https://cs.wikipedia.org/wiki?curid=113447", "title": "Amur", "text": "Amur\n\nAmur ( , , mandžusky \"Sahaliyan Ula\", ) je řeka ve Východní Asii, která tvoří přirozenou hranici mezi Ruskem (Zabajkalský kraj, Amurská oblast, Židovská autonomní oblast) a ČLR (Vnitřní Mongolsko a Chej-lung-ťiang) a na dolním toku protéká jen \"Ruskem\" Chabarovský kraj. V mongolštině a mandžuštině její jméno znamená \"Černá řeka\" a v čínštině \"řeka Černého draka\". Povodí \"Amuru\" se rozkládá na území tří států \"Ruska\", \"ČLR\" a Mongolska. Převládající část náleží \"Rusku\". Velikostí povodí zaujímá \"Amur\" 4. místo v \"Rusku\" (po Jeniseji, Obu a Leně) a 10. místo na světě. Povodí se zvětšilo poté, co se na Arguň napojila řeka Cherlen odtékající z dříve bezodtokého jezera Chulun núr (na mapce není vyznačeno). Je 2 824 km dlouhý. Od pramenů zdrojnice řeky Arguň, jíž je čínská řeka Chaj-lar-che, je to 4400 km. Hydrografická síť \"Amuru\" zahrnuje 10 610 řek (z nich je 1 684 kratších než 10 km) a 61 426 jezer o rozloze 10 599 km² (včetně bezodtokých Torejských jezer). Povodí má rozlohu 1 855 000 km².\n\n\"Amur\" vzniká soutokem řek Šilka a Arguň, přesněji za začátek byl stanoven východní konec ostrova Bezumnyj a ústí přes Amurský liman do Sachalinského zálivu Ochotského moře. Za ústí byla stanovena spojnice mysů Ozerpach a Pronge. Dolina řeky vznikla především jako výsledek erozních procesů, jejichž směr byl určen tektonickou činností. Podle odlišností vzniku říční doliny rozdělujeme řeku na tři úseky.\n\nHlavní část vody (přibližně ⅔) získává řeka díky letním a podzimním monzunovým dešťům. V zimě zde není mnoho sněhu a tak jeho tání na jaře způsobuje pouze málo výrazné zvýšení hladiny. Bezprostředně poté začínají právě letní monzuny. V dubnu stoupá voda díky tání sněhu v rovinách a v květnu díky tání sněhu na horách. Nejnižší úrovně hladiny dosahuje na konci zimy. Rozdíl výšky hladiny činí na horním a středním toku 10 až 15 m a na dolním toku 6 až 7 m. Za léto dochází ke 4 až 6 povodním. V ústí můžeme sledovat přílivové a odlivové kolísání úrovně hladiny, které dosahuje 1,5 až 2,6 m. Zamrzá nejprve horní tok na začátku listopadu a poté do konce listopadu dolní tok. Rozmrzání začíná na dolním toku na konci dubna a pokračuje až do začátku května na horním toku. Na jaře při tání vznikají ledové zátarasy, které způsobují zvednutí vodní hladiny až o 15 m. Jindy se při silných deštích rozlévá řeka na středním a dolním toku do šířky 10 až 25 km a takto široká je až 70 dní. Mohou tak být částečně zatopená velká města Blagověščensk a Chabarovsk. K velkým záplavám došlo v letech 1897, 1928, 1956. Průměrný roční odtok je 343 km³ (tzn. průtok 10 800 m³/s), u \"Chabarovsku\" 7 549 m³/s a u Pokrovky na začátku \"Amuru\" 868 m³/s.\n\nŘeka je splavná po celé své délce a je nejdůležitější vodní cestou Dálného východu. V důsledku nestálosti jeho koryta, zvlášť na dolním toku, vyžaduje udržování splavnosti každoroční zemní práce. Denně unáší řeka 41 000 tun nánosů. Hlavní přístavy jsou Pokrovka, Blagověščensk, Leninskoe, Chabarovsk, Komsomolsk na Amuru, Nikolajevsk na Amuru (Rusko) a Chej-che (ČLR). Řeka má významné nevyužité hydroenergetické zdroje. Co se týká druhového zastoupení ryb, je jich zde nejvíce ze všech ruských řek (99 druhů). Nejvýznamnější pro průmyslové zpracování jsou lososovité (kety, gorbuše). Tah ryb je v létě i na podzim. Také se loví tolstolobci, vyzy, jelčíci, jeseteři.\n\nPrvní Rusové se na \"Amuru\" objevili v roce 1644, když sem dorazila skupina kozáků pod vedením V. Pojarkova z Jakutska přes Lenu, Aldan a Zeju. V letech 1649–1651 vykonal pochod podél \"Amuru\" a po Přiamuří E. P. Chabarov. V letech 1849–1855 podrobně prozkoumal kapitán G. I. Něvelskij dolní tok řeky. Od let 1894–1896 začal systematický výzkum vodního režimu řeky. Byla zorganizována síť vodoměřících bodů a vykonána řada velkých expedic (1901–1909, 1927–1929, 1932, 1935–1936). V letech 1952–1958 provedla Akademie věd SSSR komplexní výzkum \"Amuru\".\n\nNa Amuru působí Amurská válečná flotila.\n\nAmur je velice významná řeka a jako takový se stal zdrojem pro mnohá jména. Byla podle něj pojmenována Amurská oblast (federální subjekt Ruské federace) i hokejový klub Amur Chabarovsk. Stejně tak se promítla do pojmenování organismů žijících v jejím povodí. Jako původní oblast výskytu dala v českém jazyce jméno např. amurům či užovce amurské.\n\n\n"}
{"id": "113448", "url": "https://cs.wikipedia.org/wiki?curid=113448", "title": "Phoebe Bufetová", "text": "Phoebe Bufetová\n\nPhoebe Bufetová (*16. února 1967) (v anglickém originále Buffay nyní Buffay Hannigan) je smyšlená postava v americkém televizním seriálu Přátelé. Role Phoebe patří k Lise Kudrow.\n\nPhoebe je volnomyšlenkářská žena, masérka a folková písničkářka. Phoebe je tzv. dítě ulice, od čtrnácti let žije na ulici. Z okruhu jejích dávných kamarádů se rekrutují i lidé, kteří jsou na okrajích společnosti jako zloději a kapsáři. V jednom z dílu se dozvídáme, že Phoebe přepadla Rosse a vzala mu jeho vlastnoručně kreslený komiks \"Malý vědec\". Později bydlí s Monicou a tak se seznamuje s celou partou. Stěhuje se od Moniky kvůli její posedlosti mít věci na pravém místě. Jednu dobu bydlí i s Rachel. Umí francouzsky a italsky.\n\nPhoebe má bratra Franka. Jemu a jeho starší ženě (původně profesorce) porodí trojčata.Děti mají jména Leslie,Frank a Chandler. Má sestru dvojče Uršulu, která vystupuje v seriálu \"Jsem do tebe blázen\", biologickou matku Phoebe Abbotovou a otce Franka Buffaye Sr. \n\nPhoebe má babičku, se kterou bydlí a která se o ní stará a která jí pujčuje taxi. Babička ovšem někdy v polovině seriálu umírá. Phoebe se k tomu vyjádří: \"Určitě se na mě přijde někdy podívat, tak z toho nejsem tak smutná.\" A její adoptivní matka Lily spáchala sebevraždu.\n\nPhoebe měla spoustu „úletů“ a krásných románků. Chodila se dvěma muži najednou, randila s policajtem, psychiatrem a dokonce i s ruským diplomatem. Jedním z nich byl vztah s vědcem Davidem, který ovšem odjíždí do Minska. Později se znovu setkávají, ale ona už chodí s Mikem Hanniganem, za kterého se i provdá a později s ním bude plánovat rodinu.\n\nJejí osobnost je velice složitá a \"zvláštní\", prošla si mnoha těžkými událostmi a v určité míře se to na ní podepsalo. Nesnáší upjatost, nevěří v Boha ani evoluci, naproti tomu vyznává esoteriku a ráda hovoří o duchovnu. Je proti globalizaci a prudce odmítá sériovou výrobu zboží. Ve druhém díle čtvrté série se k ní zatoulá kočka a Phoebe je rozhodnuta věřit, že je to její reinkarnovaná matka, proto se jí ujímá a nechce se jí vzdát.\n\nNazpívala píseň \"Smraďoch\" o smradlavé kočce. Tato píseň se stala velmi slavnou díky Phoebině ziskuchtivé hudební partnerce Leslie (Elizabeth Daily), která \"Smraďocha\" prodala do reklamy, ačkoliv to Phoebe nechtěla. Phoebe je ochránkyní zvířat, a proto nejí maso. Nesnáší kožichy, ovšem i přesto v šestém díle páté série nosí jeden, jenž zdědí po své babičce a o němž zjistí, že jí velmi sluší.\n"}
{"id": "113452", "url": "https://cs.wikipedia.org/wiki?curid=113452", "title": "Postulát", "text": "Postulát\n\nPostulát je jedním ze základních pojmů logiky, přírodních věd (zejména fyziky) i filozofie a označuje výchozí předpoklad, který je v dané teorii přijímán jako pravdivý. Jeho pravdivost přitom není v rámci dané teorie logicky dokazována ani dokazatelná. Pojem postulátu je často užíván zejména ve fyzice, kde je v podstatě synonymem pojmu axiom, který je častější v matematice a geometrii, zatímco další pojem hypotéza je častější v méně formálních či formalizovatelných teoretických systémech (biologie, společenské vědy, atp.) a je možné ji po určitém ověřování buď potvrdit či vyvrátit.\n\nJsou-li v teorii přijaty určité vstupní postuláty, lze z nich logickou cestou odvodit další tvrzení a studovat, zda jsou pravdivá či nikoliv – např. porovnáním s experimentem. Zatímco zevnitř daného systému lze studovat, zda jsou dané postuláty navzájem logicky slučitelné či konzistentní, lze rozšířením teorie studovat či diskutovat též pravdivost samotných postulátů. Obvykle ve vědě dáváme přednost takové teorii, která je založena na menším množství navzájem nezávislých a logicky konzistentních postulátů.\n\nNejznámější a nejpoužívanější typ geometrie, tzv. Eukleidovská geometrie, je založena na pěti postulátech definovaných Eukleidem:\n\n\nV matematice ovšem pojem \"postulát\" prakticky splývá s pojmem \"axiom\", jinými slovy \"axiom\" je matematický postulát.\n\nVe fyzice mohou být všechny základní teorie definovány pomocí určitého systému postulátů, často nazývaných též principy.\n\nNapř. speciální teorie relativity uplatňuje dva hlavní postuláty: speciální princip relativity a princip konstantní rychlosti světla.\n\nNa určitém systému postulátů je založena též kvantová mechanika. Příkladem je postulát, že každému kvantovému systému lze přiřadit určitý Hilbertův prostor.\n\nPříkladem postulátů, které lze dokázat v rámci obecnější teorie (např. statistické fyziky), jsou např. tři postuláty, s nimiž pracuje molekulárně kinetická teorie látek:\n\nObecnějšími příklady postulátů jsou principy či zákony zachování v přírodních vědách (např. zákon zachovávání energie, hmoty apod.). I tyto postuláty lze dokázat v rámci obecnější fyzikální teorie, ve které jsou zákony zachováni logickými důsledky obecných principů symetrie. Postulát tedy není vhodné chápat jako „samozřejmou pravdu“, o které v žádné souvislosti již není potřeba diskutovat, ale jako „vhodný předpoklad“, na základě kterého lze dále logicky vyvozovat a výsledky porovnat např. s experimentem.\n\nPostuláty se snažíme vybírat tak, aby se ukázaly jako pravdivé v co nejvíce případech, nicméně se od nich na rozdíl od axiomů nepředpokládá, že by byly pravdivé vždy. Postuláty primárně neslouží k budování teorie, nýbrž k explanaci (tj. vědeckému vysvětlení zkoumaného problému). Výroky dedukované z postulátů jsou pravdivé pouze s určitou pravděpodobností, jsou to hypotézy, které je třeba empiricky ověřit. Věty dedukované z axiomů ověřovat není třeba.\n\nNapř. humanistická psychologie má následujících 5 postulátů:\n\nU axiomů se předpokládá jejich pravdivost na základě jejich zjevnosti. Naproti tomu, žádný z výše uvedených postulátů humanistické psychologie není nijak zjevný. Např. behaviorismus nebo psychoanalýza mají na člověka zcela odlišný názor. Slovo \"postulát\" česky znamená \"požadavek\" nebo \"žádost\". Humanistická psychologie v tomto smyslu tedy \"požaduje\", aby byl člověk studován v rámci výše zmíněných postulátů, neboť v ní panuje přesvědčení, že k výkladu a pochopení člověka je vhodné jej takhle vnímat. Rozhodně ale nepředpokládá, že by její postuláty byly pravdivé univerzálně -- tak např. při patologických stavech je nepravdivost některých očividná (člověk v kómatu rozhodně není ani vědomý, ani intencionálně činný).\n\nAxiomy bývají někdy ve formálních vědách zaměňovány za postuláty, nicméně k obdobné záměně na poli věd empirických a sociálních nedochází (postuláty za axiomy zaměňovány nebývají).\n"}
{"id": "113456", "url": "https://cs.wikipedia.org/wiki?curid=113456", "title": "Liturgická nádoba", "text": "Liturgická nádoba\n\nLiturgické nádoby (nebo také eucharistické nádoby) jsou bohoslužebné předměty určené speciálně pro ukládání Eucharistie do svatostánku nebo používané při liturgii. Aby Křesťané věřící v reálnou přítomnou Ježíše Krista v Eucharistii (Katolíci, Pravoslavní i jiní) tuto přítomnost i úctu k němu zdůraznili, jsou tyto nádoby v naprosté většině případů vyrobeny z nejvzácnějších kovů (zlato,stříbro), případně z kovů méně vzácných, ale pozlacených. Někdy tyto předměty bývají doplněny drahými kameny.\n\nMezi nejpoužívanější nádoby patří:\n"}
{"id": "113465", "url": "https://cs.wikipedia.org/wiki?curid=113465", "title": "Mokré", "text": "Mokré\n\nObec Mokré () se nachází na úpatí Orlických hor, 4 km od města Opočno a 2 km od Českého Meziříčí. Katastr obce patří do II. ochranného vodního pásma. Žije zde   obyvatel.\n\nObec se svým katastrálním územím zaujímá rozlohu 589 ha, z toho 479 ha je zemědělské půdy, 61 ha lesní půdy, 11 ha vodní plochy, 9 ha tvoří zastavěná plocha a 29 ha je zařazeno do ostatních ploch. Místní klima je zde po většinu roku mírné a rostou zde rostliny charakteristické pro mírné pásmo. Na polích se pěstuje především kukuřice, obilí, brambory, řepka olejka a také koření. Kdysi se tu pěstovalo mokerské zelí, které patřilo k nejkvalitnějším. Na katastru obce se nacházejí i lokality s chráněnými rostlinami.\n\nV obci je postaveno 81 domů, z toho asi 60 trvale obydlených, zbytek je využíván k rekreaci chalupáři. Žije zde okolo 160 obyvatel, převládá starší generace. Občanů důchodového a vyššího věku je více než polovina. Zastoupeny jsou všechny skupiny vzdělanosti, od dělníků až po vysokoškolsky vzdělané osoby. Někteří z nich se po roce 1989 pustili do soukromého podnikání a tak je zde zastoupen například truhlář, malíř-natěrač, autodoprava, soukromý zemědělec, obchodníci apod.\n\nObec je spojena s okolními městy a vesnicemi autobusovou dopravou, které však ubývá a obyvatelé stále více musí používat k přepravě svých osobních aut. Vesnici dominuje zrekonstruovaná budova obecního úřadu. V obci je na vysoké úrovni komunikace pomocí bezdrátového internetu, který funguje od roku 2005. Za praktickým i dětským lékařem musí obyvatelé dojíždět do blízkého Opočna. Základní školu navštěvují děti již od první třídy v Opočně. I ty nejmenší musí rodiče vozit většinou do mateřských škol v nejbližším okolí. V obci je vodovod, kanalizace, čistička odpadních vod a plynovod. V rámci protipovodňových opatření je zrekonstruován Podlažický potok, který protéká obcí. Pošta se nachází v blízkém Českém Meziříčí.\n\nObec Mokré vydala v roce 2010 první knihu o své historii \"Obec Mokré v dějinách i současnosti 1390–2010\". Autorem je místní kronikářka Dagmar Honsnejmanová a historik dr. Josef Ptáček z Dobrušky. Webové stránky obce získaly již řadu ocenění v soutěži \"Zlatý erb\", webové stránky knihovny se umístily na předních místech v soutěži hlasování veřejnosti Biblioweb. Knihovna obce Mokré v roce 2009 získala v soutěži Vesnice roku 2009 Královéhradeckého kraje cenu hejtmana kraje za podíl na společenském životě v obci a knihovnice Dagmar Honsnejmanová se stala Knihovnicí roku 2009 Královéhradeckého kraje. Knihovna se několikrát zúčastnila soutěže Knihovna roku a obdržela za svoji činnost Čestná uznání. Obec Mokré v roce 2011 získala v soutěži Vesnice roku 2011 Královéhradeckého kraje Modrou stuhu za společenský život v obci.\n\nKulturu v obci zajišťuje Knihovna U Mokřinky, která byla založena 15.7.1889 zdejším řídícím učitelem a správcem školy Emilem Musilem-Daňkovským (Čtenářsko-hospodářská beseda). Emil Musil je významnou osobností obce, je patronem knihovny a Čestným občanem obce Mokré in memoriam.\n\nKnihovna pořádá spoustu kulturních akcí pro všechny skupiny obyvatel. Pro děti pořádá výtvarné soutěže, výtvarné dílny, Květinový den, Slet čarodějnic, sportovní posvícenské odpoledne. V knihovně mají děti výtvarné zázemí, deskové hry, mohou zde vyrábět z papíru, korálků apod. K dispozici mají spoustu hraček.\n\nOd roku 2012 v knihovně funguje seniorský klub Čajovna u bludičky. Posezení u čaje jsou pravidelně 1x za měsíc, s různým programem - besedy s regionálními osobnostmi, řemeslníky, výtvarníky, spisovateli, cestovateli, sběrateli, také Policií ČR.\n\nV knihovně byla založena MiniGalerie \"Na síti\", kde jsou pravidelně vystavovány různé fotografické výstavy místních i přespolních fotografů, výtvarné práce dětí a rodičů.\n\nČtenářům a účastníkům akcí je nově k dispozici Společenský klub (přestavěný z bývalého obchodu se s míšeným zbožím). Zde se pořádají besedy, výstavy, velké akce - např. rozsvícení vánočního stromu, keramické kurzy, vánoční besídky pro děti s rodiči, tradiční posezení jubilantů, svatební výročí apod. Veškeré podrobnosti z akcí jsou na stránkách knihovny http://knihovna.obecmokre.cz/\n\nKnihovna má družbu s první českou knihovnou na území Chorvatska, s knihovnou Franty Buriana v Daruvaru.\n\nV roce 2014 několik nadšenců založilo místní klub turistů pod názvem „Slíváci“ aneb „Za poznáním švestkových alejí“, kteří pravidelně organizují letní i zimní procházky okolo Mokrého i vzdálenějších míst.\nČestní občané obce\n\nIng. Petr Ondráček, CSc. – námořní kapitán\n\nVáclav Valeš - příslušník RAF\n\nStanislav Baše – kronikář, zakladatel obrazové kroniky obce Mokré\n\nLadislav Falta - střelecký olympionik, mistr světa a mistr Evropy, přezdívaný \"Král českých rychlopalníků\"\n\nEmil Musil-Daňkovský - řídící učitel, spisovatel, redaktor, překladatel (např. Karla Maye)\nPatroni knihovny U Mokřinky\n\nBludička Mokřinka – dle záznamů v kronice o bludičkách\n\nEmil Musil-Daňkovský – řídící učitel, spisovatel, redaktor, překladatel (např. Karla Maye)\n\nPohlednice – letecký snímek Mokrého (2001)\n\nMokerské bludičky – pohádkový katalog bludiček (2006) – vydáno na základě několikaleté akce „Hledání bludiček v Mokrém“. Publikaci zpracovala Dagmar Honsnejmanová na základě kreseb a reportáží dětí a dospělých, kteří se zapojili do této akce, <nowiki>ISBN 80-239-8286-9</nowiki>\n\nVečerní vyprávění bludičky Mokřinky – volné pokračování Mokerských bludiček (2009). Autorka Dagmar Honsnejmanová, <nowiki>ISBN 978-80-254-4785-7</nowiki>\n\nPohlednice vydaná u příležitosti 120 let knihovny (2009)\n\nObec Mokré v dějinách i současnosti 1390 – 2010 – první kniha o historii obce (2010). Autoři Dagmar Honsnejmanová a dr. Josef Ptáček, <nowiki>ISBN 978-80-254-8704-4</nowiki>\n\nRetro pohlednice vydaná u příležitosti 620 let od první písemné zmínky o obci (2010)\n\nPohlednice se znakem obce vydaná u příležitosti ukončení rekonstrukce budovy obecního úřadu a Knihovny U Mokřinky (2012)\n\nCo vyprávěla jedna víla – pohádkové příběhy bludičky Mokřinky (2013). Autorka Dagmar Honsnejmanová, <nowiki>ISBN 978-80-7405-328-3</nowiki>\n\nZimní pohlednice s vánočním stromem (2013)\n\nRetro pohlednice Jana Boukala  - rybník Tyčák (2014)\n\nPohlednice se znakem knihovny vydaná k 125. výročí vzniku knihovny (2014)\n\nTuristický suvenýr No. 1266 s logem knihovny a symbolem obce „lípou“ (2017)\n\nZajímavá data obce Mokré v dějinách současnosti 1390 – 2016 a půl - volné pokračování knihy Obec Mokré v dějinách i současnosti 1390 – 2010 (2017). Autorka Dagmar Honsnejmanová, <nowiki>ISBN 978-80-7550-056-4</nowiki>\n\nMokerský receptář aneb jak jsme jedli kdysi a jak jíme dnes – oblíbené recepty mokerských obyvatel podle čísel popisných (2018). Autorka Dagmar Honsnejmanová, <nowiki>ISBN 978-80-905550-9-9</nowiki>\nObec a knihovna obdržely za svoji aktivitu mnoho cen a uznání v soutěžích Vesnice roku, Strom roku, Knihovna roku, Zlatý erb, Kamarádka knihovna, Biblioweb, Senior roku, v kulturní činnosti, práci s dětmi či seniory.\n\nKnihovnice obdržela ceny: Dobrovolník Východních Čech, Zlatá koruna Královéhradeckého kraje, Křesadlo, Knihovník Královéhradeckého kraje, Cena Společnosti přátelská rodině Královéhradeckého kraje, v roce 2016 se stala Ženou regionu Královéhradeckého kraje, byla také pozvána na oběd prezidentem republiky. Knihovnici najdete také v databázi Slovník českých knihovníků <nowiki>http://ipk.nkp.cz/oborove-baze-dat/slovnik-ceskych-knihovniku</nowiki>.\n\nV nejstarší zmínce o obci Mokré je uvedeno, že Čánka s Mokrou v roce 1390 patřila královské kapitule pražské, která ji získala od Jana Čánky z Čánky, ale již v roce 1420 přešla v držení světských pánů. Když Mikoláš mladší Trčka z Lípy roku 1495 koupil panství opočenské od Jana z Janovic, začal skupovat větší i menší okolní statky. Položil tak základ k rozsáhlému zboží opočenskému. V roce 1496 koupil poplužní dvůr v Lázích o velikosti 3 lánů a 9 prutů podél údolí, nazývaného Vlčí. Dvůr později vyhořel a jeho zbytky jsou patrny na Andrýsově louce v Podlažicích.\n\nV roce 1514 potvrdil král Vladislav dědičné vlastnictví panství, které do té doby držel Mikoláš jen jako \"zápisné\". V té době také potvrdil koupi vesnice Mokré, Čánku, Černilov a Jasennou. Od tohoto data sdílela obec Mokré osudy panství opočenského až do roku 1848. První sčítání obyvatelstva v roce 1869 uvádí celkem 374 trvale bydlících obyvatel.\n\nOd roku 1849 až do roku 1980 byla samostatnou obcí, v letech 1981–1990 opět částí Opočna a od 25. listopadu 1990 oddělením od Opočna je opět samostatnou obcí. Od roku 1850 byla postupně částí okresu Nové Město nad Metují, Dobruška, Opočno, Hradec Králové, Nové Město nad Metují, Dobruška. Od roku 1960 je částí okresu Rychnov nad Kněžnou.\n\nZastupitelstvo obce Mokré na začátku roku 2010 schválilo zhotovení znaku a vlajky a dne 6.12.2010 převzala starostka obce z rukou předsedkyně Poslanecké sněmovny Miroslavy Němcové Dekret o udělení znaku a vlajky obce Mokré.\n\nSlovní popis znaku\n\nSlovní popis vlajky\n\nOdůvodnění figur použitých v návrhu\n\n\n\n"}
{"id": "113469", "url": "https://cs.wikipedia.org/wiki?curid=113469", "title": "Seznam filosofů", "text": "Seznam filosofů\n\n\n"}
{"id": "113472", "url": "https://cs.wikipedia.org/wiki?curid=113472", "title": "Doubí u Žíšova", "text": "Doubí u Žíšova\n\nDoubí u Žíšova je přírodní památka ev. č. 82, která se nachází v okrese Tábor. Chráněné území je v péči Krajského úřadu Jihočeského kraje.\n\nDůvodem ochrany je přirozený lužní porost, převážně dubový. \n\n"}
{"id": "113475", "url": "https://cs.wikipedia.org/wiki?curid=113475", "title": "Drásovský kopeček", "text": "Drásovský kopeček\n\nDrásovský kopeček byl původně samostatně chráněn jako přírodní památka ev. č. 690. Lokalita se nachází u obce Malhostovice v okrese Brno-venkov a byla pod správou pracoviště AOPK v Brně. Přírodní památka byla zrušena ke dni 1. července 2015 při zřízení nové přírodní památky Malhostovické kopečky, která kromě Drásovského kopečku zahrnuje i území blízké Malhostovické pecky.\n\nDůvodem ochrany je zachování geomorfologicky významného vápencového útvaru s výskytem teplomilné květeny, převážně koniklece velkokvětého (\"Pulsatilla grandis\"). Součástí lokality je i malá skalní brána, která vznikla zřícením menší jeskyně.\n\n"}
{"id": "113482", "url": "https://cs.wikipedia.org/wiki?curid=113482", "title": "Dubina", "text": "Dubina\n\nNázev Dubina nese více objektů\n\n\n\n\n\n\n"}
{"id": "113483", "url": "https://cs.wikipedia.org/wiki?curid=113483", "title": "Sukošan", "text": "Sukošan\n\nSukošan je vesnice opčina nacházející se v Zadarské župě v Chorvatsku. Sukošan leží na Jadranské magistrále mezi Zadarem, od něhož je vzdálena 11 km směrem na jihovýchod, a Biogradem na Moru.\n\nV roce 2011 žilo v opčině 4 583 obyvatel, přičemž na vlastní vesnici připadalo 2808 obyvatel. Kromě vlastního města zahrnuje opčina sídla Debeljak, Glavica a Gorica. Hlavní činností obyvatelstva je zemědělství, vinařství, pěstování oliv, ovoce a turismus.\n\n"}
{"id": "113485", "url": "https://cs.wikipedia.org/wiki?curid=113485", "title": "Dubná", "text": "Dubná\n\nDubná je přírodní památka ev. č. 573, která se nachází v okrese Písek. Správa AOPK České Budějovice. Nachází se nedaleko obce Vojníkov nad pravým břehem řeky Otavy přibližně asi 1,5 km od Držova, naproti lokalitě známé jako Smetiprach. Jedná se o skalnatou stráň, na které se nachází vzácná květena. Důvodem ochrany je bohatá lokalita medvědice lékařské \"(Arctostaphylos uva-ursi).\" Dále se zde vyskytuje zimostrázek alpínský \"(Polygala chamaebuxus)\" či ostřice tlapkatá \"(Carex pediformis).\"\n"}
{"id": "113488", "url": "https://cs.wikipedia.org/wiki?curid=113488", "title": "Stankovci", "text": "Stankovci\n\nStankovci je vesnice a opčina nacházející se v Zadarské župě v Chorvatsku. Nachází se na pobřežní silnici ze Šibeniku do Benkovce přibližně 50 km jihovýchodně od Zadaru.\n\nV roce 2011 žilo v opčině 2003 obyvatel, z čehož připadalo 688 na vlastní vesnici Stankovci. Kromě ní zahrnuje opčina sídla Banjevci, Bila Vlaka, Budak, Crljenik, Morpolača a Velim.\n\nV roce 2001 žilo v opčině 2088 obyvatel z toho 98,6 % Chorvatů a 0,7 % Srbů.\n\nV roce 1991 žilo v opčině 2998 obyvatel z toho 84,8 % Chorvatů a 13,0 % Srbů, přičemž Srbové obývali výhradně vesnici Morpolača.\n\nSe Stankovci se dohromady pojí Sv. Nikola Tavelić, první chorvatský světec.\n\n"}
{"id": "113490", "url": "https://cs.wikipedia.org/wiki?curid=113490", "title": "Kečkovce", "text": "Kečkovce\n\nKečkovce jsou obec na Slovensku v okrese Svidník asi 8 km od okresního města. Katastrální území obce má rozlohu 12,8 ha a k trvalému pobytu je zde přihlášeno 252 obyvatel.\n\n"}
{"id": "113492", "url": "https://cs.wikipedia.org/wiki?curid=113492", "title": "Ejpovické útesy", "text": "Ejpovické útesy\n\nEjpovické útesy jsou přírodní památka ev. č. 1660, která se nachází v katastrálních územích Dýšina v okrese Plzeň-město a Ejpovice v okrese Rokycany, zhruba 1 km severně Ejpovic. Lokalitu spravuje Krajský úřad Plzeňského kraje.\n\nDůvodem ochrany je světově nejstarší lokalita autochtonního výskytu spodnoordovické fauny v zatopeném lomu vodní nádrže Ejpovice.\n\nChráněné území tvoří silicitové (buližníkové) těleso, které bylo odkryto v severní stěně bývalého železnorudného lomu. Toto těleso představuje skalní útes na břehu spodnoordovického moře. Na tomto útesu kromě abrazních jevů, způsobených mořským příbojem, byly zachovány i původní organismy, které zde žily v období starších prvohor. Zmíněné organismy se zde vyskytují v podobě povlaků na částech příbřežního skalního srubu či na kamenech v okolí. Nejčastěji zde lze nalézt druh \"Berenicea vetera\", významný je výskyt stromatolitů.\n\nPřímo na chráněné území žádná turistická cesta nevede. Několik desítek metrů od bývalého lomu však mezi východním břehem nádrže a ejpovickými vodními tunely prochází žlutě značená turistická stezka z Klabavy do Ejpovic. Blíže k lomu pak vedou místní komunikace.\n\n"}
{"id": "113495", "url": "https://cs.wikipedia.org/wiki?curid=113495", "title": "Městská autobusová doprava v Berouně a v Králově Dvoře", "text": "Městská autobusová doprava v Berouně a v Králově Dvoře\n\nV okresním městě Beroun a sousedním městě Králův Dvůr (které v letech 1980–1990 bylo součástí Berouna) je společná síť městské autobusové dopravy, která zasahuje i do obcí Hýskov a Nižbor. V současnosti jsou v provozu čtyři linky, jejichž zkrácené označení, používané na vozidlech a zastávkách, je tvořeno písmeny, což je v rámci české MHD poměrně vzácné a v nesouladu s některými právními předpisy.\n\nBeroun sám o sobě není velké či rozlehlé město, vytváří však větší aglomeraci společně s nedalekým Královým Dvorem (s ním také v letech 1980 až 1990 tvořil jeden celek). Do počátku 90. let zajišťoval městskou dopravu krajský, později okresní podnik ČSAD. Ještě v letech 1991/1992 a 1992/1993 bylo pod celostátním číslem 12820 vedeno 10 linek městské dopravy Berouna a Králova Dvora (linky 1 až 10). Koncem období ČSAD byla MHD zajištěna šesti linkami označenými čísly 1 – 6. \n\nV 90. letech provozoval berounskou MHD dopravce Zdeněk Fedorka – FEDOS a zavedl označování svých městských i meziměstských linek písmeny. V této době bylo do systému integrováno i město Zdice. \n\nMeziměstské linky obou dopravců ve směru Zdice – Praha měly písmenné značení až do 10. prosince 2006, přičemž v posledních letech na nich bylo zakázáno přepravovat místní frekvenci v obvodu MHD Beroun. Označení Z (210302) a P (210301) měly linky Zdice – Praha firmy FEDOS, přičemž linka Z končila na Zličíně; obě linky postupně ukončily provoz koncem roku 2006. Označení K měla linka Zdice – Praha firmy Probo Trans Beroun, která původně končila na Smíchově na Knížecí, později na Nových Butovicích (od prosince 2006 v SID jako linka C19). \n\nOd 1. ledna 2001 provozovala městskou dopravu společnost PROBO TRANS BEROUN spol. s r. o. vzniklá transformací z původního berounského podniku ČSAD. \"PROBO TRANS\" setrval u písmenného označování linek, městské linky jsou značené písmeny A, B, C a H. Licenční čísla městských linek jsou 215001 až 215004, hypotetické označení v rámci SID je C1 až C4. Linka H (215004, písmeno podle místní části Hostím) je zároveň prodloužením linky 384 Pražské integrované dopravy. Linka B byla od 11. října 2009 přečíslována z „městského“ licenčního čísla 215002 na 210002. \n\nPostupně začaly přibývat do vozového parku různé nové autobusy, například Citybusy 12M, a později také Karosy B 952. Posledními přírůstky, které lze spatřit v ulicích města, jsou autobusy typů SOR B 9,5 a SOR B 10,5. Vozidla jsou opatřena bílo-červeným nátěrem s logem dopravce.\n\nOd 1. ledna roku 1996 do Berouna zasahuje i Pražská integrovaná doprava, nejprve jen železnice, později se objevily i autobusové linky PID.\n\nOd 1. května 2009 přešlo provozování dopravy z PROBO TRANS BEROUN s. r. o. na PROBO BUS a. s., provozu a cestujících se změna prakticky nedotkla. \n\nMěstská doprava zde obsluhuje celé město podlouhlého tvaru, včetně okolních sídel či obcí Králův Dvůr, Popovice, Počaply, Jarov, Hostim, Svatý Jan pod Skalou, Zdejcina, Žloukovice a Nižbor. Důležitým přestupním uzlem pak je autobusové stanoviště v těsné blízkosti železniční stanice Beroun. Garáže se nacházejí nedaleko Králova Dvora.\n\nAutobusovou síť tvořily podle údajů z první poloviny roku 2006 čtyři linky, na ně je nasazováno celkem 10 autobusů (v roce 2008 uvádí dopravce 9 autobusů). Ty ujedou ročně dohromady okolo 600 000 km a svezou průměrně kolem 1,5 milionů cestujících.\n\nOd 1. ledna 2005 je berounská síť městských linek integrována s ostatními linkami dopravce \"PROBO TRANS BEROUN, spol. s r. o.\" do systému Integrované dopravy Berounska (IDB), která je součástí systému SID.\n\n"}
{"id": "113497", "url": "https://cs.wikipedia.org/wiki?curid=113497", "title": "Borovice Jeffreyova", "text": "Borovice Jeffreyova\n\nBorovice Jeffreyova (\"Pinus jeffreyi\") je hospodářsky velmi významná severoamerická borovice. Patří mezi tříjehličné druhy, je příbuzná s borovicí těžkou, se kterou bývá často zaměňována. Souhrnně jsou oba tyto druhy nazývány „Western yellow pine“. V poslední době je často vysazována do parků a okrasných výsadeb v městských aglomeracích. V lesních porostech v ČR se vyskytuje pouze sporadicky.\n\n• \"Pinus deflexa\" Torrey, 1859\n\n• \"Pinus ponderosa\" var. \"Jeffreyi\" Engelmann, 1880\n\nAž 45 m vysoký štíhlý strom o průměru do 1,5 m s krátkými a trochu převislými větvemi, jež tvoří širokou kuželovitou otevřenou korunu. Borka skořicově hnědá, rozpraskaná v široké desky. Letorosty jsou světle hnědé, šedomodravě ojíněné – tím se snadno odliší od borovice těžké. Pupeny podlouhle vejčité, 25 mm dlouhé, nesmolnaté – tím se liší od podobné borovice Coulterovy. Jehlice většinou po 3 ve svazečku, silné, 12-20 cm dlouhé, namodrale stříbřitě zelené s průduchy. (V našich podmínkách má na větvích max. 2-3 ročníky jehlic, proto vzbuzuje pocit řídkého zachvojení.) Šišky často krátce stopkaté, 12-26 x 5-8 cm. Začátkem podzimu jsou zralé a světle hnědé s vystouplými štítky a pupkem nesoucím štíhlý a zakřivený osten.\n\nMalý areál většinou v polohách nad 1500 m n. m. v západní části severní Ameriky (Kalifornie, jižní Oregon, západní Nevada, severozápadní Mexiko: sev. Baja California).\nV ČR běžná teprve v poslední době v okrasných výsadbách ve městech. V arboretu Sofronka rostou plodní trojnásobní zpětní kříženci s borovicí Coulterovou [Pinus (jeffreyi x coulteri) x jeffreyi x jeffreyi] ve věku cca 40 let, vzniklí z kontrolovaného křížení.\n\nVyskytuje se od pahorkatin až po vysoké hory (do 3000 m n. m.) především v sušších a chladnějších oblastech. Je výrazně světlomilná a velmi tolerantní ke klimatickým výkyvům i k půdě, vyžaduje však půdu dobře propustnou. Dosahuje úctyhodného stáří, 400-500 let. Na překryvu jejího areálu s areálem borovice Coulterovy tvoří mezidruhové hybridy (s borovicí těžkou též, ale velmi zřídka – rozdílná fenologie kvetení).\n\nNa severoamerickém kontinentu je důležitým zdrojem dřeva, které se od dřeva borovice těžké nijak nerozlišuje. Oba tyto druhy se zde nerozlišují ani v porostech a nazývají se „yellow pine“, borovice Jeffreyova má však hospodářsky menší význam.\n\nDalším znakem, kterým můžeme odlišit tento druh od borovice těžké je vysoký obsah terpenu limonenu, takže po rozemnutí jehlic cítíme vůni po pomerančích. Pro svůj vysoký obsah heptanu byla dříve její pryskyřice používána pro stanovování oktanového čísla.\n\n"}
{"id": "113504", "url": "https://cs.wikipedia.org/wiki?curid=113504", "title": "Amarok", "text": "Amarok\n\nSlovo Amarok může mít více významů:\n\nsoftware:\nhudební alba:\nhudební skupiny:\nmytologie:\nautomobilový průmysl:\n"}
{"id": "113506", "url": "https://cs.wikipedia.org/wiki?curid=113506", "title": "Nicola Fago", "text": "Nicola Fago\n\nFrancesco Nicola Fago, (26. února 1677, Taranto – 18. února 1745, Neapol), italský barokní skladatel a hudební pedagog, příslušník neapolské operní školy.\n\nStudoval v Neapoli na konzervatoři Conservatorio della Pietà dei Turchini v letech 1692 – 1695. Od roku 1705 až téměř do konce svého života na této škole i vyučoval a souběžně vykonával tutéž funkci na konzervatoři S. Onofrio. V letech 1709 až 1731 byl kapelníkem v Tesoro di S. Gennaro. V této funkci ho pak vystřídal jeho syn. Nicola Fago od roku 1736 vedl až do své smrti orchestr a sbor v chrámu S. Giacomo dei Spagnuoli.\nZemřel v Neapoli 18. února 1745.\n\nJeho dílo zahrnuje několik oper a kantát. Hlavní těžiště jeho díla je však v hudbě chrámové.\n\n\n\n"}
{"id": "113509", "url": "https://cs.wikipedia.org/wiki?curid=113509", "title": "Textura", "text": "Textura\n\nSlovo textura obecně vyjadřuje vnitřní strukturu či složení nějakého tělesa, může mít několik významů:\n\nV geologii:\n\nV pedologii:\n\nV počítačové grafice:\n\nV paleografii:\n\n"}
{"id": "113513", "url": "https://cs.wikipedia.org/wiki?curid=113513", "title": "Svidník", "text": "Svidník\n\nOkresní město Svidník leží v severní části Nízkých Beskyd asi 20 km východně od Bardejova, v Prešovském kraji. V městě stojí monumentální Památník Sovětské armády.\n\nMěsto vzniklo v roce 1944 sloučením dvou obcí na protilehlých březích řeky Ladomirky, na levém břehu to byl Nižný a na pravém Vyšný Svidník. S městem se historicky pojí obě světové války, jejichž zásah měl velký vliv na vývoj území. Severovýchodní Slovensko se díky své geografické poloze v centru Evropy a v důsledku složitých historických podmínek vývoje stalo křižovatkou kultur, které se tady potkávaly, vzájemně ovlivňovaly a dále šířily v různých směrech. Na tomto území v průběhu dlouhých století vznikaly cenné stavební památky, dnes nesporně patří mezi poklady světové kultury. Jejich významnou součástí jsou dřevěné kultové stavby, které se svojí originálností, technicko-uměleckým ztvárněním a společenským významem zařadily mezi nejcennější kulturní skvosty Slovenské republiky a jsou chráněné jako národní kulturní památky.\n\n\n\n\n"}
{"id": "113515", "url": "https://cs.wikipedia.org/wiki?curid=113515", "title": "Shader", "text": "Shader\n\nShader je počítačový program sloužící k řízení jednotlivých částí programovatelného grafického řetězce grafické karty (přesněji GPU). K tvorbě takových programů slouží specializované programovací jazyky tzv. shader jazyky (například jazyk GLSL pro OpenGL, Cg od společnosti NVIDIA nebo HLSL od společnosti Microsoft určený pro API DirectX, Xbox a Xbox 360). Shadery se rozdělují na několik základních typů podle toho, pro kterou jednotku grafického řetězce jsou určeny. V současnosti patří mezi nejdůležitější vertex, pixel a geometry shader. S příchodem posledních generací grafických karet a nových verzí grafických rozhraní (DirectX a OpenGL) se rovněž začínají rychle prosazovat shadery pro realizaci teselace.\n\nProgram, který se provede na každém vrcholu (vertexu) vstupní geometrie scény. Mezi nejčastější operace patří transformace vrcholu (násobení pohledovou a \"world\" maticí). Pomocí transformací lze však dosáhnout i různých grafických efektů — např. simulace pohybu vodní hladiny. Vždy do programu vstoupí jeden vrchol, je upraven a zase vystoupí, nelze tedy vrcholy přidávat či odebírat.\n\nGeometry shader na rozdíl od vertex shaderu umožňuje přidávat nebo odebírat vrcholy a tím ovlivňovat výslednou geometrii. Geometry shader lze využít například pro generování jednoduché vegetace (trávy) na povrchu nějakého objektu či k doplnění detailů existujícího modelu (např. vytvoření ostnů na modelu dinosaura) v reálném čase.\n\nPixel shader je prováděn na každém pixelu rasterizované scény — pracuje tedy s jejím 2D obrazem. Mezi nejčastější operace patří aplikace textur případně další modifikace barvy pixelu.\n\nS příchodem Direct3D 11 a OpenGL 3.2 byl vykreslovací řetězec rozšířen o nové stupně realizující teselaci. Dva z těchto celkem tří stupňů jsou programovatelné. Názvy příslušných shaderů se u jednotlivých rozhraní liší. Pro Direct3D jsou to Hull-shader a Domain-shader, pro OpenGL potom Tessellation control shader (TC) a Tessellation evaluation shader (TE). Tyto shadery umožňují měnit geometrii objektů (podobně jako geometry shader). Díky podpoře teselace zakotvené přímo v hardware (GPU) je možné do scény přidat velmi velké množství detailů (a to tam kde jsou potřeba např. dle vzdálenosti od kamery).\n\nCompute shader slouží k realizaci a možnému urychlení obecných algoritmů na grafickém procesoru. Ve specifikaci OpenGL se poprvé objevil ve verzi 4.3 a Direct3D přidalo jeho podporu ve verzi 11. Compute shader se také používá k technice zvané GPGPU.\n\n"}
{"id": "113516", "url": "https://cs.wikipedia.org/wiki?curid=113516", "title": "Orazio Giaccio", "text": "Orazio Giaccio\n\nOrazio Giaccio, (???, Aversa – ?, 1660, Neapol ?), italský barokní skladatel, příslušník neapolské operní školy.\n\nVše co o tomto skladateli víme, je to, že se narodil koncem šestnáctého století v Averse. V letech 1614 až 1632 byl sbormistrem v Casa dell'Annunziata. Později se stal mnichem.\n\nVe svém raném období komponoval vesměs hudbu světskou, zejména písně a árie. Po svém vysvěcení v roce 1620 se naopak věnoval pouze hudbě chrámové. Zkomponoval řadu mší, hymnů a náboženských písní. Některé z nich byly publikovány v Neapoli v letech 1621 až 1645.\n\nDo dnešních dnů z hudby Orazia Giaccia přežily písně a vánoční pastorely.\n\n\n"}
{"id": "113517", "url": "https://cs.wikipedia.org/wiki?curid=113517", "title": "BVP-1", "text": "BVP-1\n\nBVP-1 (Bojové vozidlo pěchoty) je v Československu licenčně vyráběné sovětské lehké bojové pásové vozidlo BMP-1. Vozidlo disponuje pancéřovou ochranou, vysokou pohyblivostí a mohutnou výzbrojí. Bývá využíváno jako doplněk mechanizovaných jednotek armády, čímž zvyšuje jejich palebnou sílu a manévrovatelnost. První stroje ověřovací série byly vyrobeny roku 1968 a oproti sovětskému originálu došlo během krátké doby k několika konstrukčním změnám. Sériově se začaly obrněnce vyrábět roku 1970 a do roku 1989 bylo vyrobeno 17 295 kusů BVP, které se vyvážely do SSSR a tehdejších socialistických a rozvojových spřátelených zemí.\n\nBojové vozidlo pěchoty (BVP) (můžete se setkat i s označením OT-70) je vozidlo nadčasové konstrukce s vysokou pohyblivostí a výbornými manévrovacími schopnostmi, vybavené mohutnými zbraněmi a pancéřovou ochranou. Zvyšuje palebnou sílu a manévrovací schopnost mechanizovaných jednotek na bojišti a to i v případě použití zbraní hromadného ničení. BVP je určené pro zvýšení pohyblivosti a palebné síly motorizovaných jednotek a k ničení obrněných cílů a živé síly protivníka.\n\nVozidlo je vyzbrojeno 73 mm kanónem vz. 71, spřaženým 7,62 mm tankovým kulometem PKT a odpalovacím zařízením protitankových řízených střel 9K11 Maljutka (tento typ reaktivních raket dokáže bez sebemenších potíží probíjet i pancíře novodobých tanků ). Kanón je nízkotlaký s hladkým vývrtem a dvěma typy nábojů PG-15V a OG-15V. Náboj PG-15V se skládá z malé prachové (výmetné) nábojky PG-15P a reaktivní střely PG-9 s kumulativním účinkem (protipancéřový). V podstatě se jedná o raketu vymetenou poměrně malou prachovou náplní. Po opuštění hlavně se zažehne raketový motor a vyklopí stabilizační křidélka, která střelu stabilizují po celé dráze letu. Křidélky je střele udělena i rotace, avšak ne z důvodu stabilizace, ale z důvodu vykompenzování výrobních nerovností, které by měly jinak vliv na přesnost palby. Druhým typem náboje je OG-15V, který se také skládá z malé prachové nábojky PG-15P a tříštivé střely OG-9. Tato střela však na rozdíl od předešlé nemá raketový motor a má pevná stabilizační křidélka. OG-15V nebyl nikdy zaveden do ČSLA. Nabíjení je automatické, střelec volí typ střely a nabíjecí mechanizmus podle kódu na těle střely vybere správný typ.\n\nV bočnicích a zadních dveřích jsou umístěny střílny pro dva kulomety a sedm samopalů. BVP má dále instalováno zařízení na tvorbu neprůhledné dýmové clony. BVP-1 díky svému pancéřování, hermetickému utěsnění korby a filtroventilačnímu zařízení tvoří spolehlivou ochranu osádky před účinky tlakové vlny a pronikavé radiace v případě použití jaderných zbraní, před účinky chemických a bakteriologických zbraní, před radioaktivním prachem při pohybu vozidla v zamořeném terénu. Podvozek BVP se také stal základem nových i zcela odlišných zbraňových systémů, slouží např. jako vyprošťovací pásové vozidlo nebo jako průzkumné pásové vozidlo zvané BPzV-Svatava, radiový vůz Bečva, dělostřelecké pozorovací komplety Sněžka a Los, 120mm samohybný minomet PRAM a OT-90 (náhrada věže s kanonem za věžičku se 14,5mm kulometem).\n\n"}
{"id": "113520", "url": "https://cs.wikipedia.org/wiki?curid=113520", "title": "D3DX", "text": "D3DX\n\nD3DX je dynamická knihovna rozhraní DirectX. Obsahuje užitečné matematické a jiné funkce (např. pro práci s vektory, maticemi, quaterniony, …). Součástí knihovny jsou ovšem také speciální třídy pro práci s čárami, modely a texturami. Umožňuje např. jednoduchým způsobem načítat z disku i z paměti .x objekty a nejpoužívanější formáty textur.\n"}
{"id": "113521", "url": "https://cs.wikipedia.org/wiki?curid=113521", "title": "Žďárec", "text": "Žďárec\n\nŽďárec je obec v okrese Brno-venkov v Jihomoravském kraji. Rozkládá se v Křižanovské vrchovině, přibližně 12 kilometrů severozápadně od Tišnova. Žije zde obyvatel. Obec se člení na tři části, Žďárec (vlastní katastrální území), Ostrov (v k. ú. Žďárec) a Víckov (vlastní k. ú.). Funguje tu základní a mateřská škola se školní jídelnou a družinou, pohostinství na náměstí, pošta, ordinace lékaře, kadeřnictví, pila, malířství a opravna vozidel.\n\nPrvní písemná zmínka o obci pochází z roku 1358.\nDo žďárecké školy docházel ve 40. letech 20. století z nedalekého Havlova budoucí československý a český prezident Václav Havel. Na jeho počest byla škola při slavnostním zahájení školního roku v září 2013 přejmenována na Základní školu a Mateřskou školu Václava Havla.\n\n\n\n"}
{"id": "113523", "url": "https://cs.wikipedia.org/wiki?curid=113523", "title": "Chámovod", "text": "Chámovod\n\nChámovod (: \"ductus deferens\", také zřídka semenovod) je tlustostěnný kanálek, který u samců savců spojuje vývod nadvarlete a močovou trubici. Při ejakulaci slouží k transportu spermií.\n\nChámovody jsou párové, trubicovité orgány s tuhou stěnou, která je tvořena hlavně vrstvami hladké svaloviny. Plynule navazuje na kanálek ocasu nadvarlete (ductus epididymis), vystupuje z nadvarlete a podél jeho těla pokračuje společně s cévami v semenném provazci k tříselnému kanálu, kterým probíhá do pánevní dutiny. Při svém průběhu šourkem je hmatný.\n\nV pánevní dutině se odkloní od cév a pokračuje samostatně až na zadní plochu močového měchýře, nad ním se rozšiřuje v ampulu chámovodu, pak se oboustranné chámovody přiblíží k sobě a nakonec se spojí v posledním úseku, ejakulačním vývodu. Ten pak společně s přídatnými pohlavními žlázami, semennými váčky, ústí na semenném hrbolku v prostatické části močové trubice. U člověka je chámovod 35–40 cm dlouhý a zhruba 3–4 mm široký.\n\nPři ejakulaci dojde pod vlivem sympatiku ke kontrakci chámovodu a k vypuzení spermatu do močové trubice, odkud je pak dalšími rytmickými kontrakcemi svaloviny vystříknuto ven.\n\nKromě toho je stěna ampuly chámovodu vystlaná sekrečním epitelem a sekret těchto žlázek je součástí spermatu. Ampula se proto také řadí mezi přídatné pohlavní žlázy, jejíchž výměšek se tvoří společně se spermiemi vlastní sperma a zvyšuje životaschopnost spermií a jejich šanci na úspěšné oplození vajíčka.\n\nPodvázání chámovodů, tedy vasektomie, je metoda mužské sterilizace. Jedná se o malý, ambulantně prováděný zákrok, při kterém se chámovody při svém průběhu šourkem přetnou a konce se podváží. Důsledkem je trvalá neplodnost muže (spermie se nestávají součástí ejakulátu) bez snížení libida nebo schopnosti mít pohlavní styk. Neplodnost je ve většině případů nevratná.\n"}
{"id": "113525", "url": "https://cs.wikipedia.org/wiki?curid=113525", "title": "Kovalovice", "text": "Kovalovice\n\nKovalovice jsou obec v okrese Brno-venkov v Jihomoravském kraji. Rozkládají se na okraji Vyškovské brány. Žije zde obyvatel. Obec je přes letní sezónu značně navštěvovaná díky dispozici přírodního koupacího biotopu.\n\nKovalovický rodák Stanislav Valehrach (30. 4. 1941 – 21. 8. 1969) byl jednou ze dvou brněnských obětí při potlačování demonstrací k 1. výročí invaze vojsk Varšavské smlouvy do Československa.\n\nPrvní písemná zmínka o obci pochází z roku 1210.\n\n\nNa území obce zasahuje krátký úsek dálnice D1. Dále jím vede silnice II/430 v úseku Brno – Rousínov a silnice III. třídy:\n\n\n"}
{"id": "113526", "url": "https://cs.wikipedia.org/wiki?curid=113526", "title": "Kratochvilka", "text": "Kratochvilka\n\nKratochvilka je obec v okrese Brno-venkov v Jihomoravském kraji. Nachází se v Boskovické brázdě. Žije zde obyvatel.\n\nUž v roce 1626 je zmiňován zájezdní hostinec Kratochvilka na silnici Ivančice – Velká Bíteš. První písemná zmínka o obci pochází z roku 1783, kdy byla založena.\n\n\n\n"}
{"id": "113527", "url": "https://cs.wikipedia.org/wiki?curid=113527", "title": "Bump mapping", "text": "Bump mapping\n\nBump mapping je technika texturování, která vytváří iluzi nerovnosti povrchu bez změny jeho geometrie. Iluze nerovnosti povrchu se dosahuje úpravou normály v každém pixelu plochy. Modifikovaná normála pak ovlivní výpočet osvětlení plochy.\n\nTato technika nedokáže simulovat silně zvlněný povrch, který by zakrýval sám sebe, proto je nutno volit přiměřenou míru zvlnění.\n\nTechniku můžeme dále kombinovat například se \"specular mapou\", které určí hodnoty odraznosti (při simulaci dlaždic můžeme předepsat, že dlaždice se leskne a malta ve spárách ne).\n\nPro uložení informace o hrbolatosti povrchu se používá \"bump mapa\". Obvykle je to textura s osmibitovou barevnou hloubkou. Může být obrázková nebo procedurální.\n\nTypicky se bump mapa interpretuje jako výšková mapa. Normálový vektor je pak pozměněn podle gradientu této mapy v příslušném bodě.\n\n\"Normálová mapa\" na rozdíl od \"bump mapy\" určuje absolutní hodnotu normály. V každém pixelu definuje normálový vektor. Jeho tři složky jsou obvykle uloženy jako tři osmibitové barevné kanály.\n\nNa rozdíl od bump mapy se většinou normálová mapa nevytváří ručně. Při vytváření modelů jednotlivých objektů grafik vytvoří dva modely – jeden nízko-polygonální (low-poly), který bude použit přímo v interaktivní simulaci a jeden vysoko-polygonový (high-poly), skládající se až z několika milionů trojúhelníků. Následně jsou tyto dva modely porovnány. Z rozdílů je vytvořena normálová mapa, která zachovává detaily vysoko-polygonálního modelu a je namapována na nízko-polygonální, který se může vykreslovat v reálném čase.\n\nPro účinnou kompresi normálové mapy se používají speciální bezztrátové algoritmy.\n\nPříkladem je např. DOOM 3, zajímavé jsou výsledky UnrealEngine 3. Valve pro svou novou verzi Source Engine vyvinul Radiosity normal mapping.\n\nPro věrohodné znázornění výškově členitého povrchu se využívá technika \"parallax mapping\". Tato technika zohledňuje zorný úhel (paralaxu).\n\nPoužívá se zde výšková mapa (\"height map\"). Dle hloubky v daném bodě a dle vektoru pohledu se korigují souřadnice textury. Algoritmus vzdálí vystouplá místa textury od oka pozorovatele, zatímco propadliny k němu naopak přiblíží. Tato technika je hardwarově poměrně náročná.\n\nTato technika je nazývána také \"offset mapping\" nebo \"virtual displacement mapping\".\n\n\n\n"}
{"id": "113530", "url": "https://cs.wikipedia.org/wiki?curid=113530", "title": "Lukovany", "text": "Lukovany\n\nLukovany jsou obec v okrese Brno-venkov v Jihomoravském kraji, v Křižanovské vrchovině. Žije zde obyvatel. Obec je členem sdružení Mikroregion Kahan, které připomíná více než dvousetletou historii těžby černého uhlí v regionu.\n\nSousedními obcemi jsou Čučice, Zakřany, Vysoké Popovice, Ketkovice a Oslavany z okresu Brno-venkov a Rapotice a Sudice z okresu Třebíč (Kraj Vysočina).\n\nPrvní písemná zmínka o obci pochází z roku 1269. Týká bratrů Arnošta a Zdeslava z Lochwan, kteří jsou zapsáni jako svědci na dvou kupních listinách. Další vývoj názvu obce byl zhruba následující: v 17. století nesla obec jméno Hlochkovany, v jiných dokumentech je uveden název Lochkovann, a až v 18. století se objevuje tvar Hluchovany.\n\nDuchovní správa v obci se připomíná ještě v 17. století. Po zániku fary patřily Lukovany do rosické farnosti, od roku 1768 farnosti Vysoké Popovice.\n\nPrvní škola byla zřízena v roce 1808. Od roku 1850 do 70. let 19. století byly Lukovany součástí Vysokých Popovic.\n\nNa začátku 17. století měla obec 24 domů, po třicetileté válce z nich byly obydlených pouze 15. V roce 1790 měla obec 39 domů a 235 obyvatel.\n\nKaždý rok se zde konají Svatováclavské hody s tradičním ručním stavěním máje a krojovaným průvodem, myslivecký ples, průvod masek a ostatková zábava, pro děti branný závod a cyklistický závod, pro dospělé turnaj v nohejbalu.\n\nMimo místní podnikatele je v okolí obce stále významné zemědělství.\n\nAutor návrhu lukovanského znaku a praporu využil starého pečetního znamení v podobě dvouocasého lva v pečetním poli, opis majuskulou PE… DEDINI. LVKOWANI. (otisk typáře pořízený v roce 1749). Černá barva lva byla odvozena z barvy erbovního znamení zkřížených ostrví pánů z Lipé. Knížecí čepice je atributem sv. Václava, zelená barva symbolizuje v obecné rovině zemědělský charakter obce.\n\nZdejší kostel sv. Václava postavený v románském slohu pochází z 13. století. Do kostela se vchází přes věž s cibulí. Vrchní patro věže je ozdobeno na všech stranách půlenými románskými okénky. Oltář zdobí dřevěné zlacené sochy sv. Benedikta a sv. Maura a obraz patrona kostela sv. Václava. Za ním je socha P. Marie s Ježíškem. Všechny tři sochy jsou ze zrušeného oslavanského kláštera.\n\nV obci je kulturní dům s hospodou, postavený potravním spolkem Svornost ve 2. polovině 19. století. Na stěně domu je umístěna pamětní deska baronky Hirschové, která se svým manželem vlastnila v téže době rosické panství a poskytla darem pozemek pro stavbu domu. Pamětní deska byla instalována v roce barončina úmrtí (1899), v padesátých letech 20. století však byla odstraněna a znovu odhalena až v září 2006.\n\nNa místě domu č. p. 16 se nachází náznak možné zaniklé tvrze.\n\nV obci se nachází travnaté fotbalové hřiště.\n\n\n\n"}
{"id": "113531", "url": "https://cs.wikipedia.org/wiki?curid=113531", "title": "Karel Hoff", "text": "Karel Hoff\n\nMgr. Karel Hoff (* 1945) je český spisovatel, žije ve Strážnici. Celý život, až do důchodu, učil na několika základních školách na Slovácku (jižní Morava).\n\nKnihy Karla Hoffa vydává nakladatelství T + Ť Jana Kadubce v Supíkovicích.\n\n\nV nakladatelství je připraveno k vydání, jakmile to bude finančně možné:\n\nDějový román \"T + Ť aneb Jak Ťapuškin nalezl smysl života na dvoře krále Tygra\" vznikal v letech 1964–1970. Pikareskní formou vyjadřuje politické a společenské dění v kočičím státě Tymy, který byl inspirován tehdejším Československem. Součástí rozmístěnou v textu románu jsou také noviny a časopisy vycházející v Tymy, které se zabývají uměním (Lok), politicko-kulturním děním (Tymy Times), hrdinnými žvásty generálů (Řinčení odvahy), nábožensko-mystickými bláboly (Břevno), anarchistickou revolucí, naivitou pacifistů, pavědeckými důležitostmi a jinými všemožnými blbostmi. Autor k dílu po desítkách let uvedl: „realita dneška překonává všechny moje dřívější fantasmagorie“.\n\nOhlasy kritiků na dílo Karla Hoffa nebyly v obecných médiích ani odborných publikacích nalezeny. Některé stručné reakce na zaslané rukopisy jsou uvedeny na stránkách nakladatelství v rubrice Ediční plán. Příznivě se o díle Karla Hoffa vyjádřili například Egon Bondy nebo Zdeněk Petrželka (J. A. Pitínský). Martin Machovec dílo označil za blbost a ThDr. Josef Zvěřina je považoval za příliš vulgární. Celou druhou kapitolu románu T + Ť a několik básní údajně otiskly v devadesátých letech Literární noviny. Ukázky byly otištěny např. v Literárních novinách v čísle 20, roku 1992 z 21. května a v 3/1, 28/1 v roce 1996 a 49/12 v roce 1997.\n\nS autory Karlem Hoffem a Janem Kadubcem a nakladatelstvím T + Ť příležitostně spolupracuje nonkonformní pražské divadlo Orfeus a jeho principál Radim Vašinka.\n\nV základní škole M. Kudeříkové ve Strážnici byl roku 1993 spoluzakladatelem a v následujících více než deseti letech hlavním organizátorem školního časopisu Tahák.\n\nVe školním roce 2003/2004 jej jeho žáci přihlásili do soutěže Zlatý Ámos.\n\n"}
{"id": "113543", "url": "https://cs.wikipedia.org/wiki?curid=113543", "title": "VSK Technika Brno, oddíl baseballu a softballu", "text": "VSK Technika Brno, oddíl baseballu a softballu\n\nVSK Technika Brno, oddíl baseballu a softballu je jedním z nejstarších baseballových a softballových klubů v České republice. Klub působí v areálu na Kraví hoře v Brně. Muži hrají nejvyšší soutěž v ČR - Extraligu a jsou společně s Arrows Ostrava účastníkem všech dosavadních ročníků. Ženy byly dlouholetým účastníkem nejvyšší soutěže - 1. softbalové ligy.\n\n\n\nOddíl byl založen v listopadu 1971. Již od jara se však pozdější zakladatelé Techniky scházeli na dvoře za kolejemi na tehdejší Leninově (dnes Kounicově) ulici. V listopadu 1971 následovalo oficiální přijetí do VŠTJ Technika Brno. Na jaře 1972 přešel oddíl na Kraví horu, kde svépomocí vybudoval první softballové hřiště na Moravě.\n\nV prvních letech činnosti hrála Technika na turnajích a akademických mistrovstvích. Prvním výraznějším úspěchem bylo vítězství na turnaji ve Zbirohu v roce 1975, který byl považován za neoficiální softballové mistrovství ČSSR neligových týmů. Od 70. let do roku 1989 pořádala Technika zimní turnaje v pavilonu Z na brněnském výstavišti.\n\nV letech 1975 až 1979 hráli muži softballovou Národní ligu mužů a Český baseballový pohár. Ženy úspěšně hrály Národní ligu žen. V ročníku 1979 skončili muži v lize poslední a sestoupili. V Technice došlo k zásadnímu rozhodnutí: nadále se v mužských kategoriích věnovat pouze baseballu. Tomu se přizpůsobilo hřiště na Kraví hoře, které bylo rozšířeno pro potřeby baseballu.\n\nV roce 1981 se Technika zúčastnila prvního zahraničního turnaje v Holandsku. Následovalo další pozvání a Technika tak hrála na turnajích např. v Itálii, Jugoslávii, Německu a Rakousku. V Technice na stážích působili zahraniční trenéři z Itálie a Holandska, kteří předávali cenné rady a zkušenosti. Pro ženskou část oddílu byly svátkem zápasy s americkými TWA družstvy na Kraví hoře. Od roku 1985 pořádá Technika mezinárodní baseballový turnaj Velkou cenu Brna (později Starobrno Cup), který čtyřikrát vyhrála. V posledních letech je tento turnaj zaměřen na mládežnické kategorie.\n\nPo změně politických poměrů v roce 1989 došlo k přejmenování VŠTJ na VSK Technika Brno. Pro baseballový a softballový oddíl nastala „zlatá éra“, kdy Technika vyhrála v roce 1990 a 1991 první baseballovou ligu. V roce 1992 byla Technika vyřazena pozdějším mistrem Kovo Praha již v semifinále. Zlatá éra pokračovala v letech 1993 a 1994 kdy Technika opět vyhrála ligu, ale to už nejvyšší soutěž nesla název – Česká baseballová extraliga.\n\nNa úspěchy mužů navázaly ženy v roce 1991, kdy v softballové lize skončily druhé. V roce 1992 obsadily třetí místo. Největší úspěch dosáhly v roce 1993, kdy ženy Techniky ligu vyhrály. V roce 1994 získaly pouze druhé místo, ale vyhrály pohár České softbalové asociace. Mistrovské tituly Techniky v baseballu a v softballu žen v jedné sezóně jsou dosud nepřekonaným českým klubovým rekordem.\n\nV letech 1994 – 1996 hrály družstva Techniky se jménem sponzora v názvu jako Nokia Brno. V roce 1995 do Extraligy postoupili Draci Brno (jako VŠZ Brno). Od tohoto roku se datuje rivalita těchto dvou brněnských klubů, která se projevuje jak na hřišti tak na tribunách. Toto „věčné“ soupeření lze přirovnat k rivalitě fotbalové Sparty a Slavie.\n\nÚspěchy mužů i žen zajišťují Technice účast v evropských pohárech. V roce 1994 se muži, jako vůbec první český tým, zúčastnili Poháru mistrů evropských zemí (PMEZ). Skončili sice poslední, ale hned následující rok vyhráli PMEZ skupiny „B“ a vrátili tak České republice právo startovat v elitní skupině „A“. Ženy svůj „křest“ v evropských pohárech absolvovaly v roce 1992. V roce 1994 hrály PMEZ v holandském Bussum.\n\nV roce 1995 začala přestavba a modernizace hřiště na Kraví hoře. Původní rozměry hřiště byly zvětšeny a pískový povrch byl nahrazen trávou s antukovými koridory. V roce 1997 byla zahájena rekonstrukce zázemí. V roce 1998 byla dokončena stavba budovy „klubhausu“, ve které jsou ubytovací prostory pro hráče, kancelář a restaurace. V roce 2006 byly dokončeny práce na dalším objektu, ve kterém jsou umístěny šatny a sociální zázemí pro hráče a rozhodčí.\n\nV roce 1999 organizovala Technika Pohár vítězů poháru (PVP). Na Kraví hoře se představily kvalitní evropské týmy v čele s profesionálním Neptunus Rotterdam. Technika na tomto turnaji skončila na 6. místě, což znamenalo udržení pozic českého baseballu v této soutěži i pro další rok. V letech 1999, 2001 a 2004 vyhráli muži Český baseballový pohár. Junioři získali mistrovský titul v letech 1997 a 1998. V roce 2001 dosáhli muži prvního výrazného úspěchu na mezinárodní scéně v podobě vítězství v evropském CEB poháru.\n\nŽeny v roce 1996 skončily v 1. české softballové lize poslední a sestoupily. Druhou ligu hrály v letech 1997 – 1999. Do první ligy se vrátily v sezóně 2000, kde od té doby bojovaly s přesilou pražských týmů. Výjimkou byl rok 2003 kdy získaly stříbrné medaile.\n\nTechnikou prošlo několik zahraničních hráčů. Před rokem 1989 to byli hráči s rozvojových zemí, kteří studovali nebo pracovali v Brně (Kuba, Nikaragua). Po roce 1989 to byli většinou Američané. Jako první se v dresu Techniky představil Bill Reiffsnider, který za Techniku hrál v letech 1990 – 1991 a výraznou měrou přispěl k zisku prvních dvou titulů. Další výraznou posilou byl například Brad Hall (1999) nebo nadhazovač Jeremiah Johnson (2004). V ženském týmu působily především hráčky ze Slovenska. V sezóně 2007 byly několik zápasů výraznými posilami američanky Tracie Adix a Kara Amundson. Nadhazovačka Tracie Adix ve stejném roce podepsala smlouvu s týmem americké profesionální ligy Chicago Bandits.\n\nVůbec nejslavnějším hráčem, který kdy oblékal dres Techniky byl levoruký nadhazovač i výborný pálkař Roger Deago. Tento Panamec studující v Brně hrál za Techniku v letech 1997 – 1998. V roce 2002 podepsal smlouvu s týmem San Diego Padres a rok později si v MLB zahrál. V roce 2011 se do Techniky vrátil.\n\nZahraniční posily nepůsobily v Technice jen na hráčských postech, ale i na místech trenérů. Nejvýznamnějším zahraničním trenérem byl bezesporu Eric „Rick“ Jacques, který Techniku trénoval v letech 1999 – 2003. Později byl i trenérem národního týmu (2003 - 2005). Po jeho odchodu hledala Technika kvalitního trenéra, dvakrát angažovala americké trenéry (2004, 2006), ale výběr nebyl ani v jednom případě příliš šťastný. V sezónách 2006 a 2007 se tak o trenérskou práci dělili hráč Martin Střítecký a veterán Roman Mráz. Na sezónu 2008 byl angažován americký trenér Randy Barber, který u Techniky působil již na začátku 90. let.\nV roce 2009 vedl A tým hrající trenér Tomáš Svoboda. V roce 2009 byla posilou trojice Australanů (Berg, Bumstead, Cunningham).\n\nNa sezónu 2010 byli angažováni tři Američané (Trevor Caughey, Alexander Derhak a hrající trenér William Hess) a Kanaďan Ryan Lee Murphy. Tito hráči představovali velkou posilu, která dovedla Techniku po osmi letech do finále extraligy. V sérii hrané na tři vítězství, podlehla Technika brněnským Drakům až v pátém rozhodujícím zápase.\n\nV roce 2011 kdy Technika slavila 40. let od svého založení dokázala vyhrát Extraligu a po dlouhých 16. letech ukončila kralování Draků Brno. V této sezóně se na Kraví horu vrátil Roger Deago, dalšími zahraničními posilami byli Australané Matthew Lawman a Steven Chambers. Tým vedl hrající trenér Tomáš Svoboda, který byl následně vyhlášen trenérem roku.\n\n\n"}
{"id": "113544", "url": "https://cs.wikipedia.org/wiki?curid=113544", "title": "Žambylská oblast", "text": "Žambylská oblast\n\nŽambylská oblast ( , ) je oblast na jihu Kazachstánu. Byla založena 14. října 1939 v rámci Kazašské SSR jako \"Džambulská oblast\". V letech 1962 - 64 byla součástí Jihokazašského kraje. V roce 1993 byla přejmenována na \"Žambylskou oblast\". Má rozlohu 144 200 km². Má 1 000 000 obyvatel a je rozdělena na 10 administrativních okresů. Hlavním městem je Taraz.\n\nOblast hraničí se třemi oblastmi \"Kazachstánu\" (Jihokazašskou na západě, Karagandskou na severu a Almatinskou na východě) a dvěma oblastmi Kyrgyzstánu (Talasskou na jihozápadě a Čujskou na jihovýchodě).\n\nOblast je z převážné části rovinná. Celou severní část (⅓ oblasti) tvoří hlinitá poušť Betpak-Dala, která klesá do údolí řeky Ču. Jižně od \"Ču\" se rozkládá písečná poušť Mujunkum. Na jihozápadě hřbet Karatau dosahuje nadmořské výšky 1 660 m. Na východě a jihovýchodě se rozkládají hory Želtau a Ajtau (do 1 506 m). Na jihu zasahuje do oblasti severní svah Kyrgyzského hřbetu (do 4 000 m), který je ze severu obklopen podhorskými rovinami.\n\nV severní rovině je ryze kontinentální klima. Zima je relativně chladná a léto horké a suché. 29 °С. Průměrná teplota v lednu -10 až -14 °С a v červenci 25 až 27 °С. Množství srážek za rok je přibližně 100 až 200 mm. V předhůří hor je klima mírnější. Průměrná teplota v lednu -5 až -8 °С a v červenci 20 až 22 °С. Množství srážek za rok je do 350 mm a v horách od 500 až 600 mm do 700 až 900 mm.\n\nŘíční síť je řídká. V severní části se téměř nevyskytují povrchové toky, pouze místy najdeme občasné vodní toky. Základní řeky oblasti jsou Ču, Talas a Assa. Jsou velmi mělké, stékají z hor a ztrácejí se v píscích nebo jsou využité na zavlažování. Větší jezera jsou Balchaš (k oblasti přináleží jeho jihozápadní část), Bijlikol, Akkol a Aščikol.\n\nPůdní a rostlinná skladba oblasti je různorodá. Roviny a nízká předhůří (do 800 m) jsou pokryty pelyňkovo-slaniskovým porostem na šedohnědých pouštních půdách. Místy se nacházejí takyry a slaniska. Na píscích roste saksaul. V údolích řek jsou vrbovo-hlošinové lesíky a rákosové porosty. Ve výšce od 800 do 1 500 m rostou na šedozemích pelyňkovo-travnaté a kavylovo-ostřicové stepi, které přecházejí v horské travnaté stepi. Od 1 500 do 1 700 až 2 000 m jsou na horských kaštanových půdách rozprostřeny horské travnaté stepi a řídké lesy (osika a ťanšanský smrk). V \"Kyrgyzském hřbetě\" se nad hranicí 2 100 m vyskytují subalpské a alpské louky.\n\nV pouštích je mnoho hlodavců (píseční sysli, různé druhy frčků, zající tolajové), sudokopytníků (gazela perská, srny v lesících, sajga tatarská, v horách i kozorozi a argali). Ze šelem zde žijí vlci, korsaci, lasice a jezevci. V údolích \"Ču\" a \"Talasu\" žijí divočáci. Aklimatizovala se zde ondatra. Z plazů zde žijí hadi, želvy, ještěrky a z bezobratlých sekáči, snovačka jedovatá, slíďáci a štíři. V jezerech žijí ryby (okouni, marinky, kapři, candáti, cejni, perlíni, sumci).\n"}
{"id": "113545", "url": "https://cs.wikipedia.org/wiki?curid=113545", "title": "Melodeon", "text": "Melodeon\n\nMelodeon je druh diatonické knoflíkové tahací harmoniky – akordeonu.\n\nNejmenší nástroje mívají jen jednu řadu melodických (diskantových) knoflíků, uspořádaných v jedné řadě. Větší nástroje mohou mít dvě, dvě a půl nebo tři řady knoflíků. Basová sekce může mít u nejmenších nástrojů jen dva, tři nebo čtyři knoflíky, u větších bývá basových knoflíků 8, 10 či 12.\n\nMelodeony jsou rozšířené v Anglii, Francii a Německu.\n\n"}
{"id": "113546", "url": "https://cs.wikipedia.org/wiki?curid=113546", "title": "William Crookes", "text": "William Crookes\n\nWilliam Crookes (17. června 1832, Londýn – 4. dubna 1919, Londýn) byl britský chemik a fyzik, člen Královské společnosti v Londýně, italské, švédské a francouzské Akademie věd.\n\nWilliam Crookes se zabýval studiem elektrického výboje ze zředěných plynech, elektřinou a tlakem záření.\n\n\n\n"}
{"id": "113549", "url": "https://cs.wikipedia.org/wiki?curid=113549", "title": "Malhostovice", "text": "Malhostovice\n\nMalhostovice jsou obec v okrese Brno-venkov v Jihomoravském kraji poblíž Tišnova, na okraji Boskovické brázdy. Žije zde obyvatel. Kromě samotných Malhostovic je součástí obce také vesnice Nuzířov.\n\nPrvní písemná zmínka o obci pochází z roku 1320.\n\nJihovýchodně od obce se nachází bývalý vojenský výcvikový prostor. Pozorovací věž byla přebudována na rozhlednu Zlobice a v prostoru se pasou ovce a kozy.\n\n\n\n\n"}
{"id": "113550", "url": "https://cs.wikipedia.org/wiki?curid=113550", "title": "Heligonka", "text": "Heligonka\n\nHeligonka je diatonická knoflíková tahací harmonika (melodeon) doplněná o zesílenou basovou část tzv. „heligonové basy“. Silného zvuku basových tónů je dosaženo zpravidla dvěma cestami: posunutím jednotlivých hlásků tvořících basový tón o oktávu níž než je běžné u ostatních druhů harmonik a dále umístěním robustní plotny s hlásky do dřevěného zvukovodu. Charakteristické trumpetky v basové části se částečně také podílejí na výstupu silného basového tónu, jejich význam je však spíše dekorační.\nOznačení \"heligonka\" je odvozeno od názvu dechového basového nástroje heligónu, jehož zvuk „heligonové basy“ svou hlubokou polohou vzdáleně připomínají.\n\n\n"}
{"id": "113551", "url": "https://cs.wikipedia.org/wiki?curid=113551", "title": "Bratčice (okres Brno-venkov)", "text": "Bratčice (okres Brno-venkov)\n\nBratčice jsou obec v okrese Brno-venkov v Jihomoravském kraji. Rozkládají se v Dyjsko-svrateckém úvalu, obcí protékají potoky Lejtna a Šatava. Žije zde obyvatel.\n\nJižně od obce jsou velká ložiska vysoce kvalitního písku, který se zde ve velkém měřítku těží. U Bratčic se také nachází rozsáhlá skládka provozovaná firmou STAVOS Brno.\n\nJedná se o vinařskou obec ve Znojemské vinařské podoblasti (viniční tratě Široké-Klinky, Staré hory).\n\nPrvní písemná zmínka o Bratčicích pochází z roku 1537, kdy byly v majetku Jiřího Žabky z Limberka, místokancléře českého království. Zcela jistě jde však o mnohem starší ves (snad už ze 12. století), která byla majetkem kláštera v Dolních Kounicích, po jehož zániku ji získali právě Žabkové z Limberka. Ti někdy před rokem 1567 připojili Bratčice k prštickému statku a v následujících staletích se po nich v držení vsi vystřídalo více rodů. V roce 1732 byly připojeny k židlochovickému panství. K 1. červenci 1980 došlo k integraci obcí Bratčice, Ledce, Sobotovice a Syrovice pod společný Místní národní výbor v Syrovicích, aniž by zároveň došlo k formálnímu sloučení obcí v jednu. V integrovaném Místním národním výboře měly Bratčice 21 zástupců. Roku 1990 došlo k plnému osamostatnění všech těchto obcí.\n\n\nSamospráva obce od roku 2016 vyvěšuje 5. července moravskou vlajku.\n\n\n\n"}
{"id": "113553", "url": "https://cs.wikipedia.org/wiki?curid=113553", "title": "Telnice (okres Brno-venkov)", "text": "Telnice (okres Brno-venkov)\n\nTelnice (německy \"Telnitz\") je obec v okrese Brno-venkov v Jihomoravském kraji, v katastrálním území Telnice u Brna. Rozkládá se v Dyjsko-svrateckém úvalu, přibližně 15 km na jihovýchod od Brna, na silnici II/380 Brno – Hodonín. Dominantou obce je barokní kostel svatého Jana Křtitele, který stojí na Masarykově náměstí. Žije zde obyvatel. Obec se skládá ze dvou urbanisticky zcela oddělených částí, z nichž jednou je tzv. Nádražní Čtvrť, nacházející se v těsném sousedství zástavby sousední obce Sokolnice.\n\nJedná se o vinařskou obec ve Velkopavlovické vinařské podoblasti (viniční trať Šternovsko).\n\nPrvní písemná zmínka o obci pochází z roku 1244.\n\nNa počátku 17. století zde bylo 38 domů, po třicetileté válce bylo z nich 23 pustých. Roku 1750 zde bylo 39 domů. V roce 1790 zde bylo už 51 domů s 385 obyvateli, roku 1834 to bylo 58 domů a 443 obyvatel. Škola zde byla už před třicetiletou válkou. Po jejím zániku byla postavena roku 1808 nová.\n\nV roce 1995 získala obec 1. místo v 1. ročníku soutěže Vesnice roku.\n\n\n\n\n\n"}
{"id": "113554", "url": "https://cs.wikipedia.org/wiki?curid=113554", "title": "Dagmar Dánská", "text": "Dagmar Dánská\n\nDagmar Dánská (1186 – 24. května 1213, Ribe) nebo také Markéta Přemyslovna byla česká princezna, dcera krále Přemysla Otakara I. a jeho první manželky Adléty Míšeňské, která se později sňatkem s dánským králem Valdemarem II. (1170–1241; vládnoucí od roku 1202) stala dánskou královnou.\n\nMarkéta měla jednoho bratra, Vratislava, a sestry Božislavu a Hedviku. Zažila nejprve zvolení svého otce českým knížetem, poté ale, když Přemysl Otakar I. její matku zapudil, musela spolu s ní hledat útočiště v Míšeňsku. Na míšeňský dvůr, kde Markéta vyrůstala, však roku 1204 přišli vyslanci dánského krále Valdemara II. s žádostí o ruku prý půvabné Markéty. V roce 1205 se Adléta mohla vrátit do Prahy, neboť manželství princezny Markéty Přemyslovi slibovalo spojenectví dánského krále.\n\nStará dánská píseň líčí námluvy takto:\n\nSvatba s Valdemarem II. proběhla ve městě Lübeck roku 1205. Při té příležitosti Markéta přijala jméno Dagmar.\n\nValdemar byl své ženě prý často nevěrný, ovšem Markéta si podle pozdějších legend v krátkém čase získala poddané svou krásou a laskavostí. Dodnes je jednou z nejvzpomínanějších dánských královen. V roce 1209 se jí narodil syn Valdemar.\n\nMarkéta-Dagmar zemřela při porodu druhého syna roku 1212 nebo 1213.\n\nStará lidová balada říká, že na smrtelné posteli Markéta žádala Valdemara, aby se podruhé oženil s Kirsten, dcerou Karla von Rise, a ne s \"krásnou květinou\" Berengarií Portugalskou (dánsky: Bengerd). Jinými slovy předpovídala boje o trůn mezi Berengariinými syny, které můžou přivést Dánsko do potíží. Po Markétině smrti se Valdemar v roce 1214 oženil se zmíněnou Berengarií Portugalskou. Královna Dagmar je pohřbena v klášterním kostele v Ringstedu, po jednom boku Valdemara II., zatímco královna Berengarie je pohřbena po jeho druhém boku.\n\nValdemar II. v roce 1218 zvolil svého nejstaršího syna svým spoluvládcem. Roku 1231 byl princ Valdemar Mladý při lovu v Refsnæsu smrtelně postřelen.\n\nDagmar byla pochována v kostele v Ringstedu na Sjællandu v hrobě s prostým náhrobkem. V tomto kostele se nachází i malba představující královnu při modlitbě. V jejím hrobě byl v roce 1683 nalezen kříž, vyrobený v Byzanci na přelomu 10. a 11. století. Jeho originál je uložen v Kodani.\n\nTomuto kříži se říká \"Dagmařin kříž\" a dodnes různé obdoby tohoto vkusného křížku nosí řada dánských žen. Podle pověsti ho pověsila dceři na památku na krk při loučení její matka.\n\nV roce 1928 byla v Ringstedu odhalena pamětní deska, na které je vyobrazena královnina podoba a Dagmar s poddanými. Deska je dvojjazyčná a nápis na ní je v češtině a dánštině.V Ribe, v místě bývalého hradu \"Slotsbanke\", kde Dagmar zemřela, stojí její pomník vytvořený sochařkou Anne Marie Carl-Nielsen představující i scénu její smrti.\n\nKrálovna Dagmar se stala postavou několika dánských lidových balad, z nichž nejznámější je \"Dronning Dagmar ligger i Ribe syg\" (Královna Dagmar stoná v Ribe). Václav Beneš Třebízský o Markétě napsal historický román \"Královna Dagmar\" (1883) a Svatopluk Čech o ní napsal historický epos \"Dagmar\" (1885).\n\n\"Dronning Dagmar\" (Královna Dagmar) je rovněž název kantáty dánského skladatele Poula Schierbecka (1888–1949), miniopery Arne Dicha (* 1942) z roku 2006 a filmu režisérky Elisabeth Damkiærové z roku 2000.\n\n\n"}
{"id": "113555", "url": "https://cs.wikipedia.org/wiki?curid=113555", "title": "Ořechov (okres Brno-venkov)", "text": "Ořechov (okres Brno-venkov)\n\nOřechov je obec v okrese Brno-venkov v Jihomoravském kraji, 11 km jihozápadně od Brna, na okraji Bobravské vrchoviny. Žije zde obyvatel, obec v roce 2016 čítala 32 ulic.\n\nJedná se o vinařskou obec ve Znojemské vinařské podoblasti (viniční tratě Za Žlebama, Na Skalkách, Křiby, Záhumenice).\n\nPrvní písemná zmínka o obci pochází z roku 1234. První pečeť pochází z roku 1740 s nápisem „Peczet obeczni Welkeho Worzechoviho“. V dubnu 1945 proběhla v okolí vesnice bitva u Ořechova mezi německými jednotkami a vojsky ze Sovětského svazu, obec byla přitom silně poškozena.\n\nDnešní obec Ořechov vznikla 12. září 1946 sloučením tří, do té doby samostatných obcí: východně položeného Ořechova (dříve též Velkého Ořechova, německy \"Groß Urhau\"), severně položených Ořechoviček a jihozápadně položených Tikovic. Později v době komunismu bylo provedeno sloučení všech tří katastrálních území a sloučení jednotlivých místních částí. Zástavba všech tří bývalých obcí je již dlouhou dobu zcela srostlá.\n\nHistorie farnosti Všech svatých v Ořechově se datuje od roku 1317, kdy byl v Ořechově postaven první farní kostel v gotickém stylu.\n\nDopravní spojení do obce je zajištěno pěti cestami, z nichž jedna vede do Brna (Střelic), dále potom Modřic, Silůvek, Syrovic a Mělčan. Autobusovou přepravu zajišťuje linkami 501 a 510 IDS JMK na celkem sedmi zastávkách. Vzdělání zde zajišťuje mateřská, základní a základní umělecká škola, jsou zde celkem tři tělocvičny, šest hospod, zhruba 9 obchodů s potravinami, veterinář, lékárna, dva kostely a dva hřbitovy. Ořechov protíná Brněnská cyklotrasa a cyklotrasa č. 403. Severní hranici katastrálního území obce lemuje modrá turistická značka vedoucí údolím Bobravy.\n\nPůvodní Ořechov se rozkládá na východě současné obce a zahrnuje ulice Kout, Kyselkova, Páralova, Pavlíkova, Příční, Sokolská, Syrovická, Ulička, a části ulic Brněnská, Ježkov, Komenského, Svadilov, Výstavní a Zahradní. V ulicích Ježkov a Svadilov je jeho zástavba srostlá se zástavbou sousedních Ořechoviček a v ulici Komenského se zástavbou sousedních Tikovic. Část hranice s Ořechovičkami prochází částí Brněnské ulice. Již zrušený katastr této části měl rozlohu 7,8973 km².\n\nNa území původního Ořechova se nachází areál Army parku (bývalá raketová základna), areál zemědělského družstva, hřbitov, obecní úřad, pošta, 4 zastávky autobusu a orlovna. Ořechov protíná silnice II/152. Dále je zde situována mimo jiné pizzerie, cukrárna, kadeřnictví, několik obchodů s potravinami, fotbalový stadion, základní, mateřská a umělecká škola, knihovna a malé obecní muzeum. Na křižovatce ulic Sokolská, Kyselkova a Pavlíkova se nachází kostel Všech svatých.\n\nOřechov\n\nOřechovičky\n\nTikovice\n\n\n"}
{"id": "113556", "url": "https://cs.wikipedia.org/wiki?curid=113556", "title": "Hajany (okres Brno-venkov)", "text": "Hajany (okres Brno-venkov)\n\nHajany jsou obec v okrese Brno-venkov v Jihomoravském kraji, na okraji Bobravské vrchoviny. Žije zde obyvatel.\n\nPrvní písemná zmínka o obci pochází z roku 1323, kdy byla majetkem kláštera premonstrátek v Dolních Kounicích. Později byla připsána klášteru cisterciaček na Starém Brně. \n\nBěhem třicetileté války obec zpustla a žádný z domů nebyl osídlený. Roku 1714 klášter ves prodal rodině Deymů ze Stříteže, kteří vybudovali zámek s dvorem a hospodářskými objekty. Teprve v letech 1723-24 bylo postaveno 12 chalup. Roku 1790 koupila Hajany rodina Smetanů. Toho roku měla obec 19 domů a 110 obyvatel, roku 1834 36 domů a 239 obyvatel. Ves patřila Smetanům do zrušení patrimoniální správy v roce 1848, zámek zůstal v majetku Deymů ze Stříteže až do roku 1945.\n\n\n\n\n"}
{"id": "113557", "url": "https://cs.wikipedia.org/wiki?curid=113557", "title": "Omice", "text": "Omice\n\nOmice jsou obec v okrese Brno-venkov v Jihomoravském kraji. Rozkládají se v Bobravské vrchovině, na okraji přírodního parku Bobrava. Žije zde obyvatel.\n\nHlavní zástavba obce se nachází zhruba uprostřed katastrálního území. Na jeho okrajích tvoří významnější zástavbu osady Kývalka nedaleko Masarykova okruhu a Dvorek v údolí Bobravy.\n\nPrvní písemná zmínka o obci pochází z roku 1104.\n\nNa začátku 17. století měla obec 27 domů, po třicetileté válce z nich bylo obydlených pouze 10. Roku 1790 zde bylo již 29 domů a 164 obyvatel. Duchovní správa se zde připomíná v 15. století, po zániku fary v roce 1633 byly Omice přifařeny do rosické farnosti. Školní budovu postavila obec na začátku 19. století.\n\nV letech 2006–2010 působil jako starosta Radovan Pukl, v letech 2010–2014 Libuše Pličková a od roku 2014 tuto funkci vykonává Petr Kadela.\n\nNa území obce zasahuje dálnice D1 s exitem 182 Kývalka a silnice I/23 v úseku Rosice - D1. Dále krátký úsek silnice II/602 v úseku Brno - D1 a silnice III. třídy :\n\n\n\n\n"}
{"id": "113558", "url": "https://cs.wikipedia.org/wiki?curid=113558", "title": "Bandoneon", "text": "Bandoneon\n\nBandoneon je druh knoflíkové tahací harmoniky. Byl vynalezen v Německu v roce 1854 pro účely náboženské hudby (pravděpodobně jako levnější náhrada varhan), odkud se rozšířil především do Argentiny a Uruguaye, kde se dodnes používá hlavně v tangu, ale i ve folklóru.\n\nBandoneon se podobá koncertině a melodeonu. Na rozdíl od akordeonu každý knoflík hraje dva tóny o oktávu posunuté. V principu má většina bandoneonů stejně uspořádané knoflíky/tóny, ovšem existují i výjimky. Celkem je na levé ruce 33 a na pravé ruce 38 knoflíků. Většina knoflíků hraje jiný tón při otevírání a jiný při zavírání; u některých knoflíků je rozdíl jeden půltón, u jiných jeden tón, u jiných zase např. kvinta, atp. Jinými slovy, stupnice mají při otevírání jiný prstoklad než při zavírání. Proto je hra na bandoneon považována za jednu z nejtěžších.\n\nNejčastěji se na bandoneon hraje v sedě. Hráč má nástroj položený na obou kolenou (hraje-li převážně dlouhé tóny), popřípadě na jednom (hraje-li stacatto, resp. marcato při doprovodu k tanci). Pravděpodobně nejslavnější bandoneonista všech dob, Astor Piazzolla, přišel s novým způsobem hry ve stoje s jednou nohou na židli a s bandoneonem položeným na ní.\n\nlevá ruka: C,D,D#,E,F,F#,G,G#,A,A#,H,c,c#,d,d#,e,f,f#,g,g#,a,a#,h,c1,c#1,d1,d#1,e1,f1,f#1,g1,g#1,a1\npravá ruka: a,a#,h,c1,c#1,d1,d#1,e1,f1,f#1,g1,g#1,a1,a#1,h1,c2,c#2,d2,d#2,e2,f2,f#2,g2,g#2,a2,a#2,h2,c3,c#3,d3,d#3,e3,f3,f#3,g3,g#3,a3,h3.\nlevá ruka:\npravá ruka:\nDnes nejlepší bandoneony pocházejí z první poloviny 20. stol. Nejžádanější značka je AA (Alfred Arnold), ale existují i vynikající exempláře značek BBB a jiných. Na světě jsou dnes řádově desítky tisíc bandoneonů (cca 30 tis.), z nichž drtivá většina je vyrobena právě v první polovině 20. století. Pak s útlumem tanga v Argentině, která byla hlavním odbytištěm německých výrobců, rapidně klesl i zájem o tyto nástroje a výroba ustala úplně. Dnes existují projekty se snahou znovu vyrobit kvalitní bandoneony, ovšem zatím bez větších úspěchů. Všichni světoví bandoneonisté hrají na původní nástroje.\n\n\n"}
{"id": "113559", "url": "https://cs.wikipedia.org/wiki?curid=113559", "title": "Podolí (okres Brno-venkov)", "text": "Podolí (okres Brno-venkov)\n\nPodolí (německy \"Kritschen\") je obec v okrese Brno-venkov v Jihomoravském kraji. Rozkládá se na okraji Dyjsko-svrateckého úvalu v katastrálním území Podolí u Brna. Žije zde obyvatel.\n\nPrvní písemná zmínka o obci pochází z roku 1237, je to listina od papeže Řehoře IX. z 24. září tohoto roku, která byla adresovaná zábrdovickému klášteru. Obec původně tvořily dvě části - Křičeň a Podolí; obě v průběhu 13. a 14. století vystřídaly několik majitelů, z nichž nejvýznamnější byla kapitula sv. Petra, která obě obce získala v roce 1369, téhož roku je spojila a později učinila ústředním sídlem svého panství.\n\nV 16. století byl obci postaven pivovar. 29. srpna 1683 táhlo obcí vojsko polského krále Jana III. Sobieského směrem k Turky obléhané Vídni. Z roku 1644 pochází podolská pečeť s vyobrazením ptáka sedícího na větvi; náleží k nejstarším obecním pečetím na Brněnsku a stala se předlohou pro znak a prapor obce, posvěcený 20. září 2003.\n\nV roce 1805 měla obec 74 domů a 447 obyvatel. V květnu téhož roku požár zničil 28 domů. V roce 1805, nedlouho před bitvou u Slavkova, tábořilo 18. a 19. listopadu u obce ruské vojsko. To bylo 20. listopadu vyhnáno francouzskými vojáky, kteří vyplenili zdejší zámek, pivovar i sýpku. K rabování se posléze přidali místní poddaní. 27.–29. listopadu bylo v zámku velitelství francouzské jízdní zálohy maršála Murata a 29. listopadu byla do obce převelena těžká jezdecká divize generála d'Hautpoula. Boje v bitvě u Slavkova se však obci vyhnuly.\n\nV současné době je Podolí samostatnou obcí příslušející k pověřenému městskému úřadu Šlapanice. V letech 2006–2010 zastávala funkci starostky Vlasta Pavlíková, od roku 2010 v této pozici působí Ing. Vítězslav Eliáš.\n\nNa začátku 17. století měla obec 39 domů, v roce 1645 z nich bylo pouze 10 obydlených, v letech 1656 a 1673 jich bylo osídlených 27, roku 1750 opět všech 39. V roce 1790 mělo Podolí 73 domů a 440 obyvatel, roku 1834 99 domů a 606 obyvatel.\n\nArcheologická mapa katastru obce (podobně jako celé Brněnské kotliny) je bohatá a pestrá; mezi ostatními archeologickými lokalitami vynikají především následující dvě:\n\nZ návrší Žuráň ležícím na jižním okraji katastru obce, řídil 2. prosince roku 1805 Napoleon Bonaparte tzv. \"\"Bitvu tří císařů\"\" - bitvu u Slavkova, v níž bojovala armáda Francouzského císařství pod Napoleonovým velením proti armádě spojenců, Ruska v čele s Alexandrem I. a Rakouska pod velením císaře Františka I.; proti sobě zde bojovalo cca 160 000 mužů, z nichž kolem 35.000 zde padlo. Válečné události obec těžce poznamenaly, podobně jako řadu dalších obcí v širokém okolí.\nNa památku této bitvy je zde žulový podstavec s původně kovovou deskou znázorňující plán bojiště s vyznačenými přesuny jednotek.\n\nNa západním úbočí Žuráně se nachází malý bývalý štěrkový lom. Od roku 1984 je chráněn jako přírodní památka pro zdejší teplomilnou stepní vegetaci. V předvečer bitvy u Slavkova zde ve svém kočáře přenocoval císař Napoleon.\n\n\n\nÚzemím obce prochází dálnice D1 a zasahuje sem část Exitu 203 Brno-východ, kde se dálnice kříží se silnicí I/50 z Brna-Slatiny. Dále sem zasahuje silnice II/430 v úseku Brno-Slatina - Rousínov a silnice III. třídy:\n\n\n"}
{"id": "113561", "url": "https://cs.wikipedia.org/wiki?curid=113561", "title": "Mezinárodní telegrafní abeceda č. 2", "text": "Mezinárodní telegrafní abeceda č. 2\n\nMezinárodní telegrafní abeceda číslo 2 (MTA-2, ) je pětibitová abeceda, používaná zejména v dálnopisném provozu. Byla přijata jako standard doporučením CCITT S.1. Vzhledem k tomu, že pětibitový kód není schopen pokrýt veškerou množinu znaků, používají se řídicí znaky přepínání registru. Abeceda má nulovou redundanci a využívá plně celý prostor kódu.\n\nMTA-2 bývá často nesprávně zaměňován se starším (také pětibitovým) dálnopisným kódem Baudot.\n\n\nNásledující tabulka zobrazuje dvě varianty kódu Baudot používaného britskou poštou pro mezinárodní ( ) a vnitrozemský ( ) provoz. Kódové prvky I, II a III byly přenášeny klávesami 1, 2 a 3, které se ovládaly pravou rukou. Kódové prvky IV a V byly přenášeny klávesami 4 a 5, které se ovládaly levou rukou.\n\nMezinárodní kód Baudot byl později pojmenován Mezinárodní telegrafní abeceda číslo 1 ( ) a již dlouhou dobu se nepoužívá.\n"}
{"id": "113564", "url": "https://cs.wikipedia.org/wiki?curid=113564", "title": "Prštice", "text": "Prštice\n\nPrštice jsou obec v okrese Brno-venkov v Jihomoravském kraji. Rozkládají se v Bobravské vrchovině, na okraji přírodního parku Bobrava. Žije zde obyvatel.\n\nNázev obce pochází ze jména \"Pršek\".\n\nV katastru obce byly nalezeny prehistorická sídliště, kosterní pozůstatky, nástroje, kostry z mladší doby kamenné a doby bronzové. Při kopání delšího tunelu v roce 1870 byl nalezen mamutí kel a stolička, které jsou nyní k vidění v rajhradském klášteru. Na Prštické Horce bylo podle pověsti keltské hradiště značně znepřístupněné bažinou.\n\nPrvní zmínka o obci pochází z Oslavan z Rudíkovské listiny roku 1289. Prvními známými vlastníky jsou Nižaté, kteří zde postavili tvrz.\n\nNa počátku 17. století zde bylo 31 domů, 20 z nich bylo po třicetileté válce pustých. V roce 1790 zde bylo už 44 domů s 220 obyvateli, roku 1834 to už bylo 61 domů a 307 obyvatel.\n\n\nV letech 1887–1906 v obci působil jako řídící učitel spisovatel Viktor Kamil Jeřábek.\n\n\n"}
{"id": "113565", "url": "https://cs.wikipedia.org/wiki?curid=113565", "title": "Koncertina", "text": "Koncertina\n\nKoncertina je druh knoflíkové tahací harmoniky – akordeonu. \"Anglickou diatonickou\" koncertinu s šestibokým tělem vytvořil v roce 1829 Charles Wheatstone a nástroj se rychle rozšířil po celé Anglii. \"Německou\" verzi s čtyřbokým tělem sestrojil v roce 1834 Carl Friedrich Uhlig. V roce 1850 George Jones použil anglický tvar těla, německé rozložení tónů a doplnil další řadu knoflíků, čímž vytvořil novou plně chromatickou verzi, označovanou jako \"Anglicko-německá\" nebo \"Anglo-chromatická\" koncertina.\n\nTělo koncertiny mívá nejčastěji tvar šestibokého hranolu, existuje i mnoho nástrojů s tělem ve tvaru čtyř- až dvanáctibokého hranolu.\n\nKoncertiny mají několik řad knoflíků, jejichž uspořádání se u různých nástrojů liší. Všechny knoflíky ovládají pouze jednoduché tóny, nástroj nemá žádné akordické knoflíky. U některých koncertin závisí výška hraných tónů na směru pohybu měchu, u jiných je na něm nezávislá.\n\n\n"}
{"id": "113567", "url": "https://cs.wikipedia.org/wiki?curid=113567", "title": "František Hodáč", "text": "František Hodáč\n\nFrantišek Xaver Hodáč, \"František Xaver Ferdinand Hodáč\", (21. srpna 1883 Brno – 10. března 1943 Zlín) byl český politik a poslanec, publicista, otec automobilového závodníka Ivana Hodáče a hereček Nataši Gollové a Marcelly Sedláčkové (její matkou byla herečka Andula Sedláčková).\n\nPocházel z rodiny známého brněnského zemského advokáta a národovce JUDr. Františka Hodáče a Gabriely (rozené Kalinové). Narodil se v domě č. 28 na ulici Rudolfská (nyní Česká). Patřil k účastníkům prvního československého odboje. Za první světové války byl tajemníkem brněnské odbočky Maffie a stoupencem T. G. Masaryka.\n\nBěhem studií na filosofické fakultě české Karlo-Ferdinandovy univerzity byl posluchačem profesora historika Jaroslava Golla. Dne 10. 7. 1909 se oženil v Praze na Smíchově s jeho dcerou Adélou. \n\nV roce 1911 se stal tajemníkem Jednoty průmyslníků pro Moravu a Slezsko a blíže spolupracoval s řadou moravských a českých podnikatelů a průmyslníků – kupř. s Tomášem Baťou.\n\nPo válce se v letech 1918–1933 zastával funkci generálního tajemníka a později místopředsedy Ústředního svazu československých průmyslníků. Byl také členem bankovní rady a stoupencem ekonomické politiky Aloise Rašína. Jeho oponentem byl Karel Engliš.\n\nPo parlamentních volbách v roce 1929 se stal za Československou národní demokracii poslancem Národního shromáždění.\n\nTvořil opozici hradní politiky, převážně zahraniční ztělesněné v Edvardu Benešovi, kritizoval jeho zahraničně politickou orientaci. V době krize se přikláněl spíše k Mussoliniho režimu v Itálii, který v roce 1926 obdržel Řád Bílého lva za knihu o Janu Husovi: \"Giovanni Hus, il Veridico\" (Jan Hus, hlasatel pravdy). František Hodáč je spolutvůrcem sjednocení pravicových sil do bloku Národní sjednocení, které vytvořil spolu s J. Stříbrným a profesorem F. Marešem.\n\nV letech 1940 až 1942 byl vedoucím národohospodářského oddělení Studijního ústavu ve Zlíně. Od roku 1942 byl krátce (do své smrti) členem dozorčí rady zlínské společnosti Baťa.\n\n\n"}
{"id": "113568", "url": "https://cs.wikipedia.org/wiki?curid=113568", "title": "Popůvky (okres Brno-venkov)", "text": "Popůvky (okres Brno-venkov)\n\nPopůvky jsou obec v okrese Brno-venkov v Jihomoravském kraji. Rozkládají se v katastrálním území Popůvky u Brna, v Bobravské vrchovině. Zástavbu obce jako jedinou protíná na své trase dálnice D1 z Prahy do Brna. Severní část obce (ulice Pod Vinohrady) je zcela srostlá s osadou Veselka, patřící k sousední obci Troubsku. Žije zde obyvatel.\n\nPopůvky leží 12 km jihozápadně od středu Brna pod zalesněnými kopci Bobravské vrchoviny. Katastrální území má rozlohu 746 hektarů. Nejvyšší bod u Kývalky je ve výšce 434 m n. m. Kopce jižně od obce mají nadmořskou výšku 364 m (Lísek) a 428 m (Popůvecký vrch), severně položené Frejdy či Frédy 367 m, Baba na západě 424 m. Výměra lesů činí celkem 426 hektarů. Přes obec teče Troubský a Augšperský potok, na kterém se nachází Horní a Dolní rybník, jež mají rozlohu 13,72 hektarů.\n\nPrvní písemná zmínka o obci pochází z roku 1349.\n\nNa počátku 17. století zde bylo 13 domů, 3 z nich byly po třicetileté válce pusté. V roce 1750 zde bylo už 30 domů s 165 obyvateli, roku 1834 to už bylo 35 domů a 199 obyvatel.\n\nOd roku 1850 do 70. let 19. století byly Popůvky součástí Troubska.\n\nV letech 2006–2010 působila jako starostka Jitka Polášková, od roku 2010 tuto funkci zastává Miluše Červená.\n\nObcí prochází dálnice D1 a silnice II/602 v úseku Brno – Popůvky – Kývalka. Na území dále zasahují silnice III. třídy:\n\n\n\n\n"}
{"id": "113569", "url": "https://cs.wikipedia.org/wiki?curid=113569", "title": "Hynek Bulín", "text": "Hynek Bulín\n\nHynek Bulín (13. prosince 1869 Horní Heršpice – 18. května 1950 Brno) byl český právník, spisovatel, žurnalista, zakladatel Lidové strany na Moravě (Bulín) a po vzniku Československa poslanec Revolučního národního shromáždění za Českou státoprávní demokracii, respektive za z ní vzniklou Československou národní demokracii.\n\nByl otcem Hynka Bulína mladšího (1908–1996).\n\nVychodil školu v Tetčicích u Rosic, potom v letech 1880–1889 české vyšší gymnázium v Brně a v období let 1890–1896 absolvoval Právnickou fakultu Karlo-Ferdinandovy univerzity v Praze, kde roku 1900 získal titul doktor práv. Pak působil jako advokát v Brně.\n\nPoliticky aktivní byl již za Rakouska-Uherska. Už koncem 19. století do politiky vstoupil jako součást hnutí Mladá Morava, tvořeného pokrokovými studenty, majícími blízko k mladočechům. Roku 1913 založil Lidovou stranu na Moravě (Bulín), čímž navázal na stejnojmenný politický subjekt, který na Moravě působil na přelomu 19. a 20. století století pod vedením Adolfa Stránského. Zakladatelé staronové strany kritizovali odklon původní strany Adolfa Stránského od jejích programových cílů. Kritizovali přílišnou moc Adolfa Stránského a jeho distanc vůči mladočeské straně v Čechách. Tento konflikt se ve straně vyostřil již roku 1911, tehdy se ale Stránskému podařilo přesvědčit část stranických aktivistů, aby nepřikročili k zamýšlenému zřízení nové promladočesky orientované strany.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za český okrsek Morava 11. Usedl do poslanecké frakce Český klub jako hospitant. Ve vídeňském parlamentu setrval do konce funkčního období sněmovny, tedy do roku 1911. V letech 1913–1918 byl potom poslancem Moravského zemského sněmu.\n\nZa první světové války se od léta roku 1915 podílel na činnosti českého tajného odbojového výboru Maffie na Moravě, v němž spolupracoval s Richardem Fischerem, vedoucím skupiny Maffie v Olomouci, nebo sokolským funkcionářem Josefem Scheinerem. V létě roku 1918 se stal členem Zemské hospodářské rady pro Moravu a usedl také do československého Národního výboru na Moravě. Od října 1918 se aktivně podílel coby člen Národního výboru v Brně na přebírání moci československými úřady v moravské metropoli. 1. listopadu 1918 převzal soudní správu země moravské a 6. listopadu 1918 i obecní správu města Brna, přičemž pronesl projev z okna radnice. 13. listopadu přijal přísahu českého vojska na náměstí Svobody. V letech 1918–1919 zasedal v Revolučním národním shromáždění. V tomto zákonodárném sboru zasedal za Českou státoprávní demokracii, později přetvořenou v národní demokracii.\n\nByl také členem Státního soudu a v letech 1931 až 1937 působil jako třetí český a celkově 12. prezident moravské advokátní komory. V roce 1924 si dal architektem Vladimírem Fischerem na svahu Žlutého kopce v Brně postavit velkoryse pojatou vilu, kterou jeho syn, částečně pod vlivem dobových okolností, daroval po roce 1948 Akademii věd.\n\n\n"}
{"id": "113570", "url": "https://cs.wikipedia.org/wiki?curid=113570", "title": "Aristide Pascal", "text": "Aristide Pascal\n\nAristide Pascal (1827–1900) byl rumunský právník a politik a vydavatel novin.\n\nPůsobil jako profesor občanského práva na Právnické fakultě v Bukurešti, roku 1865 se stal prvním děkanem advokátní komory v Bukurešti.\n"}
{"id": "113571", "url": "https://cs.wikipedia.org/wiki?curid=113571", "title": "Drásov (okres Brno-venkov)", "text": "Drásov (okres Brno-venkov)\n\nDrásov je městys v okrese Brno-venkov v Jihomoravském kraji. Rozkládá se v Boskovické brázdě, přibližně 4 kilometry východně od Tišnova. Žije zde obyvatel.\n\nPrvní písemná zmínka o obci pochází z roku 1240.\n\nOd 24. září 2008 byl obci udělen status městyse.\n\n\n\n\n"}
{"id": "113574", "url": "https://cs.wikipedia.org/wiki?curid=113574", "title": "Vratislav Ducháček", "text": "Vratislav Ducháček\n\nVratislav Ducháček (16. února 1941, Hradec Králové – 5. srpna 2018, Praha) byl český chemik a vysokoškolský učitel, specialista na technologii makromolekulárních látek (polymerů). Celou svou vědeckou a pedagogickou kariéru spojil s Vysokou školou chemicko-technologickou v Praze. \n\nNarodil se 16. února 1941 v Hradci Králové. Rané dětství prožil v Českém ráji. Základního školního vzdělání se mu dostalo v Praze. Po maturitě na Nerudově gymnáziu nastoupil k dalšímu studiu na Fakultu organické technologie Vysoké školy chemicko-technologické v Praze. Studium ukončil v roce 1963 na katedře technologie kaučuku a plastických hmot, kde také pod vedením prof. Dr. Ing. Ivana Franty absolvoval po základní vojenské službě vědeckou aspiranturu. Kandidátskou disertační práci obhájil v roce 1967 a zůstal na katedře jako inženýr-asistent. V roce 1968 byl jmenován vědeckým pracovníkem, v roce 1979 se habilitoval pro obor technologie makromolekulárních látek a o rok později byl jmenován docentem. Roku 1991 obhájil doktorskou disertační práci a o dva roky později se stal profesorem.\n\nV letech 1984–1986 externě působil v Ženevě jako konzultant Evropské hospodářské komise OSN. V letech 1994–2006 zastával funkci vedoucího Ústavu polymerů VŠCHT Praha. Od roku 1993 až do své smrti byl předsedou výboru Gumárenské skupiny při České společnosti průmyslové chemie, jejíhož představenstva byl místopředsedou, a členem výboru International Rubber Conference Organization (Mezinárodní společnosti pro pořádání gumárenských konferencí), kterému předsedal v letech 2002–2003. Od roku 1995 byl aktivním členem New York Academy of Sciences (Newyorské akademie věd), titulárním členem (F.A.B.I.) American Biographical Institute (Amerického biografického institutu), sídlícího v Raleighu v USA, a čestným členem jeho Research Board of Advisors (Výzkumné rady poradců), titulárním členem (F.I.B.A.) International Biographical Association (Mezinárodní biografické asociace), sídlící v Cambridge, a čestným členem její Advisory Council (Výzkumné rady). Dále byl členem České společnosti chemické a mezinárodních Society of Plastics Engineers (Společnosti plastikářských inženýrů), Polymer Processing Society (Společnosti pro zpracování polymerů) a Polymer Networks Group. Prof. Ducháček byl též členem Vědecké rady FT Univerzity Tomáše Bati ve Zlíně, Oborové rady DS technologie makromolekulárních látek FCHT Univerzity Pardubice, Oborové rady DS makromolekulární chemie PřF UK Praha, Oborové rady DS makromolekulární chemie FCH VUT Brno, Komise pro obhajoby DP a SZZ v oboru Technologie výroby a zpracování polymerů na FCHT Univerzity Pardubice a Rady Ústavu makromolekulární chemie Akademie věd České republiky.\n\nOd roku 1981 byl členem redakční rady česko-slovenského časopisu \"Plasty a kaučuk\" a od roku 1993 redakční rady mezinárodního časopisu \"Journal of Polymer Engineering\", v letech 2000–2007 byl odborným lektorem redakční rady časopisu \"Polymer International\" a od roku 2002 byl konzultantem vydavatele biografické encyklopedie \"Contemporary Who´s Who\".\n\nJeho práce byla oceněna Čestnými uznáními České společnosti průmyslové chemie (1974), České vědeckotechnické společnosti (1977), Československé vědeckotechnické společnosti (1979), Vysoké školy chemicko-technologické v Praze (1986), Americkým biografickým institutem (International Cultural Diploma of Honor – Čestný mezinárodní kulturní diplom 1994, Twentieth Century Achievement Award – Cena 20. století 1995, 2000 Millenium Medal of Honor – Čestná medaile za druhé tisíciletí 1998), Mezinárodní univerzitou Alberta Schweitzera (čestný profesor 2000), Fakultou chemickou Vysokého učení technického v Brně (stříbrná medaile 2002).\n\nJeho manželka Marie Ducháčková (1935–2007), rozená Lebedová, byla učitelkou na základní škole. Jeho dětmi jsou Vratislav Ducháček (*1965) a Marie Kozlerová (*1969). Jeho otec, prof. PhDr. Otto Ducháček, DrSc., (1910–1993), byl též vysokoškolským profesorem a matka Věra (1910–1999) vyučovala na gymnáziu. Jeho předkem je Ing. Josef Ducháček, zakladatel Tkalcovské školy v Jilemnici.\n\nJe autorem více než 300 původních vědeckých sdělení, přehledných referátů, skript, kapitol v monografiích a výzkumných zpráv a téměř 200 přednášek na konferencích, sympoziích a seminářích. Mezi nejvýznamnější díla, kterých je autorem či spoluautorem, patří:\n\n\n"}
{"id": "113576", "url": "https://cs.wikipedia.org/wiki?curid=113576", "title": "Blažovice", "text": "Blažovice\n\nBlažovice jsou obec v okrese Brno-venkov v Jihomoravském kraji. Nacházejí se v Dyjsko-svrateckém úvalu. Žije zde obyvatel.\n\nPrvní písemná zmínka o obci pochází z roku 1131, ale vykopávky ve staré Valtrově cihelně dokazují osídlení tohoto území již kolem roku 3000 př. n. l.\n\nRoku 1896 byl založen blažovický sbor dobrovolných hasičů.\n\nRoku 1931 byl založen Sportovní klub SK Blažovice, který v současnosti existuje jako Tělovýchovná jednota Blažovice.\n\n\n\n\n"}
{"id": "113577", "url": "https://cs.wikipedia.org/wiki?curid=113577", "title": "Deblín", "text": "Deblín\n\nDeblín je městys v okrese Brno-venkov v Jihomoravském kraji. Rozkládá se v Křižanovské vrchovině, přibližně 6 kilometrů jihozápadně od Tišnova. Žije zde obyvatel.\n\nV Deblíně se nachází zdravotní středisko, základní škola a knihovna a je také centrem místní farnosti.\n\nPrvní písemná zmínka o obci pochází z roku 1234.\n\nDne 10. října 2006 byl obci vrácen status městyse.\n\n\n\n"}
{"id": "113579", "url": "https://cs.wikipedia.org/wiki?curid=113579", "title": "Rozdrojovice", "text": "Rozdrojovice\n\nRozdrojovice jsou obec v okrese Brno-venkov v Jihomoravském kraji. Nachází 10 km severozápadně od centra města Brna. Rozkládají se v kotlině mezi dvěma hřebeny v Bobravské vrchovině, na okraji přírodního parku Podkomorské lesy. Obec je na straně severozápadní, západní i jihozápadní obklíčena lesy, které kdysi patřívaly panství rosicko-veverskému. Žije zde obyvatel.\n\nPrvní písemná zmínka o obci pochází z roku 1402. Zde je uvedeno, že markrabě Jošt zapsal Žofii z Kašperku roční činži 5 hřiven na zaniklou středověkou ves Hlince a ves Rozdrojovice. Dějiny obce jsou úzce spjaty s dějinami hradu Veveří, který leží asi ¾ hodiny cesty na západ od obce. Rozdrojovice patřily pod veverské panství.\n\nNa počátku 17. století zde bylo 20 domů, 6 z nich bylo po třicetileté válce pustých. V roce 1790 zde bylo už 44 domů s 230 obyvateli, roku 1834 to už bylo 50 domů a 288 obyvatel. První učitel začal působit v obci roku 1764, škola zde byla postavena roku 1834.\n\nV letech 2006–2010 působil jako starosta Jaromír Novák, od roku 2010 tuto funkci zastává Ing. Daniel Stráský.\n\nV obci se nachází první stupeň základní školy s velkým venkovním hřištěm a průlezkami pro děti. Mateřská škola je v provozu od roku 2011 a nadále se rozšiřuje. K vybavenosti obce patří i obchod s potravinami. Dále knihovna a sál v Hostinci U Helánů – zde se tradičně konají Mladé hody, Babské hody, Obecní bál, Dětský maškarní bál a mnoho dalších akcí.\n\n\n\nDo obce Rozdrojovice zajíždí denně autobusy IDS JMK linky 302 na trase Brno-Bystrc, ZOO – Kuřim. V nepracovních dnech jsou Rozdrojovice také obsluhovány nočními spoji linky 302 do Brna-Kníniček, kde navazuje autobus městské noční linky N89.\n\n\n"}
{"id": "113580", "url": "https://cs.wikipedia.org/wiki?curid=113580", "title": "Senorady", "text": "Senorady\n\nSenorady (česky do roku 1918 \"Senohrady\"; německy \"Senohrad\", \"Senorad\") jsou obec v okrese Brno-venkov v Jihomoravském kraji. Nacházejí se v Jevišovické pahorkatině. Žije zde obyvatel.\n\nSousedními obcemi jsou Biskoupky, Čučice, Ketkovice a Nová Ves v okrese Brno-venkov a Kuroslepy, Mohelno a Lhánice v okrese Třebíč (Kraj Vysočina).\n\nPrvní písemná zmínka o obci pochází z roku 1351. V obci byly také nalezeny zbytky pravěkého hradiště, antické mince a měděné nástroje. Obce byla mezi lety 1949 a 1960 začleněna do okresu Velká Bíteš. V roce 1900 byl v obci založen hasičský spolek, v roce 1911 čtenářský spolek a v roce 1934 spolek Domovina. Obecná škola byla založena v roce 1848.\n\nV obci Senorady žije přibližně 400 obyvatel, kteří se v minulosti živili převážně zemědělstvím a nyní většina lidí za prací dojíždí do blízkých měst.\n\n\nSenorady leží v turistické oblasti mezi dvěma řekami Jihlavou a Oslavou. Na kraji obce se nacházel zaniklý hrádek zvaný Šance, v okolí jsou zříceniny hradů Levnova a Kraví Hory.\n\nMezi významné senoradské občany patřil Ctibor Zarubský z Hofeřic (16. stol), nejvyšší správce maršálství krumlovského, František Lemberk, učitel a bojovník proti fašismu, a Josef Matoušek, učitel a spisovatel.\n\n\nSenorady patří do římskokatolické farnosti Mohelno, která se nachází v brněnské diecézi, v třebíčském děkanství.\n\n\n"}
{"id": "113581", "url": "https://cs.wikipedia.org/wiki?curid=113581", "title": "Tetčice", "text": "Tetčice\n\nTetčice jsou obec v okrese Brno-venkov v Jihomoravském kraji. Rozkládají se v Boskovické brázdě, na okraji přírodního parku Bobrava. Žije zde obyvatel.\n\nZnakem obce je nezdobený štít půlený bílou vlnovkou znázorňující vodní hladinu. Pod hladinou pluje v modrém poli doleva bílá štika – symbol dřívější příslušnosti k rosickému panství. Nad hladinou je v zeleném poli bílý květ lakušníku.\n\nPrvní písemná zmínka o obci \"Tuchssici\" se nalézá v latinsky psané Kosmově kronice. Není však jasné, zda se jedná o Tetčice, neboť mohlo jít taktéž o Čučice. Za zmínku však stojí skutečnost, že uvedenému \"Tuchssici\" v dotyčném výčtu Kosmovy kroniky bezprostředně předchází název Omic, které oproti Čučicím s Tetčicemi i zeměpisně sousedí.\n\nDalším názvem, který Tetčice užívaly po mnoho století, jsou \"Tečice\" – význam slova souvisí s tekoucí vodou. Tetčice leží v údolí na říčce Bobravě. Název \"Tetčice\" získaly Tetčice v roce 1923. Místopisná komise ministerstva vnitra se rozhodla, že obec Tečice se nadále bude jmenovat Tetčice. Toto nové pojmenování dalo vzniknout další verzi o původu názvu obce ne nepodobné legendě o praotci Čechovi, který dal jméno Čechám. Podle této verze je totiž jméno Tečice odvozené od osobního jména Tetech, jež založil pokolení Tetšiců, podle kterých dostala osada název Tetšice. Po menším zkomolení psáno Tečice.\n\nPrvní písemná zmínka o obci pochází z roku 1104, první ověřená historická zmínka pochází až z roku 1349.\n\nNa začátku 17. století měla obec 20 domů, po třicetileté válce z nich bylo obydlených pouze 13. Roku 1790 zde bylo již 32 domů a 211 obyvatel.\n\nDo roku 1852 se v obci nacházel velký rybník, který zanikl při výstavbě železnice. Jeho hráz byla v místech silnice vedoucí od železniční stanice ke Křibům. Za jeho vznik vděčí obec majitelům rosického panství. Tetčice jsou dodnes s ním spjaty, jak je patrno i ze znaku a vlajky obce.\n\nO rozvoj obce se nepřímo postaraly nedaleké černouhelné doly Rosicko-oslavanského revíru. V letech 1852-1855 se totiž do dolů postavila železnice z Brna a přinesla obci nejen několik pracovních příležitostí a pohodlné spojení až do středu Brna, ale i podstatné změny ve vzhledu obce. Postavení nádraží také umožnilo v jeho blízkosti postavit pilu, která je tam dodnes, ačkoli se obec mezitím rozrostla a pila je dnes vlastně centrem obce.\n\nV letech 1980–1991 byly Tetčice součástí Rosic. V roce 2011 byla provedena menší změna hranice mezi Tetčicemi a Rosicemi.\n\nNejstarší památkou je barokní kaple sv. Floriána, která byla postavena v roce 1764, další památkou je socha sv. Jana Nepomuckého z přelomu 18. a 19. století stojící na skále. Pod touto sochou se nachází neobvyklá skupina kříže s dvěma pylony pocházející z roku 1850. Na pylonech jsou zobrazeny sv. Jan Evangelista a Panna Marie.\n\nStředem obce vede silnice II. třídy č. 394 spojující dálnici D1 a region Ivančicka s velmi vysokou intenzitou provozu přesahující 10 000 aut za den. Dále obcí prochází silnice III. třídy č. 3945 spojující obce Rosice a Střelice. Obě silnice jsou v majetku a ve správě Jihomoravského kraje.\n\nTetčice jsou obsluhovány Integrovaným dopravním systémem Jihomoravského kraje (IDS JMK) a to vlakovou linkou S4 Brno – Náměšť nad Oslavou (na trati Brno – Jihlava) a autobusovými linkami č. 406 Brno - Rosice - Tetčice – Oslavany - Ivančice a č. 423 Rosice – Tetčice – Ivančice - Mohelno. Vlaky do Brna a Zastávky jezdí ve špičce v půlhodinovém taktu a mimo špičku a o víkendech v hodinovém intervalu.\n\nPřed tetčickým nádražím je umístěn malý přestupní terminál pro navazující autobusy IDS JMK, mimoto je v obci ještě jedna autobusová zastávka Tetčice, Neslovická, kterou je možné využít při cestě na vlak do Brna nebo Zastávky v rámci tarifu IDS JMK.\n\nPřes obec vede cyklistická stezka č. 5171 z Rosic přes Bučín a Hlínu do Židlochovic. Většina její trasy na území obce se nachází na komunikacích s omezeným provozem aut, pouze pár desítek metrů vede po vysoce frekventovaném průtahu obce.\n\nFirmy a instituce sídlící nebo mající v obci výrobní závod vytvářejí cca 350–400 pracovních míst. Průměrná míra nezaměstnanosti za leden 2011 v obci činila 10,9 %, což představuje 50 nezaměstnaných s trvalým pobytem v obci dle údajů MPSV. Mezi nejvýznamnější zaměstnavatele v obci patří Pila Tetčice, ALU Progres, stavební společnost Rusín a spol. a Hotel Crlík.\n\n\n\n"}
{"id": "113582", "url": "https://cs.wikipedia.org/wiki?curid=113582", "title": "Viničné Šumice", "text": "Viničné Šumice\n\nViničné Šumice jsou obec v okrese Brno-venkov v Jihomoravském kraji, na okraji Vyškovské brány. Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční tratě Vrchní hora, Dolní hora, Žleby), réva vinná je zde pěstována ve stupňovitých vinohradech, které patří mezi nejsevernější na Moravě. Obec spadá pod farnost Pozořice.\n\nPrvní písemná zmínka o obci pochází z roku 1371. V letech 2006-2010 působil jako starosta Petr Kříž, od roku 2010 tuto funkci vykonává Josef Drápal.\n\n\n\n"}
{"id": "113583", "url": "https://cs.wikipedia.org/wiki?curid=113583", "title": "Zakřany", "text": "Zakřany\n\nZakřany jsou obec v okrese Brno-venkov v Jihomoravském kraji, v Křižanovské vrchovině. Žije zde obyvatel.\n\nPrvní písemná zmínka o obci pochází z roku 1350.\n\nNa začátku 17. století měla obec 14 domů, po třicetileté válce z nich bylo obydlených 11. Roku 1790 zde bylo již 35 domů a 192 obyvatel. Škola byla postavena roku 1876.\n\nOd roku 1850 do 70. let 19. století byly Zakřany součástí Vysokých Popovic.\n\nV letech 1990–2010 působil jako starosta Ladislav Marek, poté do roku 2014 Josef Rudolf. Od roku 2014 tuto funkci vykonává Milan Veverka.\n\n\n\n"}
{"id": "113584", "url": "https://cs.wikipedia.org/wiki?curid=113584", "title": "Zbraslav (okres Brno-venkov)", "text": "Zbraslav (okres Brno-venkov)\n\nZbraslav je obec v okrese Brno-venkov v Jihomoravském kraji. Rozkládá se v Křižanovské vrchovině, v katastrálním území Zbraslav na Moravě. Žije zde obyvatel. Součástí obce je také osada Březina.\n\nPrvní písemná zmínka o obci pochází z roku 1222. Pošta v obci byla zřízena v prosinci 1893.\n\nOd roku 2010 je starostkou obce Jana Valová (Zbraslavští nezávislí), která převzala funkci po předchozím starostovi Karlu Brymovi (KDU-ČSL).\n\n\n\n"}
{"id": "113585", "url": "https://cs.wikipedia.org/wiki?curid=113585", "title": "Šerkovice", "text": "Šerkovice\n\nŠerkovice jsou obec v okrese Brno-venkov v Jihomoravském kraji. Rozkládají se na okraji Boskovické brázdy, v přírodním parku Svratecká hornatina, přibližně 4 kilometry severně od Tišnova. Žije zde obyvatel.\n\nPrvní písemná zmínka o obci pochází z roku 1294. V letech 1980–1990 byly Šerkovice součástí Tišnova.\n\n\n\n"}
{"id": "113586", "url": "https://cs.wikipedia.org/wiki?curid=113586", "title": "Vysoké Popovice", "text": "Vysoké Popovice\n\nVysoké Popovice (do roku 1949 jen \"Popovice\") jsou obec v okrese Brno-venkov v Jihomoravském kraji. Rozkládají se v Křižanovské vrchovině, ve výšce 459 m n. m. Žije zde obyvatel.\n\nSousedními obcemi jsou Újezd u Rosic, Zakřany, Lukovany, Příbram na Moravě v okrese Brno-venkov a Rapotice v okrese Třebíč (Kraj Vysočina).\n\nPrvní písemná zmínka o obci pochází z roku 1228. Byla samostatným statkem pánů z Popovic. Od roku 1482 se Popovice trvale přidaly k rosickému panství. V Popovicích stávala tvrz, která byla vypálena za výpravy uherského krále Matyáše Korvína proti českému králi Jiřímu z Poděbrad. Nejstarší obecní pečeť z roku 1749 s radlicí mezi dvěma květy nese nápis \"Popowiz\". Na pečeti z roku 1768 je kromě dvou květů nápis \"Dediny Popowiez\". Poslední pečeť bez data nese nápis \"Popoviz\" s obrazem Jana Nepomuckého.\n\nNa začátku 17. století měla obec 16 domů, po třicetileté válce z nich bylo obydlených pouze 6.\n\n\nObcí prochází silnice první třídy 23 a železniční trať Brno – Jihlava. Vysoké Popovice jsou začleněny do Integrovaného dopravního systému Jihomoravského kraje.\n\nSportovní klub provozuje fotbalové hřiště a dva tenisové kurty. Pro menší děti je zde k dispozici dětské hřiště (se skluzavkami a houpačkami) nedaleko školy a pro ty větší se vedle školy nachází asfaltové hřiště s mnoha možnými využitími (dá se zde hrát např. volejbal, basketbal, fotbal, v zimě hokej a jiné sporty).\n\nKaždoročně jsou obcí pořádány různé kulturní akce jako například obecní ples, ostatky, koncem června pouť a začátkem října hody. V roce 2011 začalo fungovat občasné letní kino na hřišti pod školou.\n\nPro děti se pořádá dětský den, dětský karneval a první zářijovou sobotu Cesta pohádkovým lesem.\n\nObec je téměř ze všech stran obklopena poli nebo lesy. Ty hojně využívají houbaři z blízkého i dalekého okolí.\n\n\n"}
{"id": "113587", "url": "https://cs.wikipedia.org/wiki?curid=113587", "title": "Desítková soustava", "text": "Desítková soustava\n\nDesítková soustava či dekadická soustava je poziční číselná soustava se základem 10. Pro zápis čísla se používají číslice 0, 1, 2, 3, 4, 5, 6, 7, 8, 9.\nDesítková soustava umožňuje přesný zápis libovolného celého čísla; záporná čísla jsou označena na začátku znakem \"formula_1\", \"minus\". S použitím desetinné značky (typicky desetinné čárky nebo desetinné tečky) lze v desítkové soustavě zapsat libovolné reálné číslo s jakoukoli konečnou přesností.\n\nTato číselná soustava je dnes nejužívanější jak v občanském životě, tak ve vědě a technice. V dřívějších dobách se používaly i soustavy s jiným základem, např. dvacítková, šedesátková nebo dvanáctková. Se šedesátkovou soustavou, zavedenou Sumery, se nadále setkáváme při měření času a úhlů. Nově však nachází uplatnění některé jiné soustavy, např. dvojková, osmičková, dvanáctková a šestnáctková, které jsou používány ve výpočetní technice a v informatice.\n\nDesítková soustava se používá odedávna. Už i egyptská matematika byla založena na desítkové soustavě; egyptština měla k dispozici číslovky až do miliónu. Tato soustava je pravděpodobně odvozena od počítání na deseti prstech rukou.\n\n\n(1)     formula_11\n-- konečnou posloupností formula_4 z formula_5 číslic;<br>\n-- desetinnou značkou formula_16, což je buď čárka (užita na této stránce), nebo tečka. Podrobnosti viz heslo desetinná značka;<br>\n-- konečnou nebo nekonečnou posloupností formula_17 z formula_18 číslic.<br>\nPosloupnosti formula_19, formula_20 jsou tvořeny analogicky, jak je uvedeno výše, a platí\n\n(2)     formula_21;\n\nv druhé sumě může být i formula_22.\n\nPříklady: formula_26 .<br>\nTři tečky \"formula_27\" zde znamenají neúplný zápis čísla, v němž nejsou uvedeny další číslice.\n\n-- buď zápis konečný, tj. v zápisu (2) výše je formula_30, a to právě tehdy, když je formula_31, kde formula_32 jsou čísla celá,<br>\n-- anebo nekonečný, ale periodický ve tvaru\nformula_33, kde formula_34 jsou konečné posloupnosti formula_35 číslic analogické dřívější formula_4 a pruh nad formula_37 značí opakování celé posloupnosti formula_38 číslic tvořících formula_37. Nazývají se \n\n\"předčíslí\" (\"předperioda\") formula_17 a \"občíslí\" (\"perioda\") formula_37, zatímco formula_4 je celá část čísla formula_12. Označíme-li formula_44 hodnotu čísla formula_13 a formula_46 hodnotu celého čísla formula_37, pak platí<br>\n(3)     formula_48.<br>\nPříklady:<br>\nformula_49 , ale také <br>\nformula_50 apod.<br>\nPříklady:<br>\nformula_56<br>\nformula_57<br>\nformula_58<br>\nAritmetická hodnota čísel formula_59 a formula_60 je stejná, tedy formula_61. Pokud však jde o numerickou matematiku pracující se zaokrouhlenými čísly a o její aplikace v praxi (např. hodnota změřené fyzikální veličiny), je mezi čísly rozdíl, protože formula_62 má 5 platných číslic, zatímco formula_63 jen 3. Bezpečnější zápis v takových případech je\nformula_64 a formula_65. Celé číslo uvedené za hodnotou v závorce (může mít i více míst) udává nejistotu či chybu čísel formula_29 a jeho poslední číslice odpovídá poslední číslici předcházejícího čísla. Hodnotou čísla formula_62 může tedy být libovolné z čísel ležících v intervalu formula_68 až formula_69. Podobně např. hodnotou čísla formula_70 může být libovolné z čísel ležících v intervalu formula_71 až formula_72. Podrobnosti viz platné číslice.\n\nPojmenování velkých čísel není jednotné.\nVe světě jsou používány dvě základní soustavy, což vede často k omylům při překladu do jiných jazyků, u nás zejména při překladu z angličtiny.\n\n\nKombinaci obou systémů užívají země bývalého Sovětského svazu a Turecko. Zde existuje termín miliarda ve smyslu dlouhé soustavy (10), ale pojmenování vyšších čísel se řídí soustavou krátkou.\n\nVe vědě a technice jsou používány předpony dle soustavy SI (kilo, Mega atd.) označující násobky základních jednotek fyzikálních a technických veličin. Předpony dle soustavy SI jsou používány jednotně v celém světě a nedochází u nich k omylům.\n\nPrincip, jakým jsou tvořena jména velkých čísel, udává následující tabulka (americké názvy pro N=10 až 10, 10, britský 10 podle):\n\n\n"}
{"id": "113591", "url": "https://cs.wikipedia.org/wiki?curid=113591", "title": "Chelčice", "text": "Chelčice\n\nObec Chelčice se nachází v okrese Strakonice v Jihočeském kraji, zhruba 3 km jižně od Vodňan. Žije v ní obyvatel.\n\nPrvní písemná zmínka o obci pochází z roku 1352.\nV Chelčicích žil náboženský reformátor Petr Chelčický.\n\n\n"}
{"id": "113593", "url": "https://cs.wikipedia.org/wiki?curid=113593", "title": "Čeladná", "text": "Čeladná\n\nObec Čeladná () se nachází v okrese Frýdek-Místek v Moravskoslezském kraji. Žije zde obyvatel.\n\nV Čeladné se kdysi nacházela významná lokální porodnice, a proto se u mnohých osobností chybně uvádí, že pocházejí z Čeladné.\n\nPrvní písemná zmínka o obci pochází z roku 1600.\n\nZa první autobusovou linku v českých zemích je považována doprava, kterou v roce 1907 provozoval soukromník z Frýdlantu nad Ostravicí do Horní Čeladné.\n\n\nČeladná zažívá v posledních letech rozmach v oblasti turistického ruchu a výstavby nových bytů. V roce 2001 bylo v obci otevřeno golfové hřiště za účasti španělského hráče PGA Miguela Ángela Jiméneze.\n\n\n\n"}
{"id": "113594", "url": "https://cs.wikipedia.org/wiki?curid=113594", "title": "Dobrá", "text": "Dobrá\n\nJméno Dobrá nese více obcí:\n\nJméno Dobrá nese také kopec:\n\n\n"}
{"id": "113595", "url": "https://cs.wikipedia.org/wiki?curid=113595", "title": "Bílá (okres Frýdek-Místek)", "text": "Bílá (okres Frýdek-Místek)\n\nBílá () je obec nacházející se v okrese Frýdek-Místek v Moravskoslezském kraji. Obec leží na moravské straně historické moravsko-slezské zemské hranice a zároveň se jedná i o nejvýchodnější moravskou obec. Je to též i jedna z obcí, k nimž v rámci úpravy hranice se Slovenskem byly roku 1997 připojeny některé slovenské pozemky. Žije zde obyvatel. V obci je evidováno 273 adres.\n\nPrvní písemná zmínka o osadě Bílá pochází z roku 1817. V první polovině 20. století byla do Bílé zavedena železnice. Až do roku 1951 tvořilo území moderní obce nejjižnější část katastrálního území obce Ostravice, přičemž do roku 1911 byla katastrální hranice podél toků Ostravice a Černé Ostravice mírně odlišná a k 22. lednu 1911 zde došlo k úpravě hranice katastrální a tím i ke změně hranice Moravy a Slezska.\n\nÚřadování v původní obci Ostravice bylo kvůli její značné rozloze velice obtížné a proto již 3. srpna 1919 předložili obyvatelé území dnešní obce Bílá na ustavující schůzi zastupitelstva obce Ostravice žádost o rozdělení obce na dvě obce, což však bylo tehdy zamítnuto. K dalšímu jednání obecního zastupitelstva v této věci pak došlo 11. června 1923 za přítomnosti zástupce zemského úřadu v Brně Eduarda Nopa. 15. srpna 1923 se pak, opět za přítomnosti Eduarda Nopa, konalo konečné hlasování, kdy pro rozdělení bylo 5 hlasů a proti 13. Po druhé světové válce se pak objevil návrh, aby byla do celé akce přibrána ještě obec Staré Hamry, ležící tehdy kompletně ve Slezsku. Roku 1945 však byla celá tato plánovaná akce zamítnuta nařízením okresního národního výboru z 8. května 1945.\n\nObyvatelé obce Ostravice se však nevzdali myšlenky na nové katastrální rozdělení a 2. února 1947 na společné schůzi místních národních výborů obcí Ostravice a Staré Hamry bylo odhlasováno, aby byla zvolena komise, která měla připravit návrh na sloučení a následné rozdělení obou obcí. Komise se sešla 15. února 1947, ale ukázalo se na ní, že již 22. září 1946 byl celý návrh místním národním výborem Staré Hamry zamítnut a že opětovného zamítnutí se celý návrh dočkal na schůzi pléna téhož MNV 26. dubna 1947 s tím, že se již nadále touto věcí MNV Staré Hamry nebude zabývat.\n\nNakonec obec Ostravice dosáhla nového rozdělení úřední cestou seshora. Celé rozdělení (a tím i vznik nové obce Bílá) proběhlo k 1. červenci 1951, kdy zároveň proběhla radikální změna územního vymezení obcí Ostravice a Staré Hamry. 11. ledna 1965 přijel do Bílé poslední vlak a následně byla železniční doprava do této obce zastavena z důvodu výstavby vodní nádrže Šance, kvůli níž byl celý příslušný železniční úsek zrušen a z části zcela zatopen. 1. únoru 1974 byl pro Bílou a Staré Hamry zřízen společný MNV se sídlem ve Starých Hamrech. Při úpravě státní hranice se Slovenskem byly k obci k 25. červenci 1997 připojeny čtyři původně slovenské parcely.\n\nObec se člení na 4 základní sídelní jednotky: Bílá, Hlavatá, Konečná a Vjadačka.\n\nObec Bílá se skládá z mnoha sídelních lokalit, roztroušených po celém jejím katastru. Mnohé z nich mají charakter odlehlých horských samot. Jsou jimi:\n\n\n"}
{"id": "113596", "url": "https://cs.wikipedia.org/wiki?curid=113596", "title": "Halma", "text": "Halma\n\nHalma je strategická desková hra pro dva nebo čtyři hráče, kterou vymyslel v roce 1880 americký chirurg George Howard Monks. Hraje se na hracím plánu tvořeném čtvercovou sítí 16×16 polí. Každý hráč má 13 figurek jedné barvy (při dvou hráčích má každý 19 figurek).\n\nExistuje i trojúhelníková verze této hry, která je určena pro 3 až 6 hráčů známá jako čínská dáma.\n\nCílem hry je převést všechny své figurky z jednoho rohu do rohu protilehlého. Hráč přitom může buď posunout figurku na libovolné sousední volné pole, nebo přeskočit libovolnou sousední figurku, je-li pole za ní neobsazené. Je možné provést takzvaný vícenásobný skok, čili přeskočit několik figurek po sobě. Nelze ovšem přeskakovat přes dvě a více figurek stojících na sousedních polích.\n\nHalma bývá řazena ke klasickým deskovým hrám.\n\n\n"}
{"id": "113597", "url": "https://cs.wikipedia.org/wiki?curid=113597", "title": "Staré Hamry", "text": "Staré Hamry\n\nObec Staré Hamry ( \"\") se rozkládá v kopcích Moravskoslezských Beskyd po obou stranách historické moravsko-slezské zemské hranice, v okrese Frýdek-Místek. Žije zde obyvatel. Lesní půda zabírá 86 % katastrálního území vesnice.\n\nObec se skládá z 55 osad, z nichž největší je Gruň. Obec se skládá ze dvou katastrálních území – Staré Hamry 1 (téměř celý katastr patří do Slezska, malá část na Moravu; rozloha 5 333,81 ha) a Ostravice 2 (čistě moravský katastr; rozloha 3 139,24 ha). Oba katastry až na nejsevernější úsek hranice odděluje řeka Ostravice, resp. vodní nádrž Šance.\n\nV usedlosti Klepačka v západních částech Starých Hamrů se odehrával děj docureality České televize nazvané \"Dovolená v Protektorátu\".\n\nPrvní písemná zmínka o obci pochází z roku 1649. Až do roku 1951 se jednalo o čistě slezskou obec ležící na pravém břehu řeky Ostravice, s rozlohou 6 645,71 ha. Staré Hamry tehdy zahrnovaly území moderních katastrálních území Staré Hamry 1 \"(součást moderní obce Staré Hamry)\" a Staré Hamry 2 \"(součást moderní obce Ostravice)\". 1. července 1951 však z důvodu obtížného spojení jednotlivých osad s centry obcí došlo k radikální změně územního vymezení obce Staré Hamry a původně čistě moravské obce Ostravice, při které byl původní katastr obce Staré Hamry rozdělen na dvě části, a původní katastr obce Ostravice na tři části. Toho dne také získala obec Staré Hamry současné hranice, když došlo ke spojení jižní části původního katastrálního území Staré Hamry se střední částí původního katastrálního území Ostravice. Severní část původního katastrálního území Staré Hamry byla naopak spojena se severní částí původního katastrálního území Ostravice, čímž vznikla moderní obec Ostravice. Jižní část původního katastrálního území Ostravice se stala samostatnou obcí Bílá. Celé akci předcházela celá řada jednání, z nichž prvním bylo jednání zastupitelstva obce Ostravice, konané 3. srpna 1919, o návrhu obyvatel z území současné obce Bílá na rozdělení obce Ostravice na dvě obce.\n\nV roce 1969 došlo k vybudování vodní nádrže Šance, která zatopila původní centrum obce, zničila většinu obchodů a způsobila odstěhování poloviny obyvatel. Severně od vodní nádrže Šance došlo později k úpravě hranice se sousední obcí Ostravice, při níž byl o moravskou půdu drobně rozšířen i do té doby čistě slezský katastr Staré Hamry 1. K 1. únoru 1974 byl pro Staré Hamry a Bílou zřízen společný MNV se sídlem ve Starých Hamrech.\n\n\n"}
{"id": "113598", "url": "https://cs.wikipedia.org/wiki?curid=113598", "title": "Stará Ves nad Ondřejnicí", "text": "Stará Ves nad Ondřejnicí\n\nStará Ves nad Ondřejnicí je obec ležící v okrese Ostrava-město v Moravskoslezském kraji podél říčky Ondřejnice, nedaleko jejího ústí do Odry. Žije zde obyvatel.\n\nPrvní písemná zmínka o obci \"Bruneswerde\" se nachází v závěti olomouckého biskupa Bruna z Schaumburka datované 29. listopadu 1267. Roku 1536 udělil olomoucký biskup Stanislav Thurzo právo užívat obecní znak se zlatou růží.\n\nNejvětší stopu v dějinách obce zanechal slezský rod Syrakovských z Pierkova (Pěrkova). Pravděpodobně nejvýznamnějším počinem jejich vlády byla stavba renesančního zámku z v letech 1560–1570, kterou zahájil Jaroš Syrakovský, pán Proskovic a Staré Vsi. Po jeho smrti pokračoval ve stavbě jeho syn, Ctibor Syrakovský, nejvyšší písař markrabství moravského. Díky svému postavení a majetku si mohl dovolit rozšířit projekt o reprezentační prostory. Jeho zásluhou byla také fasáda vyzdobena figurálním sgrafitem.\n\nSyrakovští také významně přestavěli místní kostel, který se stal místem jejich posledního odpočinku. Byly zde pohřbeny také jejich manželky. Zajímavostí je renesanční freska s biblickým výjevem objevená v roce 2000.\n\nV době třicetileté války přechází ves na Kryštofa Karla Podstatského z Prusinovic. V té době je vesnice poprvé zobrazena na mapě Moravy, jejímž autorem byl Jan Ámos Komenský. Dle místní tradice švédská vojenská posádka v roce 1643 vyrabovala zámek i kostel, ale malá část Švédů byla zahnána do zámeckého sklepa a tam pobita. Sklepení proto nese název Švejďák.\n\nPo téměř 300 letech převzalo Starou Ves olomoucké arcibiskupství. Roku 1930 se stalo majitelem město Moravská Ostrava. V roce 1991 se obec osamostatnila.\n\nV roce 1999 schválil parlament obecní symboly vycházející z historického znaku. Prapor byl doplněn o dva pruhy symbolizující dvě místní části.\n\n\n\n\n"}
{"id": "113599", "url": "https://cs.wikipedia.org/wiki?curid=113599", "title": "Soběšovice", "text": "Soběšovice\n\nObec Soběšovice (polsky \"Sobieszowice \") se nachází v okrese Frýdek-Místek v Moravskoslezském kraji, na pravém břehu Žermanické přehrady. Žije zde obyvatel. V jejím srdci je úřad s rozhlednou, na jejím okraji je pak nově rekonstruovaný kostel Panny Marie. Část obce byla zatopena při výstavbě Žermanické přehrady.\n\nPrvní písemná zmínka o obci pochází z roku 1305. Z roku 1447 pochází první zmínka o farním kostele v Soběšovicích; ten přešel v době reformace do rukou luteránů. Když jim byl roku 1654 odebrán, ztratil status farního kostela. V 19. století držela Soběšovice rodina Primusů (Prymusů).\n\nObec se člení ve tři základní sídelní jednotky, všechny s vlastním katastrálním územím:\n\n"}
{"id": "113600", "url": "https://cs.wikipedia.org/wiki?curid=113600", "title": "Pazderna (okres Frýdek-Místek)", "text": "Pazderna (okres Frýdek-Místek)\n\nPazderna () je obec v okrese Frýdek-Místek v Moravskoslezském kraji. V obci je kaple a kříž. Žije zde obyvatel.\n\nPrvní písemná zmínka o obci pochází z roku 1573.\n\n"}
{"id": "113602", "url": "https://cs.wikipedia.org/wiki?curid=113602", "title": "Palkovice", "text": "Palkovice\n\nObec Palkovice () se nachází v okrese Frýdek-Místek v Moravskoslezském kraji. Žije zde obyvatel.\n\nNázev se vyvíjel od varianty z Palkovic (1534, 1568), Palkowicze (1581, 1676), Palkowitz (1672, 1718, 1751), Palkowitz a Palkowice (1846), Palkowitz a Palkovice (1872) až ke konečné podobě Palkovice v letech 1881 a 1924. Místní jméno je rodu ženského, čísla pomnožného, genitiv zní Palkovic. Pojmenování vzniklo z osobního jména Palek, k němuž byla přidána přípona -ovice.\n\nPrvní písemná zmínka o obci pochází z roku 1437. V roce 1980 byl k Palkovicím přičleněn Myslík.\n\nPalkovice leží v okrese Frýdek-Místek v Moravskoslezském kraji. Nachází se 7 km jihozápadně od Frýdku-Místku, 5,5 km severozápadně od Frýdlantu nad Ostravicí a 2 km od Metylovic, 6 km severovýchodně od Kozlovic a 3 od Myslíku.\n\nCentrum obce se nachází ve výšce 332 nad mořem. V nadmořské výšce 500 m je lemována pohořím nazvaným Palkovické hůrky. Nejvyšší bod, Kubánkov (660 m n. m., leží západně od obce, týmž směrem se nacházejí i vrchy Holý vrch (631 m n. m.), Ostružná (616 m n. m.) a Bačův kopec (498 m n. m.). Vesnicí protéká řeka Olešná, která ústí do stejnojmenné přehrady. Do řeky Olešné zleva vtékají Palkovský potok, Pstruží potok a potok Václavka.\n\nNachází se zde evropsky významná lokalita Palkovické hůrky s bučinovým porostem. Dále zde roste pět památných stromů. 11metrový tis červený stojí v lokalitě Podhoralí ve svahu v zahradě a jeho stáří bylo v roce 2003 odhadováno na 150 let. 12metrový tis červený „u Eliášů“ se tyčí v zahradě čp. 238 asi 1 km východně od rekreačního střediska 13metrový tis červený stojí v lokalitě U Kociána ve svahu v neudržovaném parku jižně od RS Dolu Odra. 10metrový tis červený, zvaný „u Radů“ stojí u čp. 59. Na okraji obce vlevo u čp. 101 stojí torzo památné lípy malolisté.\n\nObec se člení na dvě místní části Myslík a Palkovice, ty leží na dvou stejných katastrálních územích. Na území Palkovic se nachází 8 základních sídelních jednotek – tři na katastrálním území Myslík (Myslík, Rybí II a Východní Hůrky) a pět na katastru Palkovice (Hůrky I, Hůrky II, Hůrky III, Palkovice a Podhůří).\n\nObec má 15členné zastupitelstvo, v jehož 5členné radě stojí starosta Radim Bača. Dalšími členy Rady obce jsou místostarosta Ing. David Kula, Ph.D., MBA a radní Bc. Martin Polášek, Ing. Jaromír Ivánek a Ing. Tomáš Opěla. Komunální volby v roce 2018 vyhrálo uskupení Nezávislí PRO! Palkovice a Myslík s osmi mandáty, další zastupitele získaly KDU-ČSL (2), Náš domov (2) a po jednom mandátu Dobrá volba 2016, KSČM a SNK obce Palkovice.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 3. dubna 1996. V červeno-zeleně děleném štítě se nahoře nachází dva stříbrné kužely a dole zlaté jehněcí rouno. List tvoří čtyři vodorovné pruhy bílý, červený, žlutý a zelený. Poměr šířky k délce listu je 2:3.\n\nV Palkovicích se nachází řada obchodů a menších firem. Akciová společnost Beskyd Agro Palkovice se zabývá chovem prasat, skotu a drůbeže; produkty z ovčí vlny a dutého vlákna nabízí společnost BATEX, sídlí zde výrobní společnost Střechy Ewerest a s obaly obchoduje firma ZERO. Rovněž tu funguje sběrný dvůr. Služby nabízí relaxační centrum Bazén Palkovice, Penzion & jízdárna U Bačů a restaurace Pod Habešem. Zdravotnické služby poskytují stomatolog, pediatr a praktický lékař. Funguje tu veterinární ordinace, lékárna, pobočka České pošty a obvodní oddělení Policie ČR.\n\nObcí prochází tři silnice III. třídy – č. 4848 z Myslíku do Frýdku-Místku, 4849 do Chlebovic a č. 48416 do Metylovic. Dopravní obslužnost zajišťují dopravci ČSAD Vsetín, ČSAD Frýdek-Místek a ARRIVA MORAVA. Autobusy jezdí ve směrech Zlín, Ostrava, Frýdlant nad Ostravicí, Ostravice, Frýdek-Místek a Rožnov pod Radhoštěm. Obcí prochází cyklistické trasy č. 6003 z Chlebovic do Kunčiček u Bašky, č. 6004 z Frýdku-Místku do Frýdlantu nad Ostravicí a č. 6006 do Myslíku.\n\nNachází se zde Mateřská a základní škola Palkovice. První budova školy byla postavena roku 1805, v letech 1872 a 1903 byla rozšířena z důvodu zvyšujícího se počtu žáků. V roce 1871 zde byl učitelem Hofscheiderem založen spolek „Lidumil“.\n\nTJ Sokol byl založen v roce 1912. Sbor dobrovolných hasičů Palkovice vznikl roku 1930. Má 57 členů, z toho 19 žen a 38 mužů. Organizace spadá pod obecní úřad. Výjezdová jednotka má k dispozici 3 vozidla. Jsou to Tatra 815 CAS 32, Volkswagen Transporter a provozní vozidlo A21 Furgon. Jsou využívána při požárech, povodních a jiných událostí. Nachází se zde umělá sjezdovka Ski areál Palkovice. Funguje tu hokejový klub HC Palkovice\n\n\n"}
{"id": "113603", "url": "https://cs.wikipedia.org/wiki?curid=113603", "title": "Dolní Domaslavice", "text": "Dolní Domaslavice\n\nObec Dolní Domaslavice ( ', ') se nachází v okrese Frýdek-Místek v Moravskoslezském kraji. Dolní Domaslavice se nachází na břehu vodní nádrže Žermanice. Leží na dvou katastrálních územích, \"Dolní Domaslavice\" a \"Volovec\". Žije zde obyvatel.\n\nDolní Domaslavice byly jako většina obcí v této lokalitě majetkem těšínských knížat. Důležitá zmínka z roku 1250 pojednává o koupi statku v Domaslově. Statek se jmenoval \"Sobergarden\". V roce 1604 byly prodány celé Dolní Domaslavice knížeti Adamovi Sczypianovi z Kretezina. V roce 1848 byly Domaslavice uznány jako samostatná obec.\n\nJedná se o velmi starou vesničku pocházející dle písemných záznamů z roku 1305. Byl zde lihovar a pivovar. Domaslavické pivo se vařilo do roku 1900. V obci se také nacházela tzv. Solárna (největší sklad soli na obchodní cestě z Polska).\n\nNacházel se zde zámek, resp. malý klasicistní zámeček, který dal v roce 1804 postavit rytíř Jiří Ohm Janušovský z Vyšehradu a stával na břehu řeky Lučiny na hranici s obcí Soběšovice. V letech 1951 byla zamítnuta žádost o příspěvek na údržbu objektu. Krátkou dobu sloužil zámek jako skladiště při výstavbě Žermanické přehrady. Před napuštěním přehrady byl zámek zbořen a jeho místo pohlceno vodou.\n\nŘímští katolíci patří k farnosti v sousedních Horních Domaslavicích.\n\nV době reformace náležel evangelíkům v Domaslavicích kostel. S nástupem rekatolizace byl kostel dne 25. března 1654 evangelíkům odebrán. V letech 1709–1781 patřili ke kostelu v Těšíně, od roku 1781 ke kostelu v Dolních Bludovicích. Roku 1950 se připojili k nově založenému sboru Slezské církve evangelické a. v. v Třanovicích. V obci stojí evangelická kaple, která prošla v letech 1967–1967 generální přestavbou. Kaple je obklopena malým hřbitovem.\n\n"}
{"id": "113605", "url": "https://cs.wikipedia.org/wiki?curid=113605", "title": "Veterinární lékařství", "text": "Veterinární lékařství\n\nVeterinární lékařství je vědní obor, který se zabývá zdravotní problematikou, léčbou nemocemi i prevencí nemocí domácích i divoce žijících zvířat. Úkolem veterinární medicíny je chránit a zlepšovat zdraví a pohodu zvířat a chránit lidi před nemocemi přenosnými ze zvířat na člověka.\n\nPéči o zvířata zajišťují veterinární lékaři a veterinární technici, státním orgánem ČR, který zaštiťuje veterinární péči, je Státní veterinární správa České republiky. Veterinární lékaři zajišťují také kontrolu hygieny masa, mléka a dalších potravin živočišného původu a chrání státní hranice před zavlečením nákaz.\n\nZvířata provázejí člověka už od pradávna. Už lidé jako lovci a sběrači měli ponětí o anatomii zvířat, jak dokazují některé jeskynní malby (např. kresba mamuta v jeskyni Pindal, na které je vyobrazeno mamutí srdce). A s domestikací prvních zvířat se začínají objevovat i první skutečné veterinární poznatky.\n\nNejstarší starověké civilizace již znaly nemoci zvířat a měly lékaře, kteří se je pokoušeli léčit. Nejstarší známý zvěrolékař je Urlugaledina, který žil v Mezopotámii dva tisíce let př. n. l.\n\nNejstarší zvěrolékařská písemná památka je Kahunský rukopis, staroegyptský, hieroglyfy psaný text z 19. stol. př. n. l. Pojednává o nemocích psů, býků, ryb a ptáků i o způsobech léčby těchto nemocí (vykuřování, tření léčivými bylinami, pouštění žilou apod.) V té době byly známy také skutečné veterinární zákroky, jako je kastrace ke zvýšení užitkovosti (výkrm) a porodnické znalosti, jako je použití porodních provázků při porodu telete.\n\nV Chammurapiho zákoníku nalezneme také pasáž týkající se odměn a trestů pro lékařů i zvěrolékařů. Zvěrolékař byl za výkon sice placen méně (1/6 šekelu, lékař dostával 10 šekelů) ale v případě neúspěchu léčby a smrti pacienta mu nehrozilo useknutí ruky, jako případě lidského lékaře, místo toho byl povinen zaplatit pokutu, která se rovnala 1/4 ceny zvířete.\n\nRozvoj medicíny v antice přinesl spoustu nových poznatků, které se uplatňovaly i ve zvěrolékařství. Rozdíly mezi humánní a veterinární medicínou nebyly tak ostré jako dnes, a poznatky z léčení zvířat byly snadno přenášeny i na člověka, a naopak.\n\nHippokratés z Kósu se zabýval příčinami nemocí a také srovnávací anatomií, jejímž skutečným zakladatelem se stal Aristotelés. Ten dokázal poznatky z pitev zvířat přenést do anatomie člověka. Je také autorem prvního vědeckého zvěrolékařského díla „Historia animalium“, kde popisuje všechny tehdy známé nemoci zvířat (vzteklina, tetanus, koliky apod.) a metody provádění kastrace.\n\nKartaginský agronom Mago sepsal ve 2. století př. n. l. 28 knih týkajících se zemědělství a tedy i chovu zvířat. Po vyvrácení Kartága byly jeho spisy přeloženy do řečtiny a staly se zdrojem pro pozdější díla římských autorů.\n\nŘímané přejímali zvěrolékařské poznatky od Řeků a Egypťanů. Prvním římským autorem, který se ve svých spisech dotkl i zvěrolékařství, je Marcus Terentius Varro, který sepsal tři knihy o rolnictví, Rerum rusticarum. V prvním století Aulus Cornelius Celsus, autor spisu O lékařství, popsal příznaky vztekliny.\n\nCelsův současník, římský statkář Lucius Moderatus Columella, napsal dílo De Re Rustica, O zemědělství. V šesté a sedmé části se věnuje veterinární medicíně, a to nejen léčbě nemocí a chirurgickým zákrokům (nekrvavá kastrace) ale i správnému ustájení různých druhů zvířat a oddělení zdravých a nemocných zvířat. Zde se také objevuje poprvé termín veterinarius, z lat. veterinus, tažné zvíře nebo dobytče.\n\nNejvětší užitek z práce veterinářů měly ovšem legie, které potřebovaly zvěrolékaře k péči o koně. Léčením koní se zabývá většina vrcholných zvěrolékařských děl ze 4. a 5. století, jako je Hippiatrika nebo Mulomedicina Cheironis.\n\nNejvýznamnějším zvěrolékařem starověku se stal Apsyrtos, který doprovázel vojska Konstantina velikého, na kterého navázal Hieroklés. Flavius Vegetius Renatus je pak autorem rozsáhlého díla Ars Veterinaria. V těchto dílech nacházíme systematický popis všech tehdy známých nemocí koní, návody k provádění operací (i náročných, například zákroky v břišní dutině) nebo návody na přípravu rostlinných léčiv. Renatus se věnoval i etickým problémům a poznamenal, že práce zvěrolékaře je obtížnější než práce lékaře, protože pracuje s němým pacientem.\n\nVe středověké Evropě došlo ke značnému úpadku zvěrolékařství i medicíny obecně. Praktické znalosti zvěrolékařství zůstaly v rukou pastýřů, kovářů nebo podkoních. Antické znalosti zůstaly zachovány hlavně ve spisech arabských autorů, kteří se také věnovali hlavně koním.\n\nVe 12. století napsal Ibn al Awwam knihu o zemědělství s kapitolami o zvěrolékařství – zabývá se hlavně hygienou chovu a tvrdí, že chovatelská péče je základ zdraví.\n\nAbu Bekr ibn Bedr napsal knihu o léčení koní, kde si všímá podobnosti mezi lidskými a koňskými pacienty.\n\nV Evropě v té době vzniklo jen jediné významné zoologické dílo, De arte venandi cum avibus, tedy O umění lovit s ptáky. Autorem byl císař Fridrich II.. Na konci středověku se zvěrolékařské poznatky začínají rozvíjet ve španělských a italských jezdeckých školách. V roce 1520 vydal podkoní Jordanus Ruffus knihu O koňském lékařství (De medicina equorum), ve stejné době byla vydána také kniha „Koňská lékařství“, napsána kovářem Mistrem Albrechtem. Je to nejslavnější středověká zvěrolékařská kniha, její součástí je i návod pro negramotné.\n\nZa zmínku také stojí díla „Koňské lékařství“ Juana Alvarese Salamiellase, s barevnými ilustracemi zvěrolékařských zákroků, nebo „Anatomie koně“ (Anatomia del cavallo, infirmità e suoi remedii) od Carla Ruiniho. Jedná se o ilustrovanou anatomii s dokonalými obrazy kostry, svalů, tělesných dutin i cév a nervů. V roce 1573 vyšla v Norinberku Srovnávací anatomie, z Německa pochází také první anatomie prasete.\n\nV novověku začíná nová éra veterinární medicíny. Klíčovým impulzem byla zřejmě epidemie moru skotu, která se na počátku 18. století prohnala Evropou. Během epidemie uhynulo přes 3 milióny skotu. Nutnost chránit stáda a potřeba lepší péče pro skot i pro koně vedla k založení prvních veterinárních škol.\n\nZakladatelem prvních škol byl francouzský právník a hipolog Claude Bourgelat. Ten v roce 1762 založil první veterinární školu v Lyonu, kde vyučoval podkovářství, anatomii a chirurgii. O několik let později, v roce 1766, založil druhou veterinární školu, v Alfortu. Učitelský sbor tvořili absolventi z Lyonu a tentokrát nebyli posluchači jenom kováři, ale také lékaři, a mezi vyučované předměty přibyly i teoretické medicínské a zemědělské disciplíny.\n\nPo založení francouzských veterinárních škol byly další zakládány po celé Evropě. V roce 1769 byla založena veterinární škola v Turíně, v roce 1773 v Kodani, v roce 1775 ve Vídni, v roce 1776 v Drážďanech, následovaly školy v Hanoveru (1776), Berlíně (1790), Mnichově (1790), Budapešti (1787) a Madridu (1793).\n\nOd roku 1784 se v českých zemích veterinární medicína vyučovala na lékařských fakultách pražské a olomoucké univerzity. Postupem času ale sílily snahy o samostatnou českou zvěrolékařskou školu.\n\nV roce 1849 navrhl poslanec zemského sněmu Antoním Štaffa Brno jako místo k založení nové školy. Tento návrh byl ale odmítnut, protože Brno je velmi blízko Vídně. V roce 1891 je tedy navržena Praha, stejný návrh padl i v roce 1895, ale bez úspěchu. Vlastní veterinární školy se České země dočkaly až po první světové válce, kdy byla v Brně založena Vysoká škola zvěrolékařská, jako první nová vysoká škola československého státu. Zakladatelem a prvním rektorem školy byl prof. MUDr. Edward Babák.\n\nDnes je Veterinární a farmaceutická univerzita Brno jedinou vysokou školou v Česku, jejíchž absolventi mohou získat titul MVDr. a vykonávat práci veterinárního lékaře. Kromě vysoké školy také existují střední veterinární školy, které pro budoucí povolání připravují veterinární techniky.\n\nV minulosti býval nejčastější a nejdůležitější pacient veterinárního lékaře kůň nebo skot, dnes se zájem přesouvá k malým zvířatům chovaným ze záliby, hlavně k psům a kočkám. Možnosti diagnózy a léčby jsou srovnatelné s humánní medicínou, v některých oborech je veterinární medicína dokonce napřed (např. v použití kmenových buněk v terapii). Největším omezením často nejsou nedostatečné možnosti veterinární medicíny, ale spíš finanční možnosti majitele zvířete.\n\n"}
{"id": "113607", "url": "https://cs.wikipedia.org/wiki?curid=113607", "title": "Hrdlořezy", "text": "Hrdlořezy\n\nNázev Hrdlořezy má více míst:\n\n"}
{"id": "113622", "url": "https://cs.wikipedia.org/wiki?curid=113622", "title": "Zátor", "text": "Zátor\n\nObec Zátor (německy \"Seifersdorf\", polsky \"Zator\") se nachází v okrese Bruntál v Moravskoslezském kraji. Žije zde obyvatel. Obcí protéká řeka Opava a potok Zátoráček. V obci stojí kostel Nejsvětější Trojice.\n\nObec Zátor sousedí na severovýchodě s Branticemi, na jihovýchodě s Lichnovem a na západě s Miloticemi nad Opavou, Novými Heřminovy a Čakovou. Od okresního města Bruntál je vzdálena 11 km a od krajského města Ostrava 55,5 km.\n\nGeomorfologicky patří Zátor k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Nízký Jeseník, podcelek Brantická vrchovina). Nejvyšších poloh – něco přes 600 m n. m. – dosahuje území obce na jihu na svahu \"Velkého Tetřeva\" (674 m n. m., již v Miloticích nad Opavou) i na severu na svahu \"Radimského kopce\" (638 m n. m., již v Branticích), ale nejvyššími vrchy na katastru jsou \"Holubí vrch\" (599 m n. m.), \"Zadní vrch\" (566 m n. m.), \"Srnčí\" (565 m n. m.), \"Zátorský vrch\" (513 m n. m.) a \"Ostroh\" (528/527 m n. m.).\n\nÚzemí Zátoru patří do povodí Odry, resp. Opavy. Řeka Opava rovněž Zátorem, resp. jeho částí Loučkami protéká směrem z jihozápadu na severovýchod. V Loučkách přijímá zleva \"Čakovský potok\" a \"Hradský potok\" a zprava potok \"Zátoráček\", který protéká samotným Zátorem směrem z jihu na sever.\n\nÚzemí obce pokrývá z 44,5 % zemědělská půda (20,5 % orná půda, 21 % louky a pastviny), z 45 % les a z 9,5 % zastavěné a ostatní (např. průmyslové) plochy.\n\n\nV minulosti byla od roku 1980 do 1990 součástí obce i Čaková.\n\nVes a tvrz Sator (lat. „oráč“, pluh je na místní pečeti) se poprvé písemně připomíná v roce 1377, kdy ji vlastnil Štěpán z Varanova. Tak byla uvedena v listině, již se synové opavského knížete Mikuláše II. podělili o otcovské dědictví. Tehdy vzniklo krnovské panství, které obdržel Jan I. Zátor patřil místnímu vladyckému rodu. Roku 1409 obýval tvrz Bohuš ze Zatora, v roce 1413 byl ve vsi zákupní fojt. V zemských deskách krnovských se toho roku objevil vedle latinského \"de Zator\" i německý název \"Zeyffersdorf\", zřejmě tehdy tvrz a „dolní“ ves splynuly s „horní“ vsí jako jeden majetek, pro který se setrvačností užívalo obou názvů.\n\nVe válkách mezi králem Jiřím z Poděbrad a Matyášem Korvínem se tehdejší krnovský kníže Jan přidal na stranu krále Jiřího, byl roku 1474 zajat a jeho panství se ujal vítěz Matyáš. Zátor byl zřejmě v této uherské válce vypleněn. Pak byla pustá ves Zátor několikrát prodána. Roku 1783 byla postavena panem Katzerem dnešní farní budova, stáje, chlévy. Byla postavena zeď kolem hřbitova. Také nechal upravit pramen místní železité kyselky a vodu úředně přezkoušet a u c. k. zemského gubernia „aprobovat“. V roce 1806 poznamenáno, že kyselka byla hojně čerpána a užívána a dokonce vyvážena do jiných míst.\n\nV roce 1834 bylo v Zátoru 105 domů s 612 obyvateli, v Loučkách 95 domů s 593 obyvateli. Rok 1848 znamenal zrušení roboty a také bylo publikováno císařské nařízení o zrušení dědičného rychtářství a starých obecních rad, od té chvíle si měly obce rychtáře volit. Zákon o obcích ze dne 17. března 1849 prosadil zásadu, že základem svobodného státu je svobodná obec. Obecní zastupitelstvo je voleno občanstvem, rozděleným podle výše placených daní do čtyř volebních tříd, skládá se ze starosty, tří obecních radních a zastupitelstva. Od roku 1850 se staly správními jednotkami říše tzv. politické okresy místo dosavadních panství. Obce zátorské farnosti příslušely okresnímu hejtmanství v Krnově. 15. října 1872 byla uvedena do provozu železnice Olomouc- Bruntál- Krnov -Opava. Zastávka v Zátoru byla zřízena a otevřena až 1. srpna 1892. Roku 1900 pracovala v Loučkách škrobárna. V roce 1919 byla obec elektrifikována.\n\n7. října 1938 vstoupila německá armáda od Krnova do údolí Opavy. Současně s ní projel Adolf Hitler po okresní silnici přes Loučky do Bruntálu a byl obyvatelstvem radostně vítán. 6. května 1945 vstoupily ruské jednotky do Zátoru, německé jednotky, které měly na faře lazaret, se stáhly na sever. Hlavní transport Němců odešel ze Zátoru 6. května 1946. Přibývalo českých osídlenců. Bohoslužby byly slouženy česky i německy. Většina nových osídlenců musela být ze Slezska, Zátorští pocházeli z Frýdecka, Kozlovic u Frenštátu i z Hané. V roce 1949 bylo v Zátoru založeno JZD, Zátor a Loučky spojeny v jednu obec se společným MNV.\n\nObec byla zasažena ničivými povodněmi v letech 1996 a 1997. Škody po povodni v roce 1997 byly v obci Zátor odhadnuty na 70 miliónů korun. V rámci povodně bylo nařízeno 7 demolic, 5 objektů bylo pobouráno, 7 objektů bylo dlouhodobě neobyvatelných a 180 domů bylo dlouhou dobu vlhké. Dnes již nejsou po povodních žádné památky.\n\nPočet obyvatel celé obce Zátor podle sčítání nebo jiných úředních záznamů:\nV celé obci Zátor je evidováno 405 adres: 368 čísel popisných (trvalé objekty) a 37 čísel evidenčních (dočasné či rekreační objekty). Při sčítání lidu roku 2001 zde bylo napočteno 336 domů, z toho 293 trvale obydlených. Ke dni 25. 3. 2010 zde žilo 1219 obyvatel.\n\nPočet obyvatel samotného Zátoru podle sčítání nebo jiných úředních záznamů:\nV samotném Zátoru je evidováno 195 adres: 166 čísel popisných a 29 čísel evidenčních. Při sčítání lidu roku 2001 zde bylo napočteno 151 domů, z toho 130 trvale obydlených.\n\nUdělení praporu a znaku obci Zátor: dne 18. prosince 2000 předal předseda Poslanecké sněmovny ČR Václav Klaus starostovi obce Zátor (1998–2002) Jaroslavu Skřivánkovi. Návrh a výtvarné zpracování nynějšího znaku a praporu výtvarně zpracoval starosta obce Jaroslav Skřivánek. Návrh znaku a praporu obce byl schválen heraldickou komisí Poslanecké sněmovny ČR.\n\nNejvětší firmou co do objemu realizované výroby i počtu zaměstnanců je fa IKTUS, spol. s r. o., která vyrábí kuchyňský nábytek a zaměstnává cca 200 zaměstnanců. Druhá největší firma – UNEKO, spol. s r. o., se sídlem v Nových Heřminovech, pobočný závod Zátor, se zabývá strojírenskou výrobou a zaměstnává cca 70 zaměstnanců. Na třetím místě fa AGROZAT Zátor, spol. s r. o., poskytuje jako jedna z mála pracovní příležitosti v zemědělství. Předmětem hospodaření je rostlinná i živočišná výroba.\n\nV roce 2007 založil Zátor společně s obcemi Brantice a Čaková spolek Loučka, přes který by měly obce společně žádat o dotace na odkanalizování obcí. Předsedkyní spolku je Ing. Salome Sýkorová.\n\n\n\n"}
{"id": "113624", "url": "https://cs.wikipedia.org/wiki?curid=113624", "title": "Široká Niva", "text": "Široká Niva\n\nObec Široká Niva (dříve \"Bretnová\" nebo \"Bretnov\", německy \"Breitenau\", polsky \"Szeroka Niwa\") se nachází v okrese Bruntál v Moravskoslezském kraji. Žije zde obyvatel.\n\n\nHistorií vesnice Široká Niva, a tedy i historií Bretnova, Markvartic, Skrbovic, Kunova a Pochně, včetně Jakubčovic, se souvisleji dosud žádná tištěná publikace nezabývala. Důležitým zdrojem poznatků o historii obce jsou proto rukopisy, místní kroniky, záznamy vzpomínek pamětníků a archivní materiály. Především je to německy psaná \"Kronika obce Bretnov\" (Gedenkbuch der Gemeinde Breitenau), založená a vypracovaná odborným učitelem bretnovské školy Maxmiliánem Grossem v letech 1930–1936. Má tři části. Poměrně obsáhlou úvodní část s některými poznatky z historie Bretnova od 15. století do 20. let 20. století, nikoliv však zpracování celé historie obce. Druhá část je popisem stavu Bretnova v polovině 20. let minulého století ze zeměpisného hlediska a dále s popisem stavu zemědělství, obchodu a řemesel, školství, náboženství, spolkového života, zvyků a místní správy. Třetí část obsahuje roční zápisy za léta 1931 až 1935. Protože Maxmilián Gross byl v roce 1935 přeložen, zápis za rok 1936 sepsal bretnovský varhaník Bruno Link. Rokem 1936 zápisy skončily. Po válce byla kronika předána do archivu, kde je uložena dosud.\nRovněž německy psaná \"Kronika farnosti bretnovské\" od roku 1900 (Gedenk-Buch der Pfarrsprengels Breitenau vom Jahre 1900) má stručný úvod a pak občasné poznámky k jednotlivým rokům a několik příloh. Kroniku založil v roce 1899 Johann Maiwald (1851–1914), který byl farářem v Bretnově v letech 1891 až 1901. Po něm do kroniky dopisovali běžné události jednotliví faráři do roku 1936 a pak zápisy ustaly. Po roce 1945 v češtině zápisy pokračovaly až rokem 1951 a pak sporadicky záznamy jednotlivých administrátorů do roku 1982. Kronika byla uložena naposledy na farním úřadě v Železné. V polovině devadesátých let minulého století byla kronika ztracena a nadále je k dispozici pouze její úplný opis.\n\nZ historických kronik je v archivu k dispozici ještě česky psaná Kronika školní jednotřídní obecné školy ve Skrbovicích. Kronika byla vedena za léta za léta 1946 až 1962, založil ji Maxmilián Weiss, učitel ve Skrbovicích.\n\nŠiroká Niva má dvě živé kroniky. Je to Kronika školy, založena v roce 1946 Aloisem Kokotíkem, řídícím učitelem v Bretnově, a vedena dosud ředitelkami základní školy, nyní pokračuje druhým dílem. Uložena v základní škole v Široké Nivě. Dále obecní kronika Široká Niva I., založená v roce 1980 obecním kronikářem Vlastimilem Mohelníkem a vedena dosud, rovněž pokračuje druhým dílem. Je uložena na obecním úřadě v Široké Nivě. Žádná z kronik nebyla nikdy ani částečně publikována, nebyla ani citována.\n\nV roce 1989 a zejména pak v roce 1990 došlo v Československu k zásadním demokratickým změnám, které se projevily i v obci, byť zpočátku nijak výrazně. Skončila činnost místního národního výboru, jako nejnižšího článku státní správy a v obci začalo působit obecní zastupitelstvo v čele se starostou. Jako první starosta byl zvolen František Kočař. Stavba vodovodu pokračovala a byla dokončena v roce 1994. V rámci zvelebení obce bylo ještě přestavěno někdejší kino na Obecní společenský a kulturní dům. Na obci se podepsala i velká povodeň 6. až 9. července 1997. Menší povodně, kdy řeka vystoupila ze břehů, nebyly nijak zvlášť výjimečné, tato voda byla stoletá, naposledy ničila Širokou Nivu v roce 1903. Vlna solidarity a pomoci obci byla však účinná a během několika let se podařilo škody napravit, včetně nového mostu přes Opavu zkolaudovaného koncem června 1998.\n\nSkončily také národní podniky a státní statky a začaly je nahrazovat soukromé společnosti a podniky. V devadesátých letech vzniklo i v Široké Nivě několik firem, které zaměstnávaly celkem i několik desítek pracovníků. Hospodářství statku v Široké Nivě zatím fungovalo, protože se nevědělo, jak se bude celá situace v zemědělství řešit. Do zemědělství však již nešly téměř žádné dotace a současný stav nebyl udržitelný. Nesmírně zadlužené hospodářství statku postupně propouštělo pracovníky, ceny vstupů do zemědělství rostly a o zemědělské produkty nebyl zájem. Nikdo ze zemědělců nejevil zájem o privatizaci statku a proto půda zůstala v rukou státu, který ji prostřednictvím Fondu národního majetku pronajímal. Nájemci však neprovozovali zemědělskou výrobu, ale pouze udržovali krajinu. Statek v Široké Nivě přestal existovat k 1. červnu 1993 a nájemcem se stal Petr Flok. Počet pracovníků klesl na 22 a dále klesal, začala se projevovat nezaměstnanost. V polovině devadesátých let byla zatím mírná, v podstatě každý, kdo opravdu chtěl pracovat, práci získal. Práce se dala získat i v místě. S postupem času však některé malé firmy končily svou činnost a nové nevznikaly. V zemědělství počet pracovních příležitostí klesl na asi 7. I mimo obec bylo pracovních příležitostí stále méně a nezaměstnanost zasáhla v roce 2002 18 % ekonomicky aktivních obyvatel. Petr Flok skončil jako nájemce k 31. prosinci 1999 a po něm měla pronajatu podstatnou část areálu bývalého státního statku firma FA-BIO Světlá Hora, Ing. Oldřich Zelený. Menší část areálu měla již po nějakou dobu pronajatu firma Futur ze Široké Nivy.\n\nKe změnám došlo i ve správě obce. Po volbách v roce 2002 odešel do důchodu František Kočař a v čele Široké Nivy po téměř 280 letech stanula opět žena, Alena Mátéová.\n\nPočet obyvatel celé obce Široká Niva podle sčítání nebo jiných úředních záznamů:\nV celé obci Široká Niva je evidováno 326 adres : 268 čísel popisných (trvalé objekty) a 58 čísel evidenčních (dočasné či rekreační objekty). Při sčítání lidu roku 2001 zde bylo napočteno 221 domů, z toho 152 trvale obydlených. Ke dni 25. 3. 2010 zde žilo 595 obyvatel.\n\nPočet obyvatel samotné Široké Nivy (včetně Markvartic) podle sčítání nebo jiných úředních záznamů:\nV samotné Široké Nivě je evidováno 258 adres : 221 čísel popisných a 37 čísel evidenčních. Při sčítání lidu roku 2001 zde bylo napočteno 180 domů (129 ve vlastní Široké Nivě a 51 v Markvarticích), z toho 132 trvale obydlených.\n\n\n\n\n"}
{"id": "113625", "url": "https://cs.wikipedia.org/wiki?curid=113625", "title": "Kamýk nad Vltavou", "text": "Kamýk nad Vltavou\n\nObec Kamýk nad Vltavou se nachází na pomezí Sedlčanska a Příbramska v okrese Příbram, kraj Středočeský, asi 20 km východně od Příbrami a 12 km západně od města Sedlčany.\n\nV současné době (po reformě veřejné správy) naleží do příbramské části okresu ORP Příbram. Rozléhá se na obou březích řeky Vltavy, které jsou spojeny cca 110 m dlouhým mostem. Obecní úřad Kamýk nad Vltavou zabezpečuje chod některých základních administrativních činností pro veřejnost (např. matrika, stavební úřad, CzechPOINT). Žije zde obyvatel.\n\nObec Kamýk nad Vltavou se skládá ze dvou částí na dvou katastrálních územích:\n\nObec na Vltavě založena v 10. stol. jako osada u knížecího dvorce, první písemná zmínka o obci pochází z roku 1285.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Kamýk nad Vltavou \"(463 obyvatel, poštovní úřad, telefonní úřad, telegrafní úřad, četnická stanice, katol. kostel, synagoga)\" byly v roce 1932 evidovány tyto živnosti a obchody: autodoprava, výroba cementového zboží, cihelna, holič, hospodářské družstvo, 5 hostinců, hotel, kamenický závod, kolář, 3 kováři, 2 krejčí, surové kůže, mlýn, 3 obuvníci, pekař, pivovar, 5 rolníků, 6 řezníků, 4 obchody se smíšeným zbožím, Spořitelní a záložní spolek pro Kamýk, 2 trafiky, 2 truhláři.\n\nV obci Velká \"(přísl. Vestec, 510 obyvatel, samostatná obec se později stala součástí Kamýka nad Vltavou)\" byly v roce 1932 evidovány tyto živnosti a obchody: cihelna, 2 hostince, jednatelství, kamenický závod, košíkář, kovář, obchod s kůžemi, surové kůže, 2 lomy, 4 mlýny, 2 obchody s lahvovým pivem, 15 rolníků, 2 obchody se smíšeným zbožím, trafika, truhlář.\n\n\nVolejbalový oddíl\n\nZlatá léta kamýckého volejbalu jsou spjata s vojenskou posádkou, krajskou soutěží a s bývalým ředitelem kamýcké základní školy, Karlem Suchým. Mezi četné akce konané pod záštitou kamýckého Sokola patří tradiční volejbalový turnaj pořádaný od roku 1986. Původním povrchem, na kterém se turnaje konaly, byla antuka. Nicméně v posledních letech se turnaj hraje na nově vybudovaném Duhovém hřišti (sponzorský dar společnosti ČEZ a.s.) s povrchem nazývaným terflex. Turnaj se řadí mezi místní turnaje pořádané obcemi Kamýk nad Vltavou, Krásná Hora nad Vltavou, Petrovice a Strnadovský mlýn (turnaj se odehrává v Sedlčanech). Nový význam byl turnaji přidán po smrti již zmiňovaného Karla Suchého. Od té doby se nazývá na jeho počest memoriál Karla Suchého.\n\n\nDopravní síť\nVeřejná doprava 2012\n\n\n"}
{"id": "113626", "url": "https://cs.wikipedia.org/wiki?curid=113626", "title": "Kravaře (okres Česká Lípa)", "text": "Kravaře (okres Česká Lípa)\n\nObec Kravaře (německy \"\") se nachází v okrese Česká Lípa, v Libereckém kraji, zhruba 12 km jihozápadně od České Lípy. Žije zde  obyvatel. Kravaře jsou od roku 1995 chráněny jako vesnická památková zóna, vesnice Janovice a Rané, které jsou administrativně součástmi obce Kravaře, jsou vesnické památkové rezervace.\n\nPrvní písemná zmínka o obci pochází z let 1175 až 1178, kdy ji klášter Doksany získal výměnou s předchozím majitelem Chřenem, synem mělnického probošta Juraty. Tehdy klášter za svůj dvůr se sklizeným obilím a s doplatkem 4 hřiven stříbra získal u Kravař dvorec Radoušov a rozsáhlé zalesněné území zapsané jako Újezd. Časem získal kláter i okolní pozemky a Kravaře se staly střediskem klášterního panství.\nRoku 1251 sem zavítal král Přemysl Otakar II. V roce 1273 byly tržním městem. Od 14. století se stali držiteli panství Berkové z Dubé a z Lipé. Po vládě Vartenberků, za nichž bylo spojeno panství kravařské se stvolínským, přešly kravařské majetky na Hrzány z Harasova. Roku 1646 stvolínské panství koupil kardinál Harrach (1598-1667) pro budoucí biskupství litoměřické. V pozdějších letech litoměřičtí biskupové velmi městečku pomohli, např. biskup Schleinitz místním cechům pomohl obnovit jejich privilegia, později biskup Hille založil školní nadaci pro chudé děti. Z cechů zde byly uváděny řeznický a roku 1672 \"Kravařský cech krejčích\".\n\nV letech 1827 až 1828 byla postavena radnice.\n\nDne 26. září 1860 městečko postihl ničivý požár, vzešlý z pekárny. I přes pomoc dobrovolných hasičů z Úštěka a České Lípy shořelo 92 domů včetně školy a 110 hospodářských stavení. Škoda byla vyčíslena na 700 000 zlatých. Tehdy obec měla sice od roku 1839 svou požární zbrojnici, nikoli vycvičený spolek dobrovolných hasičů.\n\nPůvodní stará škola zde fungovala od roku 1550 a zdejší učitel - \"školmistr\" měl výnosem biskupa z roku 1675 určené písemně povinnosti vůči katolické církvi. V roce 1883 byla postavena na nároží náměstí „nová“ škola (čp. 111), která po r. 1975 slouží jako objekt obč, vybavenosti (lékařské ordinace, pošta, graf. studio). Budovy dnes fungující školy byly postaveny po roce 1970. V létě 2014 zde je ředitelem školy Zdeněk Šmída a škola byla nákladem 25 milionů Kč opravena, zateplena.\n\nKurt Krolop, Prof. dr. (1930-2016), germanista, literární vědec a čestný předseda Společnosti Franze Kafky\n\n\nNejvětší zajímavost Kravař - Vísecká rychta - je největší (33×17×28 m) roubené obytné stavení v Čechách s expozicí lidového bydlení, umění a architektury.\n\nTato monumentální stavba bývala rychtou obce Vísky, původně samostatnou do roku 1849, kdy se spojila s městečkem Kravaře. Nechal ji postavit rychtář Václav Kern roku 1797. Krátce po 2.světové válce byl objekt ještě obydlen, pak užíván JZD, po rekonstrukci zde byla roku 1986 zpřístupněna expozice muzea. Dnes je tedy součást Vlastivědného muzea a galerie v České Lípě\n\nFotbalový tým mužů zakončil sezonu 2010/2011 v II. třídě okresu Česká Lípa na 8. místě čtrnáctičlenné tabulky.O rok později stejnou soutěž skončili až na 13. místě.\n\n\nV roce 2013 obec dostala pokutu za zveřejnění identity dvou drobných zlodějů.\n\nMimo hlavní obce Kravaře jsou dnes součástí i Janovice, Rané, Sezímky, Veliká a Víska.\n\n\n"}
{"id": "113627", "url": "https://cs.wikipedia.org/wiki?curid=113627", "title": "Žilov", "text": "Žilov\n\nObec Žilov se nachází v okrese Plzeň-sever v Plzeňském kraji. Žije v ní obyvatel.\n\n\nPrvní písemná zmínka o obci pochází z roku 1269.\n\n"}
{"id": "113628", "url": "https://cs.wikipedia.org/wiki?curid=113628", "title": "Musaši Mijamoto", "text": "Musaši Mijamoto\n\nMijamoto Musaši (: 宮本 武蔵, \"Mijamoto Musaši\"; 1584 – 13. června 1645), také známý pod jménem Takezó Šinmen, byl známý šermíř. Narodil se v provincii Harima. Pod vedením Ukitů a Ašikagů bojoval jako voják v bitvě u Sekigahary. V jeho nejvýznamnějším literárním díle, knize \"Go rin no šo (Kniha pěti kruhů)\", najdeme jen málo autobiografie, spíše se věnoval rozboru boje muže proti muži.\n\nPrvním protivníkem, kterého Mijamoto kdy zdolal, byl Kihei Arima. Mijamotovi bylo v té době třináct let. Poté v šestnácti letech porazil skvělého mistra meče Akijamu z provincie Tadžima. Po roce 1600 navštívil Kjóto, kde vyzval proslavenou školu v Jošioce, a vyhrál všechny souboje. Napsal, že prošel bez porážky na šedesát soubojů. Jeho stylem byl dlouhý a krátký meč, které v boji používal zároveň. Po dosažení nejvyššího mistrovství odložil ocelové meče a nahradil je bokkeny (dřevěnými meči), čímž nikterak nesnížil svou devastující schopnost během souboje, o čemž by mohli vyprávět mnozí z jeho soupeřů, kdyby nebyli v souboji zabiti.\n\nVětšina z jeho života mezi roky 1600 a 1640 je spíše prezentována jako legenda. Někdo se domnívá, že se v letech 1614 až 1615 usadil a sloužil v Ósackém hradě. Říká se také, že pomáhal roku 1638 potlačit vzpouru v Šimabaře. Tuto teorii, stejně jako jeho službu v Ósackém hradě však nelze nijak prokázat. Na druhou stranu mnoho z důležitých událostí, které zachytili někteří významní spisovatelé, se zakládá na skutečnosti. Například jeho klání proti škole v Jošioce, porážka známého mistra kopí Ineie (představeného chrámu Hózóin) a jeho duel s Kódžirem Sasakim v roce 1612. Ještě méně se ví o jeho umění kaligrafie a malby. Dochovalo se několik autoportrétů a krajinomaleb.\n\nMijamoto musel být nevalného vzhledu. Na svůj zevnějšek moc nedal a namísto úpravy své vizáže pilně studoval boj mečem. Trávil mnoho času na cestách a v meditacích.\n\nV roce 1640 přijal nabídku klanu Hosokawa a vstoupil do jeho služeb. O tři roky později se v provincii Higo pustil do práce na svém veledíle – Knize pěti kruhů. Po dvou letech knihu dokončil a ještě týž rok zemřel.\n\nJeho kniha je dodnes vnímána jako základ pro úspěšný život a sahají po ní nejen Japonci, ale i američtí podnikatelé.\n\n"}
{"id": "113629", "url": "https://cs.wikipedia.org/wiki?curid=113629", "title": "Starý Kolín", "text": "Starý Kolín\n\nObec Starý Kolín () se nachází v okrese Kolín, kraj Středočeský asi 8 km východně od Kolína. V blízkosti obce protéká řeka Labe. Žije zde obyvatel. V roce 2011 zde bylo evidováno 557 adres. Součástí obce je i vesnice Bašta.\n\nStarý Kolín je také název katastrálního území o rozloze 8,79 km.\n\nPrvní písemná zmínka o obci pochází z roku 1267 (vysvěcení kostela sv. Ondřeje), je však starší než (Nový) Kolín založený v roce 1261. Podle zmínky z roku 1293 byl tehdy majitelem obce český král, který měl též patronátní právo nad kostelem. Z roku 1379 je doložena existence tvrze u dvora vlastněného kutnohorským měšťanem Ondřejem Frcuchárem, později (1386) tato tvrz a dvůr přešly do rukou Tomlina Praubarta, který tento dvůr spojil s dalšími a v roce 1397 tento celek prodal měšťanu Martinu Pušovi. V době husitské byl jeho držitelem Zachař z Řenče.\n\nV tomto období se Starý Kolín stal nezávislým na (Novém) Kolíně a přešel pod působnost zemského práva, čímž se z něj stal tzv. deskový statek (majetek zapisovaný do desk zemských). V roce 1494 prodal Zachařův syn Vilém starokolínský statek městu Kolín, což znamenalo opětovné spojení osudu Starého Kolína s Kolínem.\n\nV rámci potrestání Kolína za účast v prvním stavovském odboji byl Starý Kolín zabaven a připojen ke kolínskému panství císaře Ferdinanda I. V roce 1575 byla zřízena strouha na dopravu dřeva z Labe na Kaňk. Roku 1610 zachvátil Starý Kolín mohutný požár, při kterém celá obec vyhořela.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Starý Kolín \"(přísl. Bašty, 1648 obyvatel, poštovní úřad, telegrafní úřad, telefonní úřad, katolický kostel, sbor dobrovolných hasičů)\" byly v roce 1932 evidovány tyto živnosti a obchody: zubní lékař, nákladní autodoprava, bednář, biograf Sokol, výroba cementového zboží, výroba dužiny, první středolabská elektrická centrála, 2 holiči, 5 hostinců, hotel Suchý, jednatelství, klempíř, 2 koláři, košíkář, 2 kováři, 2 krejčí, obchod s krmivy, malíř, mlýn, 2 obuvníci, obchod s ovocem a zeleninou, 3 pekaři, pokrývač, porodní asistentka, pumpař, 4 rolníci, 3 řezníci, sedlář, 8 obchodů se smíšeným zbožím, spořitelní a záložní spolek pro Starý Kolín, 2 obchody se střižním zbožím, švadlena, tesařský mistr, 3 trafiky, truhlář, 3 zahradnictví, 2 továrny na zelí kyselé, velkoobchod se zemskými plodinami.\n\nPůvodně raně gotický kostel vysvěcený roku 1267 byl okolo roku 1740 znovu vystavěn podle návrhu Tomáše Haffeneckera ve stylu barokní gotiky. Kostel v roce 1761 vyhořel, v roce 1861 se dočkal zvýšení o další patro věže a nového zastřešení. V roce 1905 byl opraven a doplněn o pseudogotické prvky.\n\nSoučasná podoba vnitřku kostela pochází z roku 1905. Autorem malby je J. Vysekal ml., zařízení vyrobila dílna Petra Buška ze Sychrova. Ve věži jsou tři zvony od Jana Jiřího Kühnera z roku 1779.\n\n\nObec se nachází na levém břehu řeky Labe, nedaleko ústí řeky Klejnárky. Přímo obcí prochází bývalé rameno neregulovaného Labe zvané místními Náhon nebo Černá struha.\n\nOkolí obce náleží do geomorfologické jednotky Starokolínská rovina.\n\n\nDopravní síť\n\nVeřejná doprava 2011\n\n"}
{"id": "113630", "url": "https://cs.wikipedia.org/wiki?curid=113630", "title": "Uhlířská Lhota", "text": "Uhlířská Lhota\n\nObec Uhlířská Lhota se nachází v okrese Kolín, kraj Středočeský, asi 16 km východně od Kolína. Žije zde obyvatel. V roce 2011 zde bylo evidováno 199 adres. Součástí obce je i vesnice Rasochy.\n\nUhlířská Lhota je také název katastrálního území o rozloze 5,78 km².\n\nPrvní písemná zmínka o obci pochází z roku 1436.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Uhlířská Lhota \"(376 obyvatel)\" byly v roce 1932 evidovány tyto živnosti a obchody: bednář, hospodářské strojní družstvo, hostinec, kovář, obuvník, pumpař, 2 obchody se smíšeným zbožím, spořitelní a záložní spolek pro Lhotu Uhlířskou, trafika, truhlář.\n\nDopravní síť\n\nVeřejná doprava 2011\n"}
{"id": "113631", "url": "https://cs.wikipedia.org/wiki?curid=113631", "title": "Blatnice (okres Plzeň-sever)", "text": "Blatnice (okres Plzeň-sever)\n\nBlatnice je obec v okrese Plzeň-sever v Plzeňském kraji. Nachází se šestnáct kilometrů západně od Plzně. Žije v ní obyvatel. Vždy 8. týden po velikonočních svátcích se v Blatnici koná tradiční pouť.\n\nPrvní písemná zmínka o vsi je z roku 1379.\n\n\n"}
{"id": "113632", "url": "https://cs.wikipedia.org/wiki?curid=113632", "title": "Blažim (okres Plzeň-sever)", "text": "Blažim (okres Plzeň-sever)\n\nBlažim je obec se v okrese Plzeň-sever v Plzeňském kraji. Žije v ní obyvatel.\n\nPrvní písemná zmínka o obci pochází z roku 1183 (darovací listina knížete Bedřicha johanitskému řádu). V seznamu poddaných na panství Jana Bedricha ze Švamberka z roku 1651 je udáno 79 obyvatel obce Blažim (chybí údaj o dětech ve věku do 5 let). Podle berní ruly panství Švamberk roku 1655 žilo v Blažimi 15 sedláků.\n\n"}
{"id": "113634", "url": "https://cs.wikipedia.org/wiki?curid=113634", "title": "Křelovice (okres Plzeň-sever)", "text": "Křelovice (okres Plzeň-sever)\n\nObec Křelovice se nachází v okrese Plzeň-sever v Plzeňském kraji asi patnáct kilometrů od lázeňského městečka Konstantinovy Lázně, 27 kilometrů od Plzně a patnáct kilometrů od města Stříbra. V obci žije obyvatel.\n\n\nPrvní písemná zmínka o obci pochází z roku 1483.\n\n"}
{"id": "113635", "url": "https://cs.wikipedia.org/wiki?curid=113635", "title": "Lovčice (okres Hradec Králové)", "text": "Lovčice (okres Hradec Králové)\n\nObec Lovčice () se nachází v okrese Hradec Králové, kraj Královéhradecký. Žije zde obyvatel.\n\nPrvní písemná zmínka o obci pochází z roku 1354.\nV roce 2019 zvítězila obec v soutěži Zlatý erb v kategorii \"Nejlepší webové stránky obce\".\n\n\n\n"}
{"id": "113636", "url": "https://cs.wikipedia.org/wiki?curid=113636", "title": "Všestary (okres Hradec Králové)", "text": "Všestary (okres Hradec Králové)\n\nObec Všestary () se nachází v okrese Hradec Králové, kraj Královéhradecký. Žije zde obyvatel.\n\nObcí prochází silnice I. třídy č. 35 a železniční trať Hradec Králové – Turnov, na které je zřízena železniční stanice \"Všestary\". Ta je východiskem turistické značené cesty po stopách bitvy u Hradce Králové. V obci se nachází krytý bazén a sauna, též základní a mateřská škola. Základní škola, která ve Všestarech funguje má pod svou správou i mateřskou školu, která má ještě jedno odloučené pracoviště. Ředitelkou školy a mateřské školy je Ing. Zarine Aršakuni, zástupkyní je Mgr. Miroslava Hlávková.\n\nÚzemí Všestar bylo podle archeologických nálezů osídleno již v prehistorické době. První písemná zmínka o obci pochází z roku 1360.\n\n\n\nHned u vesnice se nachází Archeopark – Centrum experimentální archeologie, ústav zabývající se interpretací dávných uměleckých a řemeslných technik.\n\nV centru obce, hned vedle školy a nedaleko archeoparku se nachází bezbariérový areál krytého bazénu a sauny. Objekt měl původně sloužit jako stacionář a internát pro tělesně postižené. K tomuto záměru ale na počátku 90. let 20. století nakonec nebyl dobudován a uvažovalo se o jeho dalším využití či zrušení. Teprve na konci 90. let byl částečnou rekonstrukcí změněn jeho účel a dnes tak plně slouží veřejnosti. V části objektu je provozována sociální služba Chráněné bydlení. Provozovatelem služby byl dříve Oblastní spolek Českého červeného kříže Hradec Králové.\n\nNa konci vesnice se nachází také venkovní koupaliště, které je každé léto v provozu.\n\n"}
{"id": "113637", "url": "https://cs.wikipedia.org/wiki?curid=113637", "title": "Tatiná", "text": "Tatiná\n\nTatiná je obec v okrese Plzeň-sever v Plzeňském kraji. Žije v ní obyvatel.\n\nPrvní písemná zmínka o obci pochází z roku 1379, kdy Stach z Kokořova koupil od Otíka dvory v Tatiné a v Kokořově. Roku 1462 ves patřila k Nekmíři. Po polovině 17. století měl Tatinou rod Götzů. Od 18. až do poloviny 19. století spadala Tatiná do majetku pánů z Vrtby, poté ji odkazem získali Lobkovicové z Křimic. K roku 1921 zde bylo 48 domů a 307 obyvatel. Tatiná byla dříve část Žilova, později se osamostatnila.\n\nV centru vesnice stojí zděná šestiboká kaplička svatého Jana Nepomuckého z roku 1823. V obci je několik historických bran. Významná je brána v čp. 6 s překladem nesoucí štít, opatřený vročením 1933 a monogramem stavebníka. Na pilířích brány do statku čp. 21 jsou umístěny plastiky lvů a pod nimi v ploše zdiva reliéfy snopů obilí. Dne 20. září 2008 byla při příležitosti setkání rodáků a oslav vzniku místního sboru dobrovolných hasičů slavnostně odhalena socha svatého Floriána, patrona hasičů.\n\n"}
{"id": "113639", "url": "https://cs.wikipedia.org/wiki?curid=113639", "title": "Skvrňov", "text": "Skvrňov\n\nObec Skvrňov se nachází v okrese Kolín, kraj Středočeský asi 22 km jihozápadně od Kolína. Žije zde obyvatel a v roce 2011 zde bylo evidováno 98 adres.\n\nSkvrňov je také název katastrálního území o rozloze 6,17 km.\n\nVes Skvrňov je poprvé zmíněna v roce 1295, kdy zde měli majetek Vlastek, Záviš, Byčeň, Smil, Jarohněv a Černín ze Skvrňova (\"Squirnow\"), doložení při vyměřování hranic Ratají nad Sázavou. V průběhu 14. a na počátku 15. století je uvedena ještě řada zemanů, užívajících přídomku \"ze Skvrňova\". Jejich vzájemné příbuzenské vztahy však nelze určit. Od roku 1364 se ve Skvrňově připomíná i majetek sázavského kláštera, neboť v tomto roce byl spolupatronem skvrňovského kostela i sázavský opat. Podrobnější údaje o majitelích Skvrňova po husitských válkách nejsou známy. Pouze je doloženo, že část vsi připadla v roce 1421 pánům z Kunštátu, v roce 1433 patřila jiná část vsi s dvorem sázavským benediktinům (jim patřila až do roku 1620) a další část s dvorem náležela před rokem 1462 Ofce ze Zásmuk a po její smrti v tomto roce připadla jako odúmrť králi Jiřímu z Poděbrad. Král odúmrť postoupil Ofčinu bratrovi Václavovi ze Zásmuk. V průběhu 2. poloviny 15. nebo na počátku 16. století byly se zásmuckým panstvím spojeny i další díly vsi a v roce 1543 je jako součást tohoto panství, které tehdy náleželo Adamovi z Říčan, jmenována i část vsi Skvrňov s tvrzí. A to je první a také jediná zmínka o skvrňovské tvrzi. Lze předpokládat, že ji vystavěl některý z majitelů vsi v průběhu 14. století a že zpustla po spojení se Zásmukami, kdy ztratila význam jako panské sídlo.\n\nVe vsi se nachází kostel sv. Havla, což je významný románský kostel postavený v první čtvrtině 13. století hutí sázavského kláštera. Kostel se v téměř neporušeném stavu dochoval dodnes, pouze v roce 1870 byla přistavěna sakristie s předsíní a v roce 1902 byl puristicky obnoven. Poslední oprava proběhla v letech 1992–1994. Jednolodní obdélný kostel vystavěný z pískovcových kvádrů je ukončen půlkruhovou apsidou, k jižní stěně je přistavěna sakristie s předsíní a před západním průčelím se tyčí třípatrová věž. V nejvyšším patře je prolomena potrojnými sdruženými okénky a je kryta střechou na dřevěných krakorcích.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Skvrňov \"(446 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Skvrňově, 2 hostince, kolář, kovář, krejčí, obuvník, 2 pokrývači, 5 rolníků, obchod se smíšeným zbožím, trafika, 3 truhláři.\n\n\nDopravní síť\n\nVeřejná doprava 2011\n"}
{"id": "113641", "url": "https://cs.wikipedia.org/wiki?curid=113641", "title": "Rochlov", "text": "Rochlov\n\nRochlov je vesnice v okrese Plzeň-sever, kraj Plzeňský. Žije zde obyvatel.\n\nPůvod jména Rochlov zřejmě pochází od jména původního majitele nebo od osobního jména Rochla (Profous, 3/1951 s. 577) Tím vzniká i přívlastek Rochlův – Rochlov (dvůr, či vesnice), někde také uváděno jako Rochlová, v němčině se pak uvádí \"Rochlowa\".\n\nNejstarší zmínka o Rochlově pochází z dochovaného berního rejstříku Plzeňského kraje z roku 1379. V tomto registru jsou uváděny Rochlovy dva: \"Velký Rochlov\", jehož část (6 polovin zemí) vlastnil Lev, který měl také podsedka v Erpužicích, a dále \"Malý Rochlov\", jehož jedna část tvořená třemi čtvrtinami popluží náležela Rackovi a druhá část, tvořená taktéž třemi čtvrtinami popluží, Onšovi (Emler 1876, 26).\n\nRochlovy jsou i dnes skutečně dva:\nOba Rochlovy jsou tak vzdálené vzdušnou čarou 15 km, avšak kvůli Hracholuské přehradě přes Stříbro 22 km.\n\nDřívější badatelé se domnívali, že Velký a Malý Rochlov byly dvě lokality blízko sebe, které splynuly v jeden celek – v nynější ves Rochlov u Nýřan (Sedláček 1908, 768; Bělohlávek 1985, 292, Ebel 1989, 1). V nových souvislostech však se však teprve ukázalo, že dnešní samota Rochlov je tím oním původním Velkým Rochlovem a dnešní obec u Nýřan je Malý Rochlov zmiňovaný v roce 1379.\n\nJiž zmiňovaný Lev měl v roce 1379 jednoho poddaného v Erpužicích, které jsou vzdálené od samoty Rochlov 3,5 km a také byl majitelem 1 km vzdálené Lomničky. V témže roce již existoval v Erpužicích farní kostel svaté Markéty. Roku 1380 koupil Lvík z Rochlova statek v Bezemíně za 63 kop českých grošů (Emler 1870, 461). Lev z roku 1379 je tu označen domáckou variantou jména, predikátem z Rochlova a koupil majetek v Bezemíně, sousedícím s (Velkým) Rochlovem, nynější samotou. Této lokality se také týká odúmrť po Lvíkovi a Chvalovi, kteří zemřeli roku 1395 (Chval byl asi držitel druhé části Velkého Rochlova, nicméně držitele dalších částí Malého a Velkého Rochlova nejsou známi a zůstává dosud otevřenou otázkou, zda původní majitelé byly leníky kladrubského a chotěšovského kláštera). Nárok na jejich pozůstalost si činili jejich bratři Ješek a Vlach, ale majetek získal dle dodatku odúmrtě jakýsi Chval z Očína (AČ XXXV, 232, 234, 235). Očín je od samoty Rochlova vzdálen 4 km (Rožmberský).\n\nV té době zcela jistě ještě neexistovala obec Rochlov. Velmi velká část dnešních měst a obcí pochází právě z období mezi 11. a 13. stoletím, stejně tomu tak je i u Rochlova. Jen předslovanské osídlení v nížinných oblastech asi do 350 m n. m. je starší. V průběhu celých věků přes území dnešního Rochlova i druhého Rochlova (dnešní samota u Lomničky) procházely důležité stezky, které měly zásadní vliv na rozvoj osídlení v tomto kraji. Z těchto důvodů mohly vzniknout i oba Rochlovy. Jsou od sebe vzdálené vzdušnou čarou 16 km a zřejmě byly původně majetkem jakéhosi Rochly, který mohl mít za úkol střežit část obchodní stezky. Ostatně i později měl zejména kladrubský klášter zásadní vliv na dění v Rochlově, některé majetky zřejmě patřily právě kladrubskému klášteru.\n\nV 15. století zřejmě za husitských nepokojů zanikl tehdejší Velký Rochlov, protože dále o něm jako o obci již nejsou zprávy, a byl snad po staletích obnoven jako hospodářský dvůr či hájovna. Ještě ve vojenské topografii z druhé půlky 18. století (Schaller 1788) není uveden (což ovšem neznamená, že jako samota v té době neexistoval). Další osudy se tedy týkají Malého Rochlova, dnešní obce u Nýřan. Je známo, že v Rochlově seděl roku 1406 Přech z Holedče (Sedláček 1908, 768), zřejmě totožný s k roku 1407 zmíněném Přechem z Rochlova, který byl tehdy ustanoven dodavatelem půhonu (obeslání) k soudu vladykům z Tlučné. Půhončím byl zpravidla jmenován man usedlý v blízkosti pohnaného (Friedrich 1929, 164). Protože je samota Rochlov vzdálena od Tlučné 21 km a ves Rochlov jen 7 km, měl by se Přech psát po nynější vsi Rochlovu. Podle toho, že v letech 1406 a 1407 změnil predikát, tedy vlastně adresu, lze soudit, že odešel z Holedče (u Žatce) a koupil či jiným způsobem získal nějaký majetek v Malém Rochlově, tedy v nynější vsi, těsně před rokem 1406. Přech z Holedče a potom z Rochlova jistě užíval, tak jako ostatní vladykové z Holedče, za znamení na štítě i v klenotu klobouk (Sedláček 1925, 212. 127).\n\nDrobnou zajímavostí je, že z kraje Rochlova pocházel Jakoubek ze Stříbra, narozený ve Víchově, což je vesnička vzdálená vzdušnou čarou od tehdejšího Velkého Rochlova pouhých 6 km. Jakoubek ze Stříbra byl spolužákem mistra Jana Husa, jeho nástupcem v Betlémské kapli a byl předním ideologem rozvíjejícího se husitského hnutí. (Kumpera 2004, 112). Jakoubek určitě znal Velký i Malý Rochlov, protože to byl kraj jeho rodiště.\n\nPísemné prameny v tomto období mlčí, protože nastala doba husitská. V této bouřlivé době docházelo k násilným událostem i v okolí Rochlova, když celé západní Čechy byly nástupištěm cizích vojsk v podobě kruciát. Jen Zikmundem podporovaná Plzeň byla dobývána husity čtyřikrát a ve směru hlavních komunikací té doby mnohokráte pochodovalo obrovské vojsko. Ozbrojené akce doprovázelo mnoho násilí, rabování, ničení. Plzeň sehrála v době husitských válek významnou úlohu. Byla katolickou oporou, podporována i samotným Zikmundem. Další významnou roli hrál tzv. plzeňský landfrýd (jednota feudálů) a jeho předák, mocný Bohuslav ze Švamberka, pán z Krasíkova. Plzeň totiž zajišťovala komunikaci po diplomatické a zpravodajské funkci s katolickou cizinou a zejména s Norimberkem.\n\nPoprvé prošla vojska kolem tehdy obou Rochlovů na samém počátku roku 1421, když Jan Žižka na svém tažení zřejmě z Klatov dobyl Chotěšov, Kladruby a dále Krasíkov. Ten pak neúspěšně obléhali plzenští. Ještě jednou se pokusili ho dobýt v roce 1422. Další mohutnou akcí, která se odehrála v roce 1427, byla čtvrtá křížová výprava proti husitům. Křižáci v počtu přes osmdesát tisíc mužů se rozhodli dobývat město Stříbro, jenže ještě před vlastním střetnutím uprchli před blížícími se husity. Další křížová výprava se chystala v Německu v roce 1431, tažení od Tachova bylo ukončeno bitvou u Domažlic, když husité přispěchali od Berouna. V letech 1433 a 1434 byla naopak husity téměř rok dobývána počtvrté Plzeň. Za vydatné pomoci ostatních měst, samotného Zikmunda a dalších katolíků se podařilo Plzeň ubránit.\n\nVojska často postupovala přímo ve směrech tehdejších hlavních směrů obchodních stezek, poblíž kterých ležel právě Rochlov Malý i Velký. Osud obou vesniček byl zřejmě velmi pohnutý, a je pravděpodobné, že v této době zanikl právě Rochlov Velký, případně tvrz na Rochlově Malém. Je také velmi pravděpodobné, že majitel Rochlova patřil k plzeňskému landfrýdu nebo ke katolickým pánům. Přímá zpráva sice není, ale lze tak usoudit z dochovaných zpráv o tom, že v době husitských válek se obojích Sekyřan zmocnil císař Zikmund, který Dolní Sekyřany v roce 1421 zastavil Václavovi z Blatnice a Horní v roce 1422 Janovi ze Švamberka.\n\nOd Přecha koupil jeho majetek v Rochlově Jan z Krsova. Po něm dědil syn Vilém Krs, který obtížil dědiny dluhem 100 kop grošů a své právo, které měl v Rochlově, převedl na Mikuláše Vrbického (věřitele?). Nějaké nároky na tento majetek vznesl Marek z Rochlova a mezi ním a pannou Kateřinou, dcerou Viléma Krse, vznikl spor. O tom všem existují zprávy roku 1485, kdy soud rozhodl, že Kateřině bude ponecháno její dědictví.\n\nJan Rochlovec měl syny Jakuba a Václava, kteří ovšem žili v Plzni. Už roku 1496 měl spolusoused, opatrný muž Jakub Rochlovec, v Plzni dům. Roku 1503 byl Jakub z Rochlova jmenován mezi urozenými panoši ručícími za Bavůrka ze Švamberka (Bavůrek byl loupeživý rytíř, který výrazně škodil Plzni a později byl popraven) v souvislosti s dvorem na plzeňském předměstí, ale roku 1510 je Jakub z Rochlova opět nazýván spoluměšťanem a slovutným mužem. Naposledy je Jakub Rochlovec připomínán jako majitel domu v Plzni, i když zadluženého, roku 1524. Václav či Vaněk Rochlovec je jako příjemce odkazů plzeňských měšťanů jmenován v letech 1510 a 1522 (Strnad 1905, 363, 390, 458, 615, 708, 735). Jakub žil patrně ve městě, ale držel stále ještě nezaplacený majetek v Rochlově po otci. Roku 1523 byl proto Jakub Rochlovec z Rochlova kladrubským klášterem zažalován z dluhu 100 kop míšeňských grošů. Jakub se však k soudu nedostavil (AČ XXXII, 386, 398, 610), čímž při prohrál a zřejmě musel majetek v Rochlově klášteru vrátit k roku 1524. Tento kladrubský díl Rochlova byl roku 1558 tvořený již jen dvěma „člověky“ (Profous 1951, 577) a v roce 1654 pouze jedinou selskou usedlostí (Doskočil 1953, 471). Po zrušení kláštera připadla ke statku Čeminy a byla před koncem patrimoniálního období (2 domy) přikoupena ke statku Rochlovu (Bystrický 1975, 12; Bystrický 1976, 335; Sommer 1838, 126).\n\nNěkdy před shořením desk zemských prodala manželka Jiříka Kočovského z Kočova Ofka z Chrástu Mikuláši Hošťálkovi z Hojnestu na Vlkýši díl Rochlova za 250 kop českých grošů. Z obnoveného zápisu z roku 1543 je zřejmé, že tento díl Rochlova byl tvořen pouze poplužním dvorem s poplužím, doslova se uvádí, že stateček představoval: „\"dvůr poplužní s poplužím, na kterém sedí Jan syn Jírův s dvořištěm pustým…\"“ Pokud je tedy zápis úplný, nepatřili ke statku ani žádní poddaní (Vavroušková 1935. 225). Na jednom ze dvou předpokládaných poplužních dvorů tedy již hospodařil poddaný, a poddanská usedlost patřící k tomuto dílu byla pustá. Je možné, že druhý poplužní dvůr byl přikoupen k sousednímu statku Vlkýši již někdy dříve. Jakub Rochlovec z Rochlova „a v Plzni“ nevybředal z dluhů, v roce 1524 byli dokonce věřitelem pohnáni k soudu rukojmí, kteří se za něj zaručili (AČ XXXIII, 181), a zdá se pravděpodobné, že po ztrátě kladrubského majetku v Rochlově byl nucen prodat i jeden ze zdejších poplužních dvorů. Tímto prodejem Rochlova zhruba na sto let patřil Rochlov k vlkýšské tvrzi. Ještě Mikuláš z Hojnestu zřídil v Rochlově výsadní krčmu (Ebel 1989, 3).\n\nMillachové měli rochlovský zámek a panství ve svém držení téměř 70 let. Za jejich působení došlo na zámku k několika přestavbám a data těchto přestaveb korespondují s daty, kdy se zámek dostal do rukou nového dědice. Byly provedeny některé úpravy v dispozici zámku, východní křídlo v 1. NP i 2. NP bylo rozděleno příčkami, vzhledem také k množícím se protipožárním nařízením došlo za Jana Kryštofa Arnošta k provedení podbitých podhledů stropů ve 2. NP. Jako hejtman si to mohl zcela jistě dovolit a zámek byl v té době zrekonstruován.\n\nPo Volfgangu Leopoldovi z Millachu dědila před rokem 1738 vdova Kateřina Sylvie roz. Cedvicová a roku 1748 jejich syn Jan Kryštof Arnošt (Ebel 1989 11-12; Bystrický 1975, 148).\n\nŠkolní kronika v roce 1909 uvádí, že v roce 1772 měl majetek hodnotu 61 tisíc zlatých s čistým ziskem 2 400 zlatých. K roku 1788 bylo v Rochlově celkem 22 popisných čísel a majitelem statku se zámečkem je krajský hejtman Klatovského kraje rytíř Jan Kryštof Arnošt z Millachu (Schaller 1788. 116). Roku 1791 se jeho syn, vrchní lajtnant pěchoty Jan Millach (zřejmě ne poprvé) oženil s Františkou Amandou (svatbu připomíná svatební smlouva z roku 1791, kde se uvádí, že v případě smrti manžela má vdova právo bydlet na rochlovském statku až do svého znovuvydání (Ebel 1989,12)) a už roku 1796 (ve školní kronice se uvádí k roku 1798) Janův syn (zřejmě z předešlého manželství) Baptista Millach jménem svého otce rochlovský statek prodal.\n\n\n\n"}
{"id": "113646", "url": "https://cs.wikipedia.org/wiki?curid=113646", "title": "Zimmerit", "text": "Zimmerit\n\nZimmerit byl materiál pastovité konzistence používaný za druhé světové války k ochraně tanků proti magnetickým minám.\n\nVyráběla jej firma \"Chemische Werke Zimmer AG\" v Německu.\nZimmerit byl podobný jemnému betonu, nanášel se zubovou stěrkou, která vytvářela charakteristický povrch.\nPo chemické stránce byl Zimmerit směsí síranu barnatého (40 %), polyvinylacetátu (25 %), okrového pigmentu (15 %), sulfidu zinečnatého (10 %) a deseti procent dřevěných pilin.\nHmota tedy neobsahovala žádnou antimagnetickou látku, princip její funkce byl ve vytvoření odstupu mezi kovem tanku a magnetickou minou, která z vozidla spadla díky vlastní váze nebo vibracím. Z obavy že odražené střely způsobují vzplanutí pasty Zimmerit byla v září 1944 pozastavena tovární nanášení (v polních podmínkách se Zimmerit nanášel až do října 1944). Obavy se nakonec nepotvrdily, ale již nedošlo k obnově továrního nanášení, protože to prodlužovalo výrobu pancéřových vozidel a hrozba magnetických min byla na frontě pro německé tanky minimální.\n\nUvedeny jsou jen typy, na které byl Zimmerit nanášen v továrně\n\n"}
{"id": "113649", "url": "https://cs.wikipedia.org/wiki?curid=113649", "title": "Jarmila Kratochvílová", "text": "Jarmila Kratochvílová\n\nJarmila Kratochvílová (* 26. ledna 1951 Golčův Jeníkov) je bývalá československá atletka, běžkyně na krátkých a středních tratích. Je držitelkou současného světového rekordu na 800 m v čase 1:53,28, který vytvořila 26. července 1983 v Mnichově. Tento rekord oslaví již 36 let své existence a je tak vůbec nejdéle platným světovým rekordem v oficiálních disciplínách v historii ženské atletiky. Kratochvílová drží také druhý nejlepší čas v historii v běhu na 400 metrů časem 47,99 s. (spolu s Maritou Kochovou je jedinou ženou v historii, která běžela \"čtvrtku\" v čase pod 48 sekund). Nyní se věnuje zejména trenérské činnosti. Na stejné trati pak drží stále halový světový rekord časem 49,59 s. Národní rekordy drží v ženské kategorii v disciplínách 100 m, 200 m, 400 m i 800 m. Svými výkony patří mezi nejlepší světové, evropské, československé i české atletky historie. Dne 28. října 2013 ji prezident Miloš Zeman vyznamenal medailí Za zásluhy.\n\n\nHala\n\nDráha\n\n\nDne 28. října 2013 ji prezident Miloš Zeman vyznamenal medailí Za zásluhy.\n\nPrvní knihu o svém životě napsala spolu s Miroslavem Kváčem roku 1985, druhou s názvem \"Fenomén Jarmila\" vydala v roce 2013.\n\nSvých nejlepších úspěchů dosáhla díky extrémní tréninkové zátěži ve spolupráci s trenérem Miroslavem Kváčem. V srpnu 2006 byla Kratochvílová nepřímo obviněna deníkem MF Dnes z užívání dopingu, ta však spolu s Kváčem tato obvinění odmítá.\n\nV únoru 2011 oznámil David Skopal z Advokátní kancelář Pokorný, Wagner & spol., že zastupuje Helenu Fibingerovou a Jarmilu Kratochvílovou a bude jejich jménem požadovat po Českém rozhlasu finanční kompenzaci kvůli tomu, že na stanici Vltava odvysílal hru Davida Drábka \"Koule\", jejíž hlavní postava, bývalá koulařka Milena, vykazuje společné znaky s Helenou Fibingerovou a postava Radmila s Jarmilou Kratochvílovou a obě postavy jsou ve hře obviňovány z dopingu, což právní zástupce sportovkyň považuje za porušení jejich práva na ochranu osobnosti. Podle Lidovek.cz chce v téže věci podat na Český rozhlas žalobu i Český atletický svaz.\n\n\n\n"}
{"id": "113650", "url": "https://cs.wikipedia.org/wiki?curid=113650", "title": "Chronologie období Sengoku", "text": "Chronologie období Sengoku\n\nObdobím Sengoku (: 戦国時代; \"Sengoku džidai\"), neboli obdobím válčících států, je označována éra japonské historie, trvající od konce 15. století až do počátků 17. století.\n\nPrameny se v přesném vymezení tohoto období různí. Některé uvádějí rozmezí let 1467–1573 (počátkem je zde zřejmě myšlen první otevřený konflikt – válka Ónin – mezi klanem Jamana a Hosokawa), jiné 1478–1605 (roku 1478 došlo k ukončení konfliktu mezi znepřátelenými klany Hosokawa a Jamana – jejich spor je považován za otevření éry Sengoku).\n\nJe nutno dodat, že podle názoru některých lidí, zabývajících se Sengoku Džidai, je toto období naopak vymezeno lety 1334–1570 (za počátek zřejmě považují zavraždění prince Morinagy a vyhlášení (císařem Go-Daigem) Takaudžiho Ašikagy nepřítelem trůnu, a období od roku 1570 do roku 1603 (jmenování Iejasua Tokugawy šógunem) obdobím znovusjednocování Japonska.\n\nExistují i názory, které za počátek Sengoku označují dobytí provincie Izu Sóunem Hódžó, ke kterému došlo roku 1491.\n\n\n\n\n\n\n\n\n\n\nToho roku se také mezi japonské daimjó dostaly muškety – Hinawadžu.\n\n\n\n\n\n\n"}
{"id": "113651", "url": "https://cs.wikipedia.org/wiki?curid=113651", "title": "Olešnice (okres České Budějovice)", "text": "Olešnice (okres České Budějovice)\n\nObec Olešnice se nachází v okrese České Budějovice v Jihočeském kraji. Žije zde obyvatel.\n\nPrvní písemná zmínka o vsi pochází z roku 1186, kdy zdejší obyvatelé (\"Olesnichani\") svědčili při převodu majetku.\n\nObec Olešnice se skládá ze tří částí na třech katastrálních územích:\n\n\n\nV dřívějším domě čp. 63, naproti kostelu, žil v letech 1935 až 1939 spolu se svojí družkou Marií Hokrovou podplukovník letectva in memoriam František Binder (22. října 1914 Hojná Voda – 4. března 1942 East Wretham, Norfolk, Spojené království), československý voják, příslušník Stráže obrany státu, člen Obrany národa, příslušník zahraniční československé armády ve Francii a příslušník britské RAF. Účastnil se bojů o Sudety a jako letecký střelec bombardovacích kompanií v okupované Evropě. Zemřel po boji s německým nočním stíhačem 4. března 1942 během letu k domovské základně RAF v Anglii.\n\n\n"}
{"id": "113652", "url": "https://cs.wikipedia.org/wiki?curid=113652", "title": "Knírač střední", "text": "Knírač střední\n\nKnírač střední je psí plemeno původem z Německa, ze kterého se postupně vyšlechtil knírač velký a knírač malý.\n\nStřední knírači patří mezi stará plemena psů. Postupně se vyvinuli z hrubosrstých pinčů střední velikosti. Už na středověkých obrazech a rytinách nacházíme vousaté a štětinaté psy, kteří by mohli patřit k předkům kníračů . Tito psi hlídali statky, doprovázeli formany a chytali ve stájích krysy a velké myši, proto získali někde stále užívané jméno stájový pinč . Počátek cíleného chovu se datuje ke konci 19. století. Tehdy samozřejmě knírači vypadali jinak než dnes. Na kníračích se mimo jiné hodnotila hebká srst. V novodobé historii se střední knírači používali jako služební psi, hlídači či jako společníci. Postupem času se cílenou miniaturizací vyvinuli malí knírači, kteří jsou stejně jako knírač velký samostatným plemenem.\n\nStřední knírač je středně velký pes, stavba těla je kvadratická, což znamená, že výška v kohoutku zhruba odpovídá délce těla. Fena může být v trupu mírně delší. Zvíře je podsadité, houževnaté, dobře osvalené, ne štíhlé nebo naopak těžkopádné. Hlava se silnými čelistmi je nápadná mohutným vousem, u vynikajících kníračů dosahujícím až k úrovni prsou. Dlouhé obočí zakrývá oči. Nosní houba je poměrně velká, černá. Oči kulaté, mají být co nejtmavší. Uši je v České republice zakázáno kupírovat, pak jsou klopené, trojúhelníkovité, špičkami přilehlé k lícím. Krátký, rovný, silný krk, hrudník má dosahovat až k loktům. Břicho je mírně vtažené, záda se lehce svažují k ocasu, mají být rovná. Ocas se většinou kupíruje na dva či tři články, někteří majitelé ho nechávají dlouhý; pak může dosahovat značné délky nebo se dokonce zakrucuje. Prsty jsou krátké, tlapka kočičí, uzavřená, drápy tvrdé, čistě černé.\n\nSrst knírače je hrubá, hustá, drátovitá, s hustou podsadou a dobře přiléhajícími pesíky, pouze na nohách může být jemnější. U středních kníračů je barvy pepř a sůl nebo černá. Je žádoucí, aby zbarvení bylo bez barevných příměsí. Černý knírač má být leskle černý, často se vyskytne načervenalé zbarvení vousu a obočí, které je na závadu. Tento nadbytek pigmentu není pro knírače typický, černí knírači mají více zdravotních problémů. Barva pepř a sůl patří k nejpůvodnějším zbarvením psů, je typická pro vlky, tzv. aguti-zbarvení. Dojem pepře a soli vzniká pravidelným střídáním pigmentované a nepigmentované části chlupu, který pak vypadá jako dikobrazí osten. Žádoucí je co nejhomogennější rozložení, ale většina psů má po těle rozložena tmavší a světlejší místa, např. tmavší masku a světlejší bradku, která dává psovi žádoucí neohrožený výraz \n\nStřední knírači jsou nebojácní, velmi temperamentní psi s osobností. Vynikají značnou inteligencí a lze je výborně vycvičit jako psy služební, lavinové, asistenční a obranáře. Knírači ovšem bývají dosti tvrdohlaví a celý život nepřestanou soupeřit o vůdčí místo ve smečce (v rodině), proto je vhodné, aby jejich majitel měl již nějaké kynologické zkušenosti a dokázal nesmlouvavě svému knírači vymezit hranice, za které pes nesmí, aby se z normálně poslušného zvířete nestal nezvladatelný domácí tyran. Správně vedený knírač bude celý život veselým, hravým zvířetem, které majitele poslechne a svou rodinu miluje. Střední knírač si nenechá od dětí nic líbit a oproti malému knírači se k dětem moc nehodí.\n\nPéče o knírače není nijak zvlášť náročná. Pes se cítí dobře v bytě i na zahradě a není pro něj třeba vymýšlet zvláštní zábavu jako pro chrty, ani nebude shánět do houfu děti či slepice jako pastevecká plemena. Knírač je nadšen z běžných procházek s majitelem, pokud je mu dána volnost, aby mohl uspokojit svou zvědavost a touhu po kontaktu s jinými psy. Pro tyto psy je vhodná např. soutěž agility. Ovšem jako teritoriální pes bude ohlašovat bouřlivým štěkotem každého kolemjdoucího a občas může podlehnout svému původu a bude se snažit pochytat všechny myši v okolí, přičemž do svých aktivit zahrne vše od velikosti pavouka do velikosti kočky.\n\nKnírač se pravidelně češe a po každém krmení by mu měl být umyt a pročesán vous. Samotného psa není třeba koupat, pokud není vyloženě špinavý, pak ovšem stačí opláchnout ho čistou vodou. Pokud pes rád plave, není třeba mu v tom bránit. Knírači se několikrát ročně trimují a pokud si to majitel přeje, může nechat knírače v létě ostříhat. Úpravu na výstavy je pro začínající chovatele jednodušší nechat na zkušenějších nebo na specializovaných salónech. Úprava kníračů v Evropě a USA se trochu liší.\n\nKnírači patří obecně mezi odolné psy. Vzhledem k tomu, že knírači nebyli nikdy módní rasou, nedocházelo k nadprodukci nekvalitních štěňat a plemeno středních kníračů není zatíženo žádnou významnou vadou, jak známe u plemen jiných. I vůči běžným psím nemocem jsou knírači poměrně odolní. U středních černých kníračů v posledních deseti letech dochází z ne zcela jasných příčin ve vyšším věku ke karcinomu zadních tlapek, který, není-li včas léčen, vede ke smrti psa. Střední knírači se dožívají 15—16 let, černí knírači o něco méně.\n\nFeny středních kníračů hárají obvykle dvakrát ročně, poprvé mezi 9—12 měsíci. Vrhy bývají početnější. Vhodný čas pro odběr štěněte je od 7. týdne. Mladá štěňata si dobře zvykají a rychle se učí.\n\nStřední knírač jménem Lux (Max) se objevil například v knize \"Osudy dobrého vojáka Švejka za světové války\" od Jaroslava Haška.\n\n"}
{"id": "113655", "url": "https://cs.wikipedia.org/wiki?curid=113655", "title": "Vilice", "text": "Vilice\n\nObec Vilice () se nachází v okrese Tábor v Jihočeském kraji. Správní oblast obce k sobě přiřazuje i malé obce Zátiší, Hrnčíře, Kříženec a přilehlou chatovou oblast. Žije zde obyvatel. Od roku 1999 patří do svazku 22 obcí v programu mikroregion Venkov.\n\nNa západ od Vilic se nachází Husí hora (531 m n. m.), na jejímž úbočí se na hranici lesa nachází chatová osada. Mezi Husí horou a Vilicemi je soustava tří rybníků, \"Velký Vilický rybník\", \"Vilecký rybník\" a rybník \"Biřička\", přezdívaných \"Prvák\", \"Druhák\" a \"Třeťák\". Z nich vytéká Vilický potok, který se pak vlévá do Blanice. Na jihovýchodě nad vesnicí ční kopec Hůrka (686 m n. m.)\n\nVilicemi vede silnice z Mladé Vožice do Načeradce, ve vesnici se nachází hospoda, kulturní dům a malé fotbalové hřiště. Součástí obecního úřadu je i malá knihovna. Z Vilic je autobusové spojení do Mladé Vožice, autobusová linka jezdí po trase Hrnčíře – Vilice – Bzová – Běleč – Mladá Vožice.\n\nPrvní písemná zmínka o obci pochází z roku 1377.\n\n\n"}
{"id": "113661", "url": "https://cs.wikipedia.org/wiki?curid=113661", "title": "Husí hora", "text": "Husí hora\n\nHusí hora je vrch na západ od Vilic. Husí hora je z větší části zalesněná, převažují jehličnaté porosty. Na východním úbočí Husí hory na hranici lesa se nachází chatová osada, na severozápadě pak kopec Vrchy (505 m), se kterým tvoří Husí hora při pohledu z dálky jeden celek. Po úbočí Husí hory, sedlem mezi Husí horou a Vrchy vede červená turistická značka z Mladé Vožice do Louňovic pod Blaníkem.\n"}
{"id": "113662", "url": "https://cs.wikipedia.org/wiki?curid=113662", "title": "Ammianus Marcellinus", "text": "Ammianus Marcellinus\n\nAmmianus Marcellinus (pravděpodobně 330, Antiochie nad Orontem – asi 395 nejpozději 400, patrně v Římě) byl ve 4. století římský historik.\n\nPocházel z Antiochie nacházející se na hranici dnešní Sýrie a Turecka), kde získal řecké vzdělání, přesto psal latinsky. Brzy vstoupil do armády, kde působil jako osobní strážce vrchního velitele (\"Magister militum\"). Bojoval v armádě císaře Juliana proti Alamanům a Peršanům, v roce 363 se účastnil tažení do Mezopotámie. Po smrti Juliana v roce 363 nejprve cestoval, poté se usadil v Římě, kde se věnoval historii a literatuře. Je považován za posledního významného římského historika.\n\nNapsal jediný velký spis, poději nazvaný \"Rerum gestarum libri\" nebo \"Res gestae\" (česky \"\"O tom, co se stalo\"\"). Jedná se o historické dílo, které mělo 31 knih (zachovaly se knihy 14 až 31). Dílo navazuje na Tacita, tzn. začíná smrtí císaře Domitiana (96) a končí smrtí císaře Valenta (378). Zachovány jsou roky 353 – 378, kde Ammianus líčí události z období jeho života. Z tohoto díla je patrná snaha o objektivní zpracování a je cenným pramenem o této době. Nevýhodou díla je jistá nejasnost způsobená básnickými obraty a tím, že autor nepsal v mateřském jazyce. Z díla je patrné, že autor byl odpůrce křesťanství a podporoval Juliánovu reformu, zároveň však kritizoval jeho sklon k pověrečnosti.\n\n\n"}
{"id": "113667", "url": "https://cs.wikipedia.org/wiki?curid=113667", "title": "Nová Paka", "text": "Nová Paka\n\nNová Paka () je město v okrese Jičín v Královéhradeckém kraji. Ve městě žije obyvatel. Leží v nadmořské výšce 427 metrů\n\nNejstarší zmínka o městě pochází z roku 1357 v souvislosti s dosazením faráře ke kostelu svatého Mikuláše. V této době bylo toto město nazýváno Paka Mladá (Jungpaka). Roku 1563 byla velká část města zničena požárem. V roce 1586 napadla město morová epidemie, která zhruba polovinu obyvatelstva zahubila. Dalších 450 obyvatel zahynulo při morové epidemii v roce 1625. Během třicetileté války muselo obyvatelstvo roku 1643 snášet plenění švédskou armádou, při kterém opět vyhořelo. Další požár v roce 1666 zničil budovy na hlavním náměstí. Požár město zachvátil i v letech 1710, 1827 a 1844. Důvodem častých požárů byla zejména výstavba ze dřeva.\n\nPrvní kamennou stavbou ve městě byl klášter paulánů. Podnět k výstavbě kláštera dal majitel zdejšího panství svobodný pán Rudolf z Tiefenbachu ve své závěti z roku 1650. Přípravné práce byly dle závěti zahájeny po jeho smrti v roce 1653. Výkopové práce začaly v roce 1654, základní kámen byl položen v roce 1655. Obytná budova však byla dokončena až v roce 1701. Stavba klášterního kostela v barokním stylu byla zahájena roku 1709, vysvěcen byl v roce 1724 a v následujících letech dokončen. Za autora je považován jeden ze žáků Kryštofa Dienzenhofera. Kostel poté sloužil přicházejícím poutníkům. Na vnitřní vybavení však nebyly peníze a tak pomohla sbírka mezi místními občany. Většina mobiliáře byla pořízena až v následujících osmi letech. K jeho vybavení patřily dva obrazy od Josepha z Fuehrichu, Josefa Zeleného a především obrazy Petra Brandla. Fresky zhotovil J. Kramolín. Za zmínku stojí i pozdně gotická Madona a soubor soch u varhan – dětské postavičky s hudebními nástroji v rukou tvořící orchestr. V roce 1737 bylo ke kostelu vystavěno kryté schodiště. V rámci josefínských reforem byl klášter zrušen. Do konventu byl na počátku 19. století přemístěn z Jičína vojenský vychovávací ústav pro děti. Od roku 1872 sloužila budova jako nemocnice.\n\n\n\n\nZ místních rodů se stal nejproslulejším rod Suchardů:\n\nFrantišek a Josef Maiznerovy nejstarší loutkoherci. Centrem tvorby Suchardů byl od roku 1896 tzv. Suchardův dům, který nechal postavit Antonín Sucharda mladší po svém návratu z Itálie podle návrhu architekta Jaroslava Breta. Na výzdobě domu se podíleli všichni členové rodiny i svědek svatby Anny Suchardové Mikoláš Aleš, který zde vytvořil sgrafito sv. Božetěcha. Dnes je zde expozice Městského muzea Nová Paka.\n\n\n\n\n"}
{"id": "113670", "url": "https://cs.wikipedia.org/wiki?curid=113670", "title": "Choustník", "text": "Choustník\n\nObec Choustník () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1282, kdy se připomíná \"Beneš de Huznich\".\n\n\n\n\n"}
{"id": "113672", "url": "https://cs.wikipedia.org/wiki?curid=113672", "title": "Babice (okres Olomouc)", "text": "Babice (okres Olomouc)\n\nObec Babice (německy \"Babitz)\" se nachází v Olomouckém kraji, okrese Olomouc, v podhůří Nízkého Jeseníku, asi 3 km severozápadně od Šternberka. Žije zde obyvatel.\n\nPrvní písemná zmínka o obci pochází z roku 1339, kdy se uvádí jako součást panství Šternberk. Už v roce 1405 ji ale Anna ze Šternberka odkázala šternberskému klášteru augustiniánů, jemuž patřila jako součást jeho žerotínského statku až do roku 1784, kdy byl klášter zrušen (v Babicích byl např. klášterní pivovar). Poté byly Babice spravovány náboženským fondem a v roce 1850 se staly samostatnou obcí. Jejich součástí bývala i osada Egrov (\"Egersdorf\"), která vznikla roku 1786 rozparcelováním klášterního dvora. Původně česká obec se v 19. století poněmčila, stala se tak po roce 1938 součástí Německem zabraných Sudet a po válce byla většina původních obyvatel vysídlena. Na konci 50. let 20. století zde byla objevena Šternberská madona. V letech 1974–1990 byly Babice součástí města Šternberka, od té doby jsou opět samostatnou obcí.\n\nV obci je základní a mateřská škola a také knihovna. V obci působí Sbor dobrovolných hasičů. V roce 2013 získala obec v krajském kole soutěže Vesnice roku oranžovou stuhu za spolupráci obce a zemědělského subjektu. Samospráva obce od roku 2010 pravidelně vyvěšuje moravskou vlajku.\n\n\n"}
{"id": "113673", "url": "https://cs.wikipedia.org/wiki?curid=113673", "title": "Všeruby (okres Plzeň-sever)", "text": "Všeruby (okres Plzeň-sever)\n\nVšeruby (v latinských textech \"Userob\", \"Serow\", \"Sverob\", \"Wserub\", \"Wsierub\", ) jsou město v okrese Plzeň-sever v Plzeňském kraji. Žije v něm obyvatel. Jižní částí obce protéká řeka Třemošná.\n\nPrvní písemná zmínka o vsi je z roku 1212. Ve 13. století se zmiňuje hrad, v 16. století již opuštěný. Roku 1900 žilo ve Všerubech 1115 Němců a 61 Čechů. Po roce 1945 byla německá většina obyvatel vysídlena. Dnem 29. února 2012 byl obci obnoven status města.\n\nNení známý ani rok povýšení na město ani rok získání znaku. Ten je doložen pečeťmi přibližně od 16. století. Na červeném štítě je stříbrné vodorovné břevno se zlatým damaskováním. Na štítem jsou jelení parohy se čtyřmi špicemi. Břevno zřejmě pochází z erbu pánů ze Všerub, parohy pak z erbu pánů z Gutštejna.\n\nPrávo užívat vlajku bylo obci uděleno rozhodnutím Poslanecké sněmovny Parlamentu České republiky dne 18. dubna 2014. Vlajka má rozměr šířky ku délce v poměru 2:3. List tvoří tři vodorovné pruhy, červený, bílý a červený, v poměru 3 : 4 : 3. Uprostřed listu černé jelení paroží.\n\n\n\n\n\n"}
{"id": "113674", "url": "https://cs.wikipedia.org/wiki?curid=113674", "title": "Úherce (okres Plzeň-sever)", "text": "Úherce (okres Plzeň-sever)\n\nObec Úherce se nachází v okrese Plzeň-sever v Plzeňském kraji. Žije v ní obyvatel.\n\nPrvní písemná zmínka o obci pochází z roku 1213.\n\nNa přelomu 19. a 20. století tu působil statkář a politik Vinzenz Hofmann, poslanec zemského sněmu a Říšské rady.\n\n\nObec Úherce je zajímavá rozlehlou obdélnou návsí se čtyřmi kaplemi v ohradních zdech usedlostí ve všech čtyřech světových stranách návsi. Jsou u č.p. 1, 19, 22 a 64.\n\n"}
{"id": "113675", "url": "https://cs.wikipedia.org/wiki?curid=113675", "title": "Přehýšov", "text": "Přehýšov\n\nObec Přehýšov se nachází v okrese Plzeň-sever v Plzeňském kraji. Žije v ní obyvatel.\n\n\nPrvní písemná zmínka o obci pochází z roku 1248.\n\n\n"}
{"id": "113676", "url": "https://cs.wikipedia.org/wiki?curid=113676", "title": "Chotíkov", "text": "Chotíkov\n\nChotíkov, dříve Kotíkov (), je obec v Plzeňském kraji v okres Plzeň-sever. Žije v něm obyvatel.\n\nPrvní písemná zmínka o obci pochází z latinské listiny z 25. června 1344, kterou se Sezema z Vrtby a jeho dva synové zavázali vyplácet klášteru v Plasích dvě kopy českých grošů ročně. V originále je Chotíkov označen jako \"Gothycaw\". Jméno obce Chotíkov vzniklo patrně z výrazu Chotíkův (tj. majetek, nejspíše dvůr). Během historického vývoje byla obec často rozdělená a její díly patřily k okolním panstvím (malesickým a křimickým). V obci bylo výrazné zastoupení německého obyvatelstva (v roce 1915 73% podíl) a byla součástí Sudet.\n\nV obcí působí několik spolků a sdružení: Sbor dobrovolných hasičů Chotíkov, rybářský spolek, hokejový klub HC Chotíkov a fotbalový klub FC Chotíkov 1932. Dále se zde nachází základní škola, mateřská školka, lékařská ordinace, kulturní sál, tři restaurace a kadeřnictví.\n\nPodstatnou část příjmu obce tvoří provoz skládky komunálního odpadu pro Plzeň. V roce 2008 probíhal spor o to, zda má být v areálu skládky vybudována velkokapacitní spalovna komunálních odpadů.\n\n\n\n"}
{"id": "113677", "url": "https://cs.wikipedia.org/wiki?curid=113677", "title": "Líšťany (okres Plzeň-sever)", "text": "Líšťany (okres Plzeň-sever)\n\nLíšťany jsou obec a vesnice v okrese Plzeň-sever v Plzeňském kraji. Obec zahrnuje dalších sedm vesnic. Celkem v ní žije obyvatel. Asi čtyři kilometry jižně od Líšťan se rozlévá vodní nádrž Hracholusky.\n\nPrvní písemná zmínka o Líšťanech se objevuje v zakládací listině kláštera v Kladrubech z roku 1115. Podle této listiny byla obec přidělena svobodnému sedláku Zinozirovi z Líšťan. Kromě Líšťan patřili ke klášteru mimo jiné i Pokmokly, Klenovice, Hůrky a další. Roku 1186 patří ke klášteru také dva kováři z Košetic. Kolem roku 1175 je možno doložit existenci samotného dvora v Luhově. Roku 1197 patřili Krukamice, Číhaná, Křelovice a Pernarec k majetkům kláštera v Teplé. Jako panské rody z té doby známé např. roku 1170 Gumpold von Bubra (z Bubnu). Roku 1212 rytíři ze Všerub, roku 1225 rytíři z Kokořova. Z roku 1269 pochází zmínka o Bohuslavovi z Líšťan. Jeho syny byli Bohuslav a Drslav z Líšťan. Na počátku čtrnáctého století byli zmiňováni další příslušníci rodu: Bušek, Sulislav a Mikuláš z Líšťan. Část vesnice patřila vladykům z Radíče.\n\nV roce 1369 tu seděli Jetřich a Půta z Gutštejna, příslušníci rodu, který ovládal širší okolí. Další rody, které zde postupně sídlily:\n\nRoku 1401 v Líšťanech zemřel Vilém z Gutštejna. V létech 1422 až 1426 byli patrony kostela Jan a Burian z Gutštejna, ale roku 1434 panoš Jan z Úlic. Od roku 1456 přešly Líšťany do držení rytířské rodiny z Hrádku. Roku 1462 se připomíná Bohuchval z Hrádku, seděním na Líšťanech. Roku 1522 zde byly v nedílu sestry Kateřina, Eliška a Anna z Hrádku, ale už roku 1523 byl předvolán za svědka ke komornímu soudu Vilém Příchovský z Příchovic, patrně manžel jedné ze sester. Roku 1552 a 1563 byl majitelem Jakub Černín z Chudenic, druhý manžel výše zmíněné Elišky z Hrádku. Panství Líšťany patřilo v roce 1590 bratrům Janu Ondřejovi a Karlovi Černínům z Chudenic, kteří jsou uvedeni v nápisu na křtitelnici z roku 1596 umístěné v líšťanském kostele.\n\nLíšťany zůstaly v držení černínské větve až do roku 1628, kdy Jan Karel Černín v době třicetileté války opustil pro víru zemi a před odchodem prodal statek Líšťany, „\"totiž tvrz Líšťany se dvorem poplužním, pivovarem a sladovnou při ní ležícím\"“, Václavu Příchovskému z Příchovic na Lomu. Ač se vojenské akce třicetileté války Plzeňska přímo nedotkly, byl hospodářský stav statku po úmrtí starého pána Václava Příchovského naprosto dezolátní. Komise složená z příbuzných zůstavitele, císařského rady Jana Karla Příchovského na Pšanech a dále Albrechta Příchovského na Svojšíně, konstatovala, že statek je zruinován a nestačí krýt dluhy, včetně splátek, předešlému majiteli Janu Karlu Černínovi. Jménem Václavových sirotků prodali komisaři roku 1644 za sníženou cenu statek „\"totiž tvrz Líšťany\"“ a další náležitosti Markétě Příchovské z Lub. Po jejím úmrtí převzal statek roku 1646 její manžel, Albrecht Kristián z Příchovic.\n\nRoku 1660 správci pozůstalosti Albrechta Kristiána Príchovského z Příchovic na Líšťanech prodali „dluhy zcela přetížený a zruinovaný stateček“ s poněmčeným názvem Lichtenstein, „\"totiž rytířské sídlo, pivovar a sladovnu, stromovku, dvě chmelnice a hospodářský dvůr\"“ a další Antonínu Steibachovi, hejtmanovi dolnosaských statků. Steinbachové jsou typickým příkladem rodiny, která těžila z neklidných dob třicetileté války a vynesla se nad ostatní. Původem ze severního Německa, sloužili příslušníci této rodiny po celé 16. a 17. století jako vojáci po celé Evropě. Za třicetileté války jeden z nich, Anton se vzmohl. Z vojáka se stal hospodářským správcem v Toužimi, nahospodařil si peníze a koupil si statky Hunčice, Krašovice, Radlovice, Vísku a Líšťany. Roku 1664 byl povýšen do rytířského stavu a dostal přídomek z Kranichsteina.\n\nRoku 1682 přechází panství Líšťany do majetku jeho syna Františka Benedikta Steinbacha z Kranichsteinu. Poslední jmenovaný je uváděn ve farních matrikách jako okresní hejtman okresu Plzeň a pán v Líšťanech, Hunčicích, Radimovicích a ještě dalších majetků. Zemřel 13. září 1704 a zanechal jako dědice svých statků syna Karla Maxmiliána Steinbacha z Kranichsteinu. Tento byl v roce 1715 povýšen na svobodného pána. Roku 1727 bylo panství Líšťany prodáno, včetně Krašovic, hraběti Juliu XaveruHamiltonovi, pánu na Dörrengruthu v Rakousku, který se zdržoval spíše na svých rakouských statcích. Roku 1759 přešlo líšťanské panství do vlastnictví Mikuláše Hamiltona. Ale již roku 1765 je zdědil hrabě Antonín Jan Nepomuk Hamilton. Rod Hamiltonů měl statek Líšťany v držení necelé půlstoletí.\n\nDne 7. ledna 1777 koupil panství od císařského polního maršálka Antonína Jana Nepomuka Hamiltona, císařský rada, vrchní nadlesní v království českém a přísedící českého gubernia říšský hrabě Josef Maxmilián Kinský na Pirkštejně, Svojci a Prášilech. Dědicem Josefa Maxmiliána byl hrabě Filip Kinský. V roce 1782 prodal panství svobodné paní Marii Anně Schirndingarové, rozené Haugvicové z Biskupic.\n\nRoku 1799 koupil statek Líšťany císařský komorník Maria Václav Bořek hrabě Dohalský z Dohalic, pán ze Staňkova, k dlouhé řadě statků, které již v Čechách vlastnil. Dohalský byl typem člověka, šlechtického soukromníka, užívajících racionálně svých statků a věnujícího pozornost jejich stavu. Hrabě Maria Václav Bořek Dohalský byl od roku 1779 manželem Marie Anny, rozené Steinbachové z Kranichsteinu, která vlastnila statky Luhov, Třebobuz, Hracholusky a Dolany. Hrabě Dohalský koupil v roce 1796 statek v Pňovanech a dvory od rytíře Aloyse Perglera z Perglasu. Roku 1804 koupil statek v Lipně. V témže roce odprodal statek Krašovice Josefu Raabovi. Centrem panství se stal Luhov. Hrabě Dohalsky zemřel roku 1824 a zanechal celé panství, mimo statku v Počernicích okres Kuřim, své ženě. Tato umírá 12. srpna 1825. Dědictvím ze závěti přešel veškerý majetek, mimo statku v Počernicích a domu číslo č. 792 v Praze na Koňském trh (Václavské náměstí), na synovce jejího manžela, svobodného pána Václava z Perglasu.\n\nNa základě pozůstalostního řízení zdědil roku 1825 panství Líšťany svobodný pán Maria Václav Perglar z Perglasu. Po smrti pána z Perglasu v roce 1853 získal panství Líšťany dědictvím svobodný pán Michael Dobřenský z Dobřenic. Z pozůstalosti tohoto Michaela Dobřenského panství se zámkem vydražil roku 1862 kníže Karel Löwenstein-Wertheim-Rosenberg a připojil je ke svým četným západočeským a německým statkům. Löwensteinům patřilo panství s líšťanským zámkem až do první pozemkové reformy. Ale v roce 1918, když byla zmenšována velká panství, získal líšťanský velkostatek finančník Emanuel Kumpera. 28. října 1925 přišlo do obce Líšťany pět českých legionářských rodin, kterým zde ministerstvo obrany postavilo selské usedlosti a ke kterým byla přidělena zemědělská půda od zdejšího velkostatku (asi 17 hektarů na každou usedlost).\n\nRoku 1934 byl líšťanský zámek převzat státním pozemkovým úřadem. Z Líšťan byl vytvořen zbytkový statek, který převzal úředník Emanuel Kumpera a později koupil doktor František Roh a užíval jej až do roku 1951, kdy byl statek se zámkem předán Československým státním statkům.\n\n\n\n"}
{"id": "113680", "url": "https://cs.wikipedia.org/wiki?curid=113680", "title": "Střelice (okres Brno-venkov)", "text": "Střelice (okres Brno-venkov)\n\nStřelice jsou obec v okrese Brno-venkov v Jihomoravském kraji. Rozkládají se v katastrálním území Střelice u Brna, v Bobravské vrchovině. Žije zde obyvatel.\n\nPrvní písemná zmínka o obci, která byla markraběcím statkem, pochází z roku 1375. Už roku 1229 však král Přemysl Otakar I. vyňal obec z pravomoci královského úředníka a soudil je brněnský sudí. Markrabě Jan po založení kartuziánského kláštera v Králově Poli roku 1375 daroval ves tomuto klášteru. Do jeho vlastnictví patřily Střelice až do zrušení kláštera roku 1782.\n\nNa počátku 17. století zde bylo 48 domů, pouze jeden z nich byl po třicetileté válce pustý. Roku 1750 zde bylo 57 domů. V roce 1790 zde bylo už 101 domů s 624 obyvateli, roku 1834 to bylo 122 domů a 747 obyvatel. Škola zde byla už před třicetiletou válkou. Po jejím zániku byla postavena roku 1819 nová.\n\nOd roku 1918 působí v areálu západně od centra Střelic sestry dominikánky, které si zde zřídily vlastní klášter.\n\n\nV roce 2003 se uskutečnil 1. ročník Střelického Strunobraní, které každoročně předvede odrůdovou přehlídku country a folk kapel ze širokého okolí.\n\nStřelice patří k několik obcím, v nichž se dodnes aspoň zčásti udrželo kulturní dědictví minulých generací, projevující se dosud živým místním nářečím, písněmi, tanci a některými dochovanými zvyky. Nositelem folklorních tradic zůstává především původní rolnické jádro nejstarší obce. Hody patří k tradičním svátkům snad každé moravské vesnice. Hody se na vesnici slaví jako křesťanský svátek i jako den hojnosti, veselí a blahobytu. V obci se tradičně konají počátkem léta na svátek Nejsvětější Trojice = mladé hody. A vždy třetí neděli v říjnu = staré hody (císařské posvícení zavedené císařem Josefem II.).\n\nHody vypadají následovně: Ve čtvrtek jede část stárků do vinného sklepa pro víno. V pátek ráno jedou stárci do lesa pro máji, poté strom odkůrují a vykope se díra. V podvečer za pomoci příbuzných a starších se máje postaví a následuje volná zábava, zpívání pod májou a následné hlídání máje. V sobotu ráno děvčata ozdobí taneční parket a po obědě jdou všichni dům od domu každého pozvat. Večer se koná zábava, na kterou často přijedou i krojovaní z jiných vesnic. Novinkou je půlnoční překvapení stárků. V neděli ráno se všichni účastní slavnostní mše v kostele. Samotná slavnost začíná odpoledne průvodem od sokolovny k hasičce na mladé hody a na staré od hasičky do sokolovny. Na mladé hody se navíc při průvodu dělají zastávky u stárek. Odpolední hodová veselice je spjata především s tančením besed, mašličkovým sólem a dětskými tanečky.\n\nDalší akcí jsou dožínky, které se konají jednou za pět let, na konci srpna. Jde o oslavu sklizně, kdysi spojenou s výjezdem pro poslední úrodu. Nyní akce probíhá formou průvodu s ozdobenými srpy, cepy, kosami a věnci, následuje předávání obilného věnce hospodáři.\n\nStřelický kroj v dnešní podobě se nosí od doby po první světové válce a patří do skupiny západomoravských krojů. Kroj se nosí při různých slavnostech, ale převážně na hodech.\n\nRukávce jsou nabrané rukávy po okrajích s lemovaným vyšíváním a naskládané do pravidelných záhybů. Jsou tuho naškrobené a nad loktem se zavazují tkanicí. U krku zdobené vyšívanou krajkou. Přední část se zapíná na knoflíčky popřípadě křapky. Rukávce jsou nad výšivkou ozdobeny barevnou pentlí.\n\nKordulka se obléká přes rukávce. Látka se používá brokátová a bohatě se zdobí podle vlastního vkusu. Zapíná se na háčky a šněruje se pentlí, provléknutou našitými kroužky. Děvčata si pod spodničky kolem pasu dávají různé výztuže takzvaná jelita, aby sukně byla co nejširší. Jelito je vlastně stočené plátno do ruličky.\n\nKroj je složen z pěti bílých plátěných sukní, kterým se říká šorce. Dříve se nosilo až sedm sukní. Škrobí se žehlením. Za syrova se sukně skládají do varhánků. U spodního okraje jsou zdobeny bílým vyšíváním. Délkou sahají do půli lýtek. Pod sukněmi se nosí bílé silonové punčocháče, dříve se nosily červené. Na nohou má stárka obuty černé střevíce.\n\nFěrtoch neboli zástěra ladí materiálem a našitou aplikací s mašlí a kordulkou. Zástěra se přivazuje na přední část sukní. Ze stejného materiálu je ušita i mašle, která splývá od pasu přes šorce na zadní straně kroje. Kolem krku má stárka připnutý krézl = je to pruh vyšívané, plátěné látky, bohatě nařasené a naškrobené stejně jako šorce. Je jemně navarhánkovaný po celé šířce ve dvou řadách nad sebou. Uprostřed je krézl ovázán pentlí stejné barvy jako je sepnuta kordulka.\n\nZjednodušeně řečeno jde o tradiční oděv obyvatel na zdejším území v dávných dobách. Původně se tento kroj nosil jen ve všední den a do práce. Později si šikovné ženy dovedly vytvořit slušivý celek na polosvátek. V dnešní době si jej pořizují děvčata a nosívají jej na hody a slavnosti do jiných vesnic. Tento kroj je ušit z bavlněné látky Je složen z jedné barevné sukně, jupky a jednobarevné zátěry – většinou bílé. Kroj doplňují hnědé silonové punčochy a černé boty.\n\nSkládá se z vesty, která je tmavě modré barvy. Vesta je ozdobena několika zlatými knoflíky na pravé straně a nad kapsičkami. Košile je bílé barvy a nemá límeček. Kolem krku, na prsou a na manžetách je ozdobena barevným vyšíváním, povětšinou vzorem květin. U krku místo límečku jsou poutka, kterými se provléká červená mašle. Tu dává stárka svému stárkovi. Kalhoty se nosí tmavé barvy. Někteří stárci mají kalhoty zastrčené do holínek. Ostatní nosí společenské kalhoty s polobotkami. Klobouk je černý s trikolorou a bohatým zdobením. Dívky chlapcům klobouk zdobí podle slavnosti. Na dožínky bývá nejvíce ozdoben živým kvítím a na ostatní slavnosti se používají umělé květiny a zrcátka.\n\nStřelické lidové písně z let 1865–1951 sbírala a zaznamenávala Františka Kyselková, učitelka v Ořechově a spolupracovnice Františka Bartoše a Leoše Janáčka. V letech 1978–1980 zařadili některé z nich, popřípadě jejich varianty ze sousedních obcí Zdenka Jelínková a Jaroslav Jurášek do svých edic lidových písní a tanců z Brněnska. Kromě toho shromáždili místní sběratelé záznamy asi 150 lidových, školních a jiných písní ve Střelicích zpívaných, a to v období od konce první světové války až současnosti.\n\nKe Střelicím se vztahují tyto písně: „Ty střelický láne“, „Ta střelická dědinečka“, „Ten střelické mlén“, „Ta střelická věž“, „Ta střelická mája tenká“.\n\n\n\n"}
{"id": "113681", "url": "https://cs.wikipedia.org/wiki?curid=113681", "title": "Kojetice (okres Třebíč)", "text": "Kojetice (okres Třebíč)\n\nKojetice (, něm. , odvozeno od osobního jména \"Kojata\", jinak také \"Kojetice na Moravě\") je obec nacházející se ve střední části okresu Třebíč, v Kraji Vysočina. Žije zde obyvatel. První písemná zmínka o obci pochází z roku 1349. Kojetice leží na řece Rokytné 7,5 km jihozápadně od bývalého okresního města Třebíče a 9 km severozápadně od Jaroměřic nad Rokytnou. Nadmořská výška obce se pohybuje mezi 480 m n. m. (rybník \"Pod Šibenem\") a 514 m n. m. (vrchol jižně od Kojetic). Samotná obec dnes leží v údolí. Na návrší k zámku Sádku je druhá část obce nazývaná \"Chalupy\". Ke Kojeticím přiléhá také nádraží, které je od obce odděleno a stojí 1 km jižním směrem za vesnicí.\n\nZe starších dob byla poblíž Kojetic nalezena kamenná broušená industrie, která je řazená do kultury keramiky nejstaršího neolitu.\n\nKojetice od starodávna náležely k majetku sádeckého panství. První písemná zmínka o obci pochází z roku 1349 v souvislosti se prodejem části lánů patřících k hradu Štěpána z Újezda jistému Jakubu z Kojetic. Část vesnice byla totiž již předtím zastavována sádeckými pány. Podle dostupných pramenů však existovaly Kojetice již dříve, snad ve 12. století, a jejich zakladatelem by měl být jistý \"Kojata\" z rodu Hrabišiců. V téže době měl vzniknou i hrad Sádek, jehož posláním bylo střežit Haberskou stezku. Jeho existence je však s jistotou doložena až k roku 1286, kdy je znám jako hrad \"Ungersberg\". Roku 1373 zakoupil Sádek od Jimrama z Újezda, syna Štěpána z Újezda, spolu se čtyřmi lány v Kojeticích Filip z Jakubova se svým synem, který předtím, již roku 1358, obdržel část Kojetic od Jakuba z Kojetic. Roku 1399 se Kojetice stávají majetkem Hynka z Valdštýna.\n\nNa počátku 15. století kvůli nepokojnému vladykovi Přechovi vstoupili Kojetice do širšího povědomí v celém království. Za husitských válek byl hrad Sádek obléhán husity a v důsledku toho byla vesnice s okolím vypálena. Dalším mezníkem v dějinách Kojetic je rok 1468, kdy byly opět, podobně jako Třebíč, vypáleny vojsky uherského krále Matyáše Korvína při jeho tažení na Moravu. V 16. století Kojetice se situace konečně uklidnila a Kojetice přešly z majetku zemanů, sídlících v kamenné tvrzi ve vesnici, zpět do majetku sádeckých pánů.\n\nV roce 1672 je v obci uváděno 6 celoláníků, 5 půlláníků, 9 čtvrtláníků a 5 chalupníků. Roku 1871 bylo jižně od obce na nově vzniklé trati 241 vystavěno nádraží \"Kojetice na Moravě\". Železnice zajistila lepší dopravní spojení s Jihlavou a Znojmem. Dopravu do nejbližšího města, Třebíče, však nezjednodušila. Lepšímu spojení obce i s vzdálenějším okolím pomohlo zřízení pošty roku 1885. Na začátku 20. století žilo v Kojeticích 7 celoláníků, 14 půlláníků a podsedníků a ostatní obyvatelé byli domkaři. V roce 1900 byla v Kojeticích postavena četnická stanice později, od roku 1945, stanice SNB a od roku 1990 Policie ČR.\n\nV letech 1980 až 1990 byly sloučeny obce Kojetice, Mikulovice, Horní Újezd a Vacenovice a sdílely jeden místní národní výbor. Do roku 2014 zastával funkci starosty Vladimír Chromý, od roku 2014 vykonává funkci starosty Mgr. Roman Vala.\n\nKojetice jsou vesnice ležící v České republice. Podle historického rozdělení náleží na Moravu, administrativně jsou řazeny do kraje Vysočina a okresu Třebíč. Nejbližším městem s rozšířenou působností je bývalé okresní město Třebíč ležící 7,5 km severovýchodně od Kojetic. Druhým nejbližším městem jsou Jaroměřice nad Rokytnou, které se nacházejí 8, 5 km jihovýchodně od vesnice. Sousedními obcemi jsou Mikulovice a Horní Újezd, které dohromady s Kojeticemi tvoří pomyslný trojúhelník a v letech 1980 až 1990 byly také spojeny.\n\nZ geologického hlediska se větší část obce se rozkládá na žulách a rulách. Západní část obce pak leží částečně na pararulách a usazených horninách. Ve východní části se pak vyskytují další přeměněné horniny. Geomorfologicky spadají Kojetice do Stařečské pahorkatiny, která je součástí Jevišovické pahorkatiny. V okolí se také nachází několik pahorků sopečného původu, nejbližšími jsou pahorky \"Sádek\", \"Čichna\" a \"Mikulovická hora\".\n\nObec Kojetice měla roku 1869 celkem 428 obyvatel. Po mírném poklesu, začal počet obyvatel vzrůstat až do roku 1930, kdy dosáhl vrchní hranice 494. Od té doby počet obyvatel Kojetic po poklesu kolísá okolo 450 obyvatel. Podle sčítaní lidu, domů a bytů z roku 2001 zde žilo 433 obyvatel, což je druhý nejnižší stav od roku 1869, z toho 224 žen a 209 mužů. Nejvíce obyvatel pak bylo ve věku 20–29 let. Národnostní složení obyvatel vesnice bylo poměrně homogenní – 362 obyvatel se hlásilo k národnosti české, 57 k národnosti moravské a z ostatních národností byla zastoupena pouze národnost slovenská, ke které se přihlásil jeden občan, a národnost ukrajinská, zastoupená dvěma občany.\n\nZe 433 obyvatel bylo v roce 2001 226 věřících, z toho 215 se hlásilo k Římskokatolické církvi, tři obyvatelé k Českobratrské církvi evangelické a pouze jeden občan k Pravoslavné církvi v českých zemích a na Slovensku. V obci se nenachází ani kostel ani kaple, svou faru mají Mikulovice v Horním Újezdě.\n\nDle plánů má v budově bývalé školy v Kojeticích vzniknout tzv. komunitní dům pro seniory se šesti byty, měly by být vybudovány v roce 2018.\n\nJiž ve starověku vedla v blízkém okolí Kojetic významná obchodní stezka zvaná \"Haberská\", která vedla přes Čáslavice, Kojetice, Stařeč, Přibyslavice a Brtnici, kde se křížila se stezkou \"Lovětínskou\", později zvanou i \"Třebíčská stezka\", ta vedla od starého Brna, přes Zastávku u Brna, Vladislav, Trnavu a končila v Lovětíně. Bezpečnost obchodníků putujících po stezce tehdy měl za úkol střežit hrad Sádek.\n\nDnes jsou Kojetice s nejbližším městem Třebíčí spojeny silnicí přes Mastník a Stařeč západním směrem, nebo východním směrem přes Mikulovice a Slavice. V obou směrech je společností ICOM transport zajištěna příměstská autobusová doprava.\n\nŽelezniční spojení obce zajišťuje nádraží \"Kojetice na Moravě\", ležící na trati 241 ze Znojma do Okříšek postavené v roce 1871. Dnes je nádraží využíváno turisty mířícími na hrad Sádek. Ve stanici staví pouze osobní vlaky, rychlíky jí projíždějí bez zastavení. K stanici přiléhá také vlečka zavedená do areálu společnosti \"ADW Agro\". Zajímavostí jsou také dva historické pákové semafory postavené poblíž.\n\nOd roku 1924 byla poblíž obce otevřená cihelna. Roku 1930 k ní přibyl ještě kamenolom. Oba podniky již zanikly.\n\nDnes v Kojeticích sídlí několik významných hospodářských objektů. Nejvýznamnější společností zde je asi \"ADW Agro\", která má zemědělský areál s čerpací stanicí nedaleko kojetického nádraží. Společnost se zaměřuje především na výrobu krmných směsí a ochranných přípravků pro zemědělce. Sesterská společnost \"ADW Bio\" otevřela v Kojeticích roku 1999 čerpací stanici, do které dodává vlastní ekologická paliva.\n\nDalší významnou společností, která má své sídlo a provozovnu v Kojeticích, je lisovna plastů \"Hekuplast\". Společnost vyrábí plastické hmoty litím do forem. Věnuje se také dodávání plastových součástek pro automobilový průmysl. Posledním významnějším hospodářským činitelem je \"ZD Výčapy\", které má v Kojeticích svou pobočku. Vedle toho působí v Kojeticích ještě několik menších firem a podnikatelů.\n\nObchodní sféru tvoří v Kojeticích obchod se smíšeným zbožím, hostinec a informační centrum. Česká pošta v rámci programu Pošta Partner jedná v roce 2016 o zrušení pošty a jejím provozování třetí osobou.\n\nOd roku 1887 se ve vedení obce vystřídalo 21 představitelů. Starostou Kojetic do roku 2014 byl \"Vladimír Chromý\", ten se úřadu starosty ujal 9. května 2005 po odstoupení bývalé starostky Mgr. Jaroslavy Uhrové. Od roku 2014 vykonává funkci starosty Mgr. Roman Vala.\n\nPod hradem Sádek vznikly nejsevernější vinice znojemského vinařského regionu. Součástí tohoto „\"vinařského a kulturního centra\"“ je hotel s restaurací, vinné sklepy, vinotéka, amfiteátr a přírodní park s naučnou stezkou. Obec má i své koupaliště, které leží vedle silnice do Třebíče. Obec v roce 2017 postaví novou obecní vinici, ze které chce získávat vlastní víno. Obec vlastní malý vinný sklípek, který budou používat na skladování vlastního vína, pěstovat bude odrůdu Solaris a první víno by mohla získat přibližně za tři roky. Vinice byla vysázena 19. dubna 2017, bylo vysázeno 300 rostlin.\n\nV obci působí několik dobrovolných sdružení. Většina z nich je sportovně zaměřená. \"SK Kojetice\" je fotbalový oddíl působící v krajském přeboru. Družstvo se dlouhodobě objevuje na předních místech soutěže a již několikrát obsadilo druhé místo. Vedle koupaliště se ve vesnici nachází také tenisové kurty, na kterých hraje tenisový oddíl čítající téměř 50 členů. Kurty jsou také hojně navštěvovány turisty. Součástí areálu je i hřiště pro hraní odbíjené. Významným činitelem v oblasti sportu je též jednota \"Sokol Kojetice\" založená roku 1922, která vlastní již zmíněné tenisové kurty a sokolovnu z roku 1927. Během roku pořádá Sokol několik kulturních akcí, zvláště plesů a tanečních zábav.\n\n\"Sbor dobrovolných hasičů\" byl v Kojeticích založen roku 1900. Dnes se dvě družstva hasičů zúčastňují okresních soutěží.\nOd roku 1886 působí v Kojeticích samostatná jednotřídní „obecná“ škola. Roku 1913 byla rozšířena na dvojtřídní. Další vývoj škola zažila v po druhé světové válce, kdy k ní byl až od zámku roku 1956 přiveden vodovod a následně k základní škole o čtyři roky později přibyla i škola mateřská. Ředitelkou školy je od 1. srpna 1999 Mgr. Jaroslava Uhrová. V současné době má škola kapacitu 40 žáků, disponuje školní jídelnou a družinou. Ve školním roce 2008/2009 navštěvovalo školu i přes její kapacitu pouhých dvanáct žáků. To byl znatelný pokles, vzhledem k tomu, že v roce 2005 to bylo o osm žáků více. Kvůli poklesu počtu dětí ve vesnici se již několikrát diskutovalo o jejím zrušení. Kulturu v obci podporuje také \"Obecní knihovna\" s 2584 svazky knih sídlící na obecní úřadě.\n\nDřívějšími spolky byly \"Národní jednota pro jihozápadní Moravu\" a \"Omladina\" založené roku 1911 a spolek \"Domovina\" z roku 1924.\n\nSvůj farní úřad vždy měly Kojetice v sousední obci Horním Újezdě. Z tohoto důvodu mají Kojetice v obecní pečeti apoštoly Petra a Pavla, jimž je zasvěcen tamní kostelík. Novější pečeť je pak ještě okolo opatřena nápisem \"Pečeť obce Kojeticky\". S Horním Újezdem Kojetice dříve sdílely i školu.\n\n\n\n\n\n"}
{"id": "113682", "url": "https://cs.wikipedia.org/wiki?curid=113682", "title": "Lesná (okres Třebíč)", "text": "Lesná (okres Třebíč)\n\nObec Lesná (do r. 1947 Valdorf) se nachází v okrese Třebíč v Kraji Vysočina. Žije zde obyvatel.\n\nPrvní písemná zmínka o obci pochází z roku 1715.\n\nDo roku 2014 zastával funkci starosty Karel Polenda, od roku 2014 vykonává funkci starosty Bc. Ivo Jeřábek.\n\nV roce 2017 byla schválena dotace kraje Vysočina pro udržení malých obchodů ve vesnici, Lesná je jednou z podpořených obcí.\n\nNedaleko obce pramení řeka Brtnice. Obec se nachází v území Zašovického hřbetu, kdy se nachází nedaleko od nejvyššího bodu tohoto útvaru, tímto bodem je hora Mařenka (711 m n. m.).\n\n\n\n"}
{"id": "113683", "url": "https://cs.wikipedia.org/wiki?curid=113683", "title": "Lhotice (okres Třebíč)", "text": "Lhotice (okres Třebíč)\n\nObec Lhotice (česky do roku 1960 \"Horní Lhotice\"; německy \"Lhotitz\", \"Elhotitz\") se nachází v okrese Třebíč v Kraji Vysočina. Žije zde obyvatel.\n\nPrvní písemná zmínka o obci pochází z roku 1361. V roce 1939 měla obec 251 obyvatel. Okr. úřad se nacházel v Moravské Budějovice, Okr. soud v Jemnici, Kraj. soud v Jihlavě. V obci se nalézala parní cihelna Josefa Schlegelhofera (1945 národní správa MNV Jemnice), hostinec s trafikou Theodora Hrbka, kovárna Šimona Brandla, krejčovská dílna Václav Hlavsa, švadlena Anna Řídká, pokrývačství Antonín Veverka a obchod se smíšeným zbožím Kadrnožkové Emilie. Zemědělské usedlosti: Břečka, František, Dörrer Antonín, Fuchs Tomáš, Fuchsová Františka, Göthaus František, Jordánek Karel, Křivánek František, Nekula, František, Řídký Karel, Svoboda František, Šimka František, Švejda Josef, Tříletá Františka, Tříletý Václav, Šimka Josef. V letech 2006–2010 působil jako starosta František Švejda, od roku 2010 do roku 2014 tuto funkci zastával Svatopluk Fuks, od roku 2014 vykonává funkci starosty František Ondrák.\n\n\n\n\n"}
{"id": "113684", "url": "https://cs.wikipedia.org/wiki?curid=113684", "title": "Kozlany (okres Třebíč)", "text": "Kozlany (okres Třebíč)\n\nKozlany (německy \"Kozlan\", \"Koslau\") jsou obec v okrese Třebíč, severně od vodní nádrže Dalešice. Žije zde obyvatel.\n\nPrvní písemná zmínka o obci pochází z roku 1104. Do roku 1919 byla obec součástí obce Koněšín. Mezi lety 1949 a 1951 byla obec součástí okresu Velká Bíteš.\n\n\n\n"}
{"id": "113688", "url": "https://cs.wikipedia.org/wiki?curid=113688", "title": "Los", "text": "Los\n\nLos má více významů:\n\n"}
{"id": "113690", "url": "https://cs.wikipedia.org/wiki?curid=113690", "title": "Los evropský", "text": "Los evropský\n\nLos evropský (\"Alces alces\") je největší zástupce čeledi jelenovitých. Žije v severních lesích Evropy, Asie a Ameriky. Je původním zvířetem i ve střední Evropě, kde byl však v 15. století vyhuben. Jedná se o geologicky mladý druh (doklady až od pleistocénu, cca před 80.000 lety. Z vývojového hlediska stojí los mezi ostatními jelenovitými poměrně osamoceně. Studium chromozomomové výbavy a molekulární analýzy prokázaly, že jeho nejbližším příbuzným mezi žijícími jelenovitými je překvapivě srnec obecný.\n\n\nDospělý samec: váha 220–450 kg (výjimečně i přes 500 kg), délka těla 2–3 m, výška v kohoutku 180–235 cm.\n\nLosice: celkově menší, váží 275–375 kg.\n\nLosi mají šedohnědou až černou srst, na krku jim vyrůstá hříva. Velká protáhlá hlava je zakončena silným přečnívajícím horním pyskem. Losi jsou dobře vybaveni pro pohyb v měkké půdě. Jejich nohy vybavené roztažitelnými spárky mají velkou našlapovací plochu. Mohou se pohybovat i rychlostí 50 km/h. Dobře plavou. Paroží losího býka může vážit až 20 kg a dosáhnout rozpětí 160 cm. Tvarem připomíná lopaty. Losi ho každý rok shazují. Dožívají se až 20 let.\n\nDospělosti dosahují losi ve 2,5 letech. Říje probíhá od srpna do října, obvykle v září. Samci se při ní ozývají sténavým nebo kvílivým hlasem. Na rozdíl od jiných jelenovitých nevytvářejí harém samic, ale páří se s několika samicemi postupně. Losí býci jsou v době říje velmi agresivní a mohou zaútočit i na člověka nebo dokonce na automobil. Doba březosti je okolo 36 týdnů, samice rodí 1 až 3 mláďata, která kojí asi 4 měsíce.\n\nV létě se losi zdržují ve vlhkých biotopech s bohatými porosty v okolí vody. Živí se listy bříz, vrb a jeřábů, vodními a bažinnými rostlinami. V zimě dávají přednost sušším stanovištím. Samci žijí osaměle, samice s mláďaty v malých skupinách.\n\n Los byl v Českých zemích vyhuben už v průběhu středověku. Že u nás běžně žil, nasvědčují i názvy řady osad, podobně jako např. u zubra a pratura. V případě losa jsou to např. Losenice, Losiny nebo Losín. U některých názvů je však spojení s výskytem losa sporné, protože slovo los má v češtině více významů. Místní název, zdánlivě odvozený od výskytu losa, tak v některých případech vznikl v souvislosti s losováním – (Velké Losiny) nebo odvozením od vlastního jména lokátora obce, pána z Losu – (Nový Losimtál).\n\nV průběhu 16. a 17. stol. došlo v Čechách k několika neúspěšným pokusům o reintrodukci losa, např. na Křivoklátsku. V roce 1957 byl v severních Čechách zaznamenán výskyt jedince migrujícího z Polska. Koncem sedmdesátých let 20. století se u Nové Bystřice v jižních Čechách losi poprvé od svého vyhubení v Českých zemích opět rozmnožovali. V osmdesátých letech migrovalo asi 10 jedinců mezi Třeboňskem a Šumavou.\n\nV roce 2005 byl zaznamenán výskyt losí samice s mládětem v okolí Bílého Kostela nad Nisou a ve východní oblasti Lužických hor v okolí Jitravského sedla a Hvozdu.\n\nV roce 2006 byl zaznamenán opětovný výskyt losa v Lužických horách v oblasti Jedlovských rybníků a Křížového buku. Tentokrát se jednalo o samce s rozvinutým parožím.\n\nOd roku 1973 se los evropský trvale vyskytuje v oblasti Lesní správy Vyšší Brod, zprvu pouze na Svatotomášsku, nyní na celé lesní správě. Trvalá losí populace je odhadována na cca 10 kusů. Každoročně jsou zřetelná pobytová znamení (trus, stopy, škody na jedli, okus na jeřábu ptačím a dalších dřevinách, poškozené oplocenky atd.), losi byli opakovaně fotografováni a filmováni. V letech 2003 a 2017 došlo ke srážkám aut s losy, pro řidiče to vždy dopadlo relativně dobře (poškozené auto), los ze srážky v roce 2003 je vypreparován v informačním středisku NP Šumava ve Stožci. V roce 2017 byly na Šumavě zaznamenány tři srážky automobilu s losem.\n\nV září roku 2007 byl los evropský spatřen a pozorován u obce Klec na Jindřichohradecku a v dalších letech na Třeboňsku, v okolí Českých Budějovic a Veselí nad Lužnicí, v lesích k okolí zámku Jemčina, až do oblasti osady Cikar a v lesích v okolí Horusic a na březích Horusického rybníka\n\nV říjnu 2017 byl spatřen jedinec na Olomoucku. Jednalo se o tříletého samce, kterého sledovala Agentura ochrany přírody a krajiny ČR. Díky hlášeným pozorováním mohli správci přírody zrekonstruovat celou jeho trasu. Jeho pohyb byl sledován od obce Drahanovice, Slatinice, Olšany přes Větrovany až k Dolanům na Olomoucku. Pravděpodobně se jednalo o jedince migrujícího z Polska nebo z jižních Čech, kde populace losa evropského úspěšně žije už 40 let v okolí Lipna.\n\nV 80.–90. letech 20. století bylo doloženo jeho rozmnožování a výskyt v oblasti Rožďalovických rybníků. Koncem 90. let však losi ze zdejší krajiny vymizeli.\n\n Již v paleolitu byl los oblíbenou lovnou zvěří člověka, jak o tom svědčí dochované jeskynní malby (Skandinávie), petroglyfy (střední Asie, Sibiř) a hliněné i kostěné sošky (Sibiř). Ve starověku se vyobrazení losů objevují na skythských špercích i textiliích. Autorem nejstarší písemné zprávy o losech je Gaius Julius Caesar, který ve svých Zápiscích o válce galské tvrdil, že los spává opřený o stromy, protože nemá v nohou klouby a nemůže si lehnout. Losa prý bylo možné ulovit jen tak, že lovec nařízli strom, o který se zvířata ve spánku opírala; naříznutý strom se pod vahou losů zřítil, zvířata upadla a protože nemohla vstát, bylo je možné živá chytit. Od Caesara se tento nesmysl dostal i do středověkých bestiářů.\n\nV Českých zemích byl los vyhuben pravděpodobně v 15. století. Uvádí se, že o jeho dřívějším rozšíření snad svědčí některá místní jména. V polovině 16. století už byli v českých zemích losi vyhubeni a arcivévoda Ferdinand Tyrolský se neúspěšně pokusil o jejich zpětné vysazení na Křivoklátsku. K dalším obdobným pokusům došlo i v 17. století, ani ty však nebyly úspěšné. Los se do naší přírody vrátil teprve ve 2. polovině 20. století.\n\nVe Švédsku, Finsku, Rusku a zřejmě i na Sibiři lidé experimentovali s domestikací losa. Losi byli chováni pro maso, kůži i mléko, jemuž se připisovaly léčivé účinky proti tuberkulóze. Los se však neukázal být perspektivním chovným zvířetem: je svéhlavý, nelze ho chovat ve velkých stádech, vyžaduje velký prostor, má specifické potravní nároky a rozmnožuje se pomalu. Již od 16. století jsou doloženy pokusy využít losa k jízdě v bažinatých oblastech Švédska a Finska. Podle finského eposu Kalevala jezdil na losu čarodějný pěvec Väinämöinen. K jízdě se však losi rovněž neosvědčili. Kromě svéhlavosti zvířat se ukázala být problémem jejich jemná kůže, především na čenichu, která velmi trpí při kontaktu s ohlávkou a uzdou. Někteří panovníci, například švédský král Karel XI. nebo ruská carevna Kateřina II., používání losů k jízdě dokonce zakazovali, aby je nemohli používat pašeráci a lupiči, prchající před zákonem.\n\nLos evropský je chován v přibližně 120 evropských zoologických zahrad. Nejvíce přitom ve Švédsku, kde se nachází řada specializovaných losích parků. V České republice je tento druh chován v pěti zoo:\n\n\nPrvní los evropský v Zoo Praha pocházel ze zoo ve finských Helsinkách. Jednalo se o samici a v Praze žila v letech 1936 až 1999. Další samice je doložena z let 1949−1951. V průběhu 50. a 60. let 20. století docházelo k rozsáhlým transportům zvířat ze Sovětského svazu do západní Evropy. Díky tomu se v Praze nakrátko objevili i další jedinci. První los se v Zoo Praha narodil v roce 1974, ale nepodařilo se jej odchovat. První úspěšný odchov byl zaznamenán až o šest let později. Etapa dlouhodobých úspěchů v chovu (a odchovech) přišla ale až po roce 2000. Např. 3. května 2016 se narodilo mládě samici Šárce; otcem byl samec Krille. Ke konci roku 2017 žil v Praze samec a čtyři samice. V březnu 2018 byl z Tierparku Hellabrunn v Mnichově dovezen nový samec. Na konci roku 2018 tak byli chováni dva samci a tři samice. V květnu 2019 se narodil samec losa.\n\nZoo Praha chová losy v expozičním celku Severský les v horní části zoo. Druhá skupina žije v Chovné a aklimatizační stanici Zoo Praha v Dolním Dobřejově.\n\n\n"}
{"id": "113691", "url": "https://cs.wikipedia.org/wiki?curid=113691", "title": "Severozápadní semitské jazyky", "text": "Severozápadní semitské jazyky\n\nSeverozápadní semitské jazyky jsou jednou ze tří podskupin semitských jazyků. Jelikož vnitřní dělení semitských jazyků odpovídá i jejich geografickému rozšíření (alespoň ve starověku), severozápadní skupina zahrnuje jazyky rozšířené v oblasti Sýrie a Kenaánu, tedy přibližně na území dnešních zemí Sýrie, jihovýchodního Turecka, Izraele, Palestiny, Jordánska a Libanonu.\n\nSeverozápadní semitské jazyky se dále dělí na dvě větší skupiny, na aramejskou a kenaánskou.\n\nAramejská skupina zahrnuje aramejštinu a její odnože a formy, jichž bylo v průběhu staletí velmi mnoho. Do této skupiny spadá i samalština, pokud ji považujeme za samostatný jazyk.\n\nKenaánská skupina obsahuje féničtinu a její formy (bybloskou féničtinu, punštinu aj.) a hebrejštinu a její formy moabštinu, pravděpodobně i amonštinu a edomštinu.\n\n"}
{"id": "113700", "url": "https://cs.wikipedia.org/wiki?curid=113700", "title": "Čtrnáctideník", "text": "Čtrnáctideník\n\nČtrnáctideník (nebo také dvoutýdeník) je periodikum vycházející každých čtrnáct dní.\n\nČeské čtrnáctideníky:\n\nAmerické čtrnáctideníky:\n\n\n"}
{"id": "113701", "url": "https://cs.wikipedia.org/wiki?curid=113701", "title": "Bronislava Herbenová", "text": "Bronislava Herbenová\n\nBronislava Herbenová, rozená Foustková, (20. října 1861 Brno – 7. března 1942 Praha) byla česká autorka knih pro děti a překladatelka z ruštiny a francouzštiny.\n\nNarodila se v Brně v rodině spisovatele Viléma Foustky. V roce 1870 se rodina přestěhovala do Prahy, tam Bronislava navštěvovala městskou vyšší dívčí školu a C. k. český ústav ke vzdělání učitelek. V letech 1880–91 vyučovala na obecných školách v Karlíně a Královských Vinohradech. V roce 1892 se vdala za spisovatele Jana Herbena a pak spolu pracovali v redakci časopisu Čas.\n\n\n"}
{"id": "113702", "url": "https://cs.wikipedia.org/wiki?curid=113702", "title": "Obecní dům", "text": "Obecní dům\n\nObecní dům (původním názvem Obecní dům Král. hl. města Prahy, nazývaný též např. Obecní dům u Prašné brány nebo Reprezentační dům hlavního města Prahy) čp. 1090 je jedna z nejznámějších secesních staveb v Praze. Stojí na náměstí Republiky (or. č. 5), v sousedství Prašné brány naproti domu U Hybernů. Slouží především reprezentačním účelům a kulturním akcím (koncerty, výstavy).\n\nNa místě dnešního Obecního domu stála původně rezidence českých králů, Králův dvůr. Tento komplex nechal vybudovat kolem roku 1380 Václav IV. jako své sídlo, a poté dvůr ještě sloužil jako sídlo panovníků v letech 1383–1484. Kromě paláce zahrnoval i domy pro dvořany, lázně, lvinec a zahradu. Po Václavu IV. zde sídlil jeho bratr Zikmund Lucemburský, jeho zeť Albrecht II. Habsburský, Ladislav Pohrobek, Jiří z Poděbrad a Vladislav Jagellonský, který ze Starého Města přesídlil zpět na Pražský hrad.\n\nDo dnešní doby se z Královského paláce zachoval jen název přilehlé ulice \"Královodvorská\" a průchod do Prašné brány v Celetné ulici. Protože z Královského paláce vycházely korunovační průvody českých králů, nachází se Obecní dům vlastně na počátku tzv. Královské cesty. Areál byl později využíván k různým účelům, když byl využíván jako seminář, byl v areálu také postaven kostel svatého Vojtěcha. V letech 1902–1903 byly všechny budovy v areálu včetně kostela zbořeny. S výkopy základů se počalo 21. srpna 1905, dům byl slavnostně otevřen 16. prosince 1912.\n\nObecní dům vstoupil dvakrát do historie československé státnosti: 28. října 1918 zde byla vyhlášena samostatnost Československa a v listopadu 1989 zde proběhla první setkání dosavadní komunistické vlády s představiteli Občanského fóra v čele s Václavem Havlem. Dům prošel rozsáhlou rekonstrukcí v letech 1994–1997.\n\nObecní dům byl vystavěn v letech 1905–1912 na základě vítězství v architektonické soutěži podle plánů architektů Antonína Balšánka a Osvalda Polívky. Na jeho výzdobě se podíleli nejvýznamnější čeští malíři a sochaři počátku 20. století: Mikoláš Aleš, Max Švabinský, František Ženíšek, Ladislav Šaloun, Karel Novák, Josef Mařatka, Josef Václav Myslbek, Alfons Mucha a Jan Preisler. Průčelí dominuje půlkruhová mozaika sestavená podle kresby Karla Špillara.\n\nJeho interiér zahrnuje několik sálů, z nichž největší je Smetanova síň sloužící jako koncertní sál pro cca 1200 posluchačů; pořádají se zde především koncerty Symfonického orchestru hl. m. Prahy FOK, dále pak festivalu Pražské jaro, varhanní koncerty aj. Další sály jsou Grégrův sál, Sladkovského sál a Primátorský salónek. Kromě koncertů se zde pořádají výstavy a další společenské akce.\n\nV přízemí a v suterénu je několik restaurací a kaváren. Poblíž hlavního vchodu je v provozu informační středisko.\n\nV okolí Obecního domu se nacházejí další významné objekty:\n\n\n"}
{"id": "113707", "url": "https://cs.wikipedia.org/wiki?curid=113707", "title": "Doubravice (okres Strakonice)", "text": "Doubravice (okres Strakonice)\n\nDoubravice (j.č., tedy: \"ta Doubravice\", \"do Doubravice\", \"v Doubravici\") je obec v  okrese Strakonice zhruba 10 km jižně od Blatné a 10 km ssz. od Strakonic. Žije v ní obyvatel.\n\nPrvní písemná zmínka o obci pochází z roku 1357, kdy Vilém Bavor, vlastník strakonického panství, dal svému příbuznému Baškovi z Blatné vsi Doubravici a Třebohostice.\n\n\nObec Doubravice se skládá ze dvou částí na dvou katastrálních územích.\n\n"}
{"id": "113710", "url": "https://cs.wikipedia.org/wiki?curid=113710", "title": "Pozemní komunikace", "text": "Pozemní komunikace\n\nPozemní komunikace je dopravní cesta určená k užití silničními a jinými vozidly a chodci, včetně pevných zařízení nutných pro zajištění tohoto užití a jeho bezpečnosti. Může mít charakter stavby (prakticky vždy u dálnic a silnic, ve většině případů u místních komunikací), která je podle současné české právní úpravy samostatnou nemovitou věcí nezapisovanou do katastru nemovitostí, nebo se může jednat o pozemek či jeho část (typické u účelových komunikací).\n\nV České republice se pozemní komunikace dělí na tyto kategorie:\n\nUvedené vymezení v zásadě nemá objektivní charakter, nýbrž slouží jako vodítko pro rozhodnutí silničního správního úřadu o zařazení konkrétní pozemní komunikace do některé z kategorií a také o tom, co vůbec pozemní komunikací je. Silnice, místní komunikace a účelová komunikace nejsou v terénu ani v běžně dostupných mapách od sebe zpravidla žádným dopravním značením rozlišeny, což v praxi působí problémy při určování práv a povinností, které z kategorie pozemní komunikace vyplývají.\n\nKolejové dráhy, ač jsou vedeny po zemi, do pojmu pozemních komunikací nespadají.\n\nZákon o ochraně přírody a krajiny zavádí ještě pojem stezky a pěšiny. Ty jsou, leží-li mimo zastavěné území obce, evidovány samostatně podle tohoto zákona v zájmu zachování veřejné přístupnosti krajiny. Tato evidence není propojená s evidencí pozemních komunikací. Stezka nebo pěšina je zpravidla účelovou komunikací nebo místní komunikací IV. třídy, mimo zastavěné území podléhá evidenci podle Zákona o ochraně přírody a krajiny. Z žádného označení v terénu ani z běžných map zpravidla status stezky nebo pěšiny poznat nelze.\n\n"}
{"id": "113712", "url": "https://cs.wikipedia.org/wiki?curid=113712", "title": "Silniční správní úřad", "text": "Silniční správní úřad\n\nSilniční správní úřad je správní úřad s působností ve věcech pozemních komunikací.\n\nV současné době v České republice vykonávají působnost silničního správního úřadu podle Zákona o pozemních komunikacích (13/1997 Sb.)\npokud zákon pro určité případy nestanoví, že tuto působnost v určitém směru vykonává jiný správní úřad. Například působnost speciálního stavebního úřadu pro místní komunikace nevykonávají obecní úřady obcí 1. stupně, ale obecní úřady obcí s rozšířenou působností. Těm také přísluší projednávání přestupků na všech kategoriích pozemních komunikací. \n\nZvláštností právní úpravy po jedné z novelizací, která veřejně přístupné účelové komunikace přiblížila veřejnoprávnímu režimu, je, že veřejně přístupné účelové komunikace spadají pod vyšší stupeň úřadu než místní komunikace, ač obecně jsou účelové komunikace považovány za „nižší“ kategorii než místní. \n\nSilniční správní úřad vykonává zejména působnost podle Zákona o pozemních komunikacích (t. j. Silničního zákona). \n\nZákon o provozu na pozemních komunikacích (Zákon o silničním provozu) svěřuje některé kompetence (například schvalování místní a přechodné úpravy provozu dopravními značkami a dopravními zařízeními) podobným úřadům a podle podobných kritérií, avšak neužívá přitom termínu „silniční správní úřad“. Rozhodování o místní a přechodné úpravě provozu na místních a účelových komunikacích však zákon nesvěřuje obecním úřadům obcí I. stupně, ale obcím s rozšířenou působností. \n\nPodobně také působnost speciálního stavebního úřadu pro pozemní komunikace a stavby na nich nevykonávají úřady obcí I. stupně, ale úřady obcí s rozšířenou působností nebo vyšší.\n\n"}
{"id": "113713", "url": "https://cs.wikipedia.org/wiki?curid=113713", "title": "Drachkov", "text": "Drachkov\n\nObec Drachkov se nachází v okrese Strakonice v Jihočeském kraji, zhruba 5 km jihozápadně od Strakonic. Žije v ní obyvatel. Leží při severním okraji Šumavského podhůří (podcelek Bavorovská vrchovina, okrsek Volyňská vrchovina) pod kopcem Kamenná bába (557 m). Obcí protéká Drachkovský potok, jeden z drobnějších pravostranných přítoků řeky Otavy.\n\nPrvní písemná zmínka o obci pochází z roku 1319, kdy je připomínána jako \"villa Dracow.\"\n\n\n"}
{"id": "113715", "url": "https://cs.wikipedia.org/wiki?curid=113715", "title": "Abstinence", "text": "Abstinence\n\nAbstinence neboli zdrženlivost je vzdání se věci nebo činnosti, která způsobuje požitek.\n\nO abstinenci se hovoří zvláště v souvislosti s drogami a to především alkoholu. Existuje ale také abstinence sexuální a například vegetariánství lze považovat za abstinenci v požívání masa. V ekonomii se někdy hovoří o abstinenci spotřeby jako předpokladu akumulace kapitálu.\n\nAbstinenční příznaky, nebo také abstinenční syndrom, jsou průvodním jevem \"vystřízlivění\" z vlivu omamných látek. Jsou to příznaky (symptomy), pomocí kterých organismus signalizuje vyprchávající účinky drog.\n\nPři odebrání drogy se objevují symptomy, jako zvýšená únava, podrážděnost, neklid, úzkosti, skleslost, deprese, zvracení, pocení, slabost, strach, hyperfagie, sebevražedné pokusy apod. Stav může přejít do deliria, kdy se přidruží srdeční arytmie, halucinace, epileptické záchvaty, poruchy vědomí apod. Delirium tremens je stavem akutního ohrožení života (a v 10 procentech případů končí smrtí).\n\nAbstinenční příznaky se vyskytují u všech návykových látek, ale mohou se podle druhu drogy značně různit. Některé abstinenční příznaky jsou tak málo patrné, že je možné je přehlédnout a zanedbat, i když jsou odvykajícím pociťovány nepříjemně (např. tabák, kofein). Naopak některé abstinenční příznaky jsou velmi intenzívní a mohou být případně i životu nebezpečné (např. u morfinu a drog s příbuzným účinkem).\n\nAbstinenčním příznakům jsou podobné i stavy, kdy zamilované osobě chybí přítomnost milovaného (Zamilovanost a láska z biochemického pohledu). Zamilovanost je podmíněna působením hormonů navozujících v přítomnosti milovaného člověka specifické pocity povznesenosti a euforie (pravděpodobně působením fenylethylaminu). V případě absence milované osoby se pozvolna začnou projevovat pocity osamocení, neklidu, staženého žaludku, nemožnost se soustředit na práci, \"dosahováním\" (nutkavá potřeba milovaného kontaktovat, monotematicky o něm mluvit, prohlížet si předměty s ním spojené), syndrom zlomeného srdce (Tako-tsubo kardiomyopatie). Když mozek vyhodnotí na základě vůně, akustických, optických a jiných signálů, partnera vhodného k milování, mozek zaplaví právě hormon fenylethylamin. Od této chvíle se stáváte na fenylethylaminu závislými. Proto musíte milovanou osobu často vídat, potřebujete ji slyšet několikrát denně v telefonu, dotýkat se jí...\n\nAbstinence může být buď dobrovolná nebo vnucená. Konkrétně v případě alkoholu může existovat (obecná a bezpodmínečná) abstinence vnucovaná státem (která se nazývá prohibice); ale i v mnoha jiných oblastech je požívání alkoholu zakazováno, z čehož opět některé zákazy jsou dány zákonem (alkohol za volantem, v práci…); některé například náboženským vyznáním (islám); jiné implicitními předpoklady a kontextem (například u kněží nebo pracovníků protidrogových center by alkoholismus působil nedůvěryhodně).\n\n\n"}
{"id": "113716", "url": "https://cs.wikipedia.org/wiki?curid=113716", "title": "Komutátor", "text": "Komutátor\n\nSlovo komutátor může označovat\n\n"}
{"id": "113717", "url": "https://cs.wikipedia.org/wiki?curid=113717", "title": "Drážov", "text": "Drážov\n\nDrážov leží přibližně 5 km severně od Vacova a 15 km západně od Volyně. 15 km jihozápadně se nachází hranice CHKO Šumava. Žije zde obyvatel.\n\nPrvní písemná zmínka o obci pochází z roku 1318.\n\n\nObec Drážov se skládá ze čtyř částí na čtyřech katastrálních územích.\n\n\n"}
{"id": "113719", "url": "https://cs.wikipedia.org/wiki?curid=113719", "title": "Komutátor (algebra)", "text": "Komutátor (algebra)\n\nKomutátor je operátor vyjadřující „míru nekomutativity“ dvou operátorů. Máme-li operátory formula_1 a formula_2, rozumí se obvykle jejich komutátorem operátor formula_3, označovaný zkráceně formula_4. Komutátor je standardně užívanou mírou nekomutativity, komutují-li totiž formula_1 a formula_2, pak je formula_7.\n\nFyzikálně je motivováno zavedení antikomutátoru, který je dán jako formula_8 a označován formula_9 nebo formula_10.\n\nV teorii Lieových algeber je komutátor (také \"Lieova závorka\") jakékoliv bilineární zobrazení kartézského součinu algebry se sebou do téže algebry mající následující vlastnosti:\n\n\nJsou-li prvky algebry reprezentovány operátory, pak tvar formula_13 splňuje tyto požadavky.\n\n"}
{"id": "113720", "url": "https://cs.wikipedia.org/wiki?curid=113720", "title": "Drážní správní úřad", "text": "Drážní správní úřad\n\nDrážní správní úřad je druh správního úřadu s působností ve věcech drah.\n\nV současné době v Česku vykonávají působnost drážního správního úřadu\n\nDo působnosti drážního správního úřadu patří také výkon působnosti speciálního stavebního úřadu, kterou vykonává Drážní úřad s výjimkou drah tramvajových, trolejbusových, lanových a speciálních železničních (tj. metra) na území hlavního města Prahy, kde tuto působnost vykonává Magistrát hlavního města Prahy.\n\n"}
{"id": "113722", "url": "https://cs.wikipedia.org/wiki?curid=113722", "title": "Franciszek Kleeberg", "text": "Franciszek Kleeberg\n\nFranciszek Kleeberg (1. února 1888 Tarnopol, Rakousko-Uhersko – 5. dubna 1941, Drážďany) byl polský generál.\n\nNarodil se roku 1888 v Tarnopolu v rodině důstojníka jezdectva Rakouské armády. Po ukončení vojenské školy v Hranicích složil maturitu ve Vídni. Za 1. světové války vstoupil do Polských legií. V roce 1916 se stal šéfem štábu III. brigády legií. V roce 1918 vstoupil do Polské armády. Účastnil se Rusko-polské války. V letech 1924 až 1925 studoval ve Francii. \n\nV roce 1939 velel Samostatné operační skupině Polesí a kapituloval až 5. října 1939, kdy jeho skupina vyčerpala veškerou munici. Byl internován v táboře Oflag IV-B v saské pevnosti Königstein, v níž byli věznění všichni zajatí polští velitelé. Dne 5. dubna 1941 zemřel jako válečný zajatec v drážďanské nemocnici. V Drážďanech byl také pochován.\n\nV roce 1969 byly jeho ostatky exhumovány a převezeny do Polska, kde byl generál Kleeberg pohřben v Kocku v Lublinském vojvodství k ostatním padlým vojákům Samostatné operační skupiny Polesí.\n\npodporučík – srpen 1908\nporučík – květen 1913\npodplukovník – prosinec 1918\nplukovník – duben 1920\nbrigádní generál – leden 1928\ndivizní generál (generálmajor) – leden 1943 (posmrtně)\n"}
{"id": "113724", "url": "https://cs.wikipedia.org/wiki?curid=113724", "title": "Drážní úřad", "text": "Drážní úřad\n\nDrážní úřad je český správní úřad s celostátní působností, který byl zřízen drážním zákonem č. 266/1994 Sb. k výkonu působnosti drážního správního úřadu.\n\nVykonává státní správu ve věcech železničních drah s výjimkou speciálních, pokud zákon pro určité případy nestanoví, že tuto působnost v určitém směru vykonává jiný správní úřad, a v některých případech také pro ostatní kategorie drah, tj. dráhy tramvajové, trolejbusové, lanové a železniční dráhy speciální (zejména výkon působnosti speciálního stavebního úřadu s výjimkou území hlavního města Prahy, homologace vozidel a schvalování způsobilosti vozidel k provozu).\n\nČlení se na\n\nDrážní úřad sídlí v budově pražského hlavního nádraží a dále má svá pracoviště také v Plzni, Olomouci a Brně.\n\n"}
{"id": "113725", "url": "https://cs.wikipedia.org/wiki?curid=113725", "title": "Werckmeisterovo ladění", "text": "Werckmeisterovo ladění\n\nWerckmeister je nerovnoměrně temperované ladění, které na konci 17. století vytvořil německý hudební teoretik Andreas Werckmeister. Toto ladění bylo ve své době občas používáno jako náhrada tehdy převládajícího středotónového ladění. Na rozdíl od něj je ve Werckmeister ladění kvintový kruh uzavřen, nevyskytují se zde proto žádné vlčí intervaly a tím je umožněna hra i ve vzdálených tóninách od základního tónu. Na rozdíl od středotónového ladění, které temperuje syntonické koma, Werckmeister temperuje pythagorejské koma (stejně jako dnes používané rovnoměrně temperované ladění).\n\nAndreas Werckmeister sestavil celkem čtyři typy ladění, která zveřejnil ve svém díle \"„Musikalische Temperatur“\" (1691). Zde popsal i čisté ladění (pod číslem I) a středotónové ladění (pod číslem II), svá čtyři ladění označil čísly III – VI. V literatuře se používá buď původní označení „Werckmeister III – VI“, nebo „Werckmeister I – IV“. Werckmeister III (původní označení) je nejznámější a jediné, které bylo často používáno. Když se nějaké ladění označuje jako „Werckmeister“ (bez udání čísla), zpravidla se tím myslí právě toto ladění.\n\nV tomto ladění se pythagorejské koma rozdělí mezi kvinty C – G, G – D, D – A a H – F#. Všechny ostatní kvinty zůstávají čisté.\n\nOd tohoto kvintového kruhu lze odvodit všechny tóny dvanáctitónové stupnice. Mocniny čísla 2 ve výpočtu relativní frekvence nemají žádný hlubší vnitřní řád, slouží jen jako oktávové transpozice k poskládání tónů do rozmezí jedné oktávy tak, aby relativní frekvence vycházely v rozmezí \"1\" až \"2\".\n\nV tomto ladění se nevyskytuje žádná čistá velká tercie, nejbližší jsou jí tercie C – E a F – A (390,225 centů). Tercie F# – Bb, C# – F a G# – C jsou pythagorejské velké tercie s poměrem frekvencí 81:64 (407,820 centů).\n\nToto ladění není obsahem výše uvedeného teoretického spisku Andrease Werckmeistera,\nale spíše důsledkem toho, jak bylo toto ladění aplikováno ve varhanářské praxi. Jak bylo zmíněno výše,\nprakticky nejširšího uplatnění nalezlo právě Werckmeisterovo ladění číslo III, avšak nikoli jeho původní\nteoretický postup, ale jeho modifikovaná forma.\nPrakticky bylo totiž dosti obtížné dosáhnout naladění kvinty snížené o čtvrtinu pythagorejského komma (v době baroka – bez tabulek, logaritmického pravítka či počítače).\n\nVarhanáři ovšem v té době byli již po několik generací zvyklí ladit středotónově\na proto na místě Werckmeisterových kvint (užších o 1/4 pythagorejského komma) užili - možná nevědomky -\nkvint středotónových (užších o 1/4 syntonického komma). Velkého odchýlení se přitom nedopustili;\nuvědomíme-li si, že pythagorejské komma obnáší přibližně 23,5 centu, zatímco syntonické komma pouze 21,5 centu,\npak rozdíl mezi oběma komaty činí pouhé 2 centy, což rozděleno na čtvrtiny obnáší půl centu – čili odchylka lidským uchem prakticky nepostižitelná.\n\nTato zřejmě nevědomá záměna pythagorejského kommatu za syntonické měla ovšem významný důsledek pro ladičskou praxi.\nNení těžké si představit, že přivést teoretické ladění Werckmeisterovo do praxe bylo prakticky velmi obtížné:\nznamenalo by to ladit v kvintovém kruhu a přitom střídat čisté kvinty s Werckmeisterovými a po dvanácti tónech\nse „trefit“ do výchozího tónu. Naproti tomu při použití středotónových kvint na místě Werckmeisterových umožnilo\npoužít již nacvičené postupy ladění středotónového. Přitom se postupovalo přibližně následovně:\n\nPodobně jako při středotónovém ladění se naladila nejdříve čistě velká tercie F-A.\nTato tercie se potom obvyklým způsobem rozdělila na čtyři středotónové kvinty F-C, C-G, G-D a D-A.\nA nyní - pozor - se středotónová kvinta F-C zpětně přeladila na čistou kvintu F-C, jak to požadoval Werckmeister.\nDalší spodní kvinty B-F, D#-B, G#-D#,G#-C# a F#-C# se již jednoduše ladily čistě. Rovněž tak se čistě naladily\nhorní kvinty A-E a E-H. Po tomto postupu, byl-li proveden správně, na konci zbyla kvinta H-F#, která\nbyla ještě o něco (teoreticky o rozdíl pythagorejského a syntonického kommatu, tedy o cca 2 centy) užší\nnež původní Werckmeisterova kvinta, tedy byla ještě o něco více rozladěná na rozdíl od čisté (cca o 6 centů),\nale v žádném případě se nejednalo o vlčí interval.\n\nV tomto ladění se kvinty C – G, D – A, E – H, F# – C# a Bb – F \"sníží\" o třetinu pythagorejského komatu, kvinty G# – Eb a Eb – Bb se naopak \"zvýší\" o třetinu pythagorejského komatu. Zbylé kvinty zůstávají čisté.\n\nOd tohoto kvintového kruhu lze odvodit všechny tóny dvanáctitónové stupnice. Mocniny čísla 2 ve výpočtu relativní frekvence nemají žádný hlubší vnitřní řád, slouží jen jako oktávové transpozice k poskládání tónů do rozmezí jedné oktávy tak, aby relativní frekvence vycházely v rozmezí \"1\" až \"2\".\n\nV tomto ladění se nevyskytuje žádná čistá velká tercie, nejbližší jsou jí tercie C – E, G – H, D – A, E – G#, Bb – D a F – A (392,18 centů). V tomto ladění se sice objevuje jen jedna velká pythagorejská tercie H – Eb (407,82 centů), ale také ještě disonantnější velké tercie F# – Bb, C# – F a Ab – C (415,64 centů).\n\nV tomto ladění se kvinty D – A, A – E, F# – C#, C# – G# a F – C \"sníží\" o čtvrtinu pythagorejského komatu, kvinta Ab – Eb se naopak \"zvýší\" o čtvrtinu pythagorejského komatu. Ostatní kvinty zůstávají čisté.\n\nOd tohoto kvintového kruhu lze odvodit všechny tóny dvanáctitónové stupnice. Mocniny čísla 2 ve výpočtu relativní frekvence nemají žádný hlubší vnitřní řád, slouží jen jako oktávové transpozice k poskládání tónů do rozmezí jedné oktávy tak, aby relativní frekvence vycházely v rozmezí \"1\" až \"2\".\n\nV tomto ladění se nevyskytuje žádná čistá velká tercie, nejbližší jsou jí tercie C – E, G – H, D – F#, A – C#, E – G# a F – A (396,09 centů), tercie H – Eb, F# – Bb, Eb – G a Bb – D mají 401,955 centů, tercie C# – F a Ab – C jsou pythagorejské velké tercie (407,820 centů).\n\nV tomto ladění se kvinty C – G, H – F# a Bb – F sníží o 1/7 pythagorejského komatu, kvinta G – D se sníží o 4/7 pythagorejského komatu a kvinta F# – C# se sníží o 2/7 pythagorejského komatu. Kvinty D – A a Ab – Eb se zvýší o 1/7 pythagorejského komatu, ostatní kvinty zůstávají čisté.\n\nOd tohoto kvintového kruhu lze odvodit všechny tóny dvanáctitónové stupnice. Mocniny čísla 2 ve výpočtu relativní frekvence nemají žádný hlubší vnitřní řád, slouží jen jako oktávové transpozice k poskládání tónů do rozmezí jedné oktávy tak, aby relativní frekvence vycházely v rozmezí \"1\" až \"2\".\n\nNejblíže čistým velkým terciím jsou v tomto ladění tercie C – E a F – A (394,414 centů), nejširší jsou pythagorejské velké tercie C# – F, Ab – C a D – F# (407,820 centů). Hodnoty ostatních velkých tercií se pohybují mezi těmito dvěma hodnotami.\n\n\n"}
{"id": "113731", "url": "https://cs.wikipedia.org/wiki?curid=113731", "title": "Ciborium", "text": "Ciborium\n\nTermín ciborium pochází z řeckého slova kiborion. Je to liturgická nádoba používaná v Katolické církvi a v církvích majících Eucharistii k uchovávání proměněných (konsekrovaných) hostií – tedy Eucharistie. V raně křesťanské době se užívaly schránky ze dřeva, slonoviny, pálené hlíny, textilu či obecného kovu se smaltovanou výzdobou, shodné s pyxidami, počeštěně \"puška\". Od pozdního středověku (15. století) je tvar ciboria podobný u kalichu, ale samotná nádoba (kupa, latinsky \"cuppa\") má větší objem a je opatřena víkem. Na vrcholu víka je velmi často úchytka s křížkem. Jako materiál kupy je v římsko-katolické a řeckokatolické církvi povinný drahý kov, nejčastěji stříbro na vnitřních stěnách zlacené. V chudých kostelích, v období reformace (utrakvismu) či v dobách nouze (za třicetileté války a po ní, za napoleonských válek) se užívala také ciboria cínová či měděná. Na víku ciboria může být pověšen malý závoj, tzv. „ciboriové velum“. Ciborium je uloženo ve svatostánku v kostele a bývá odtud vzato při svatém přijímání. Pro zdůraznění úcty k Eucharistii může uchopit neprázdnou nádobu pouze kněz, jáhen, případně akolyta.\n\nV rané křesťanské církvi slovo \"ciborium\" znamenalo původně baldachýn v bazilikách podepřený sloupy. Oltář, nad kterým je postaven baldachýn, se proto nazývá cibóriový oltář.\n\nV těchto dobách také Eucharistie nebyla uchovávána v kostelích z obav o svatokrádež nebo znesvěcení. Později se začala ciboria uchovávat v domácnostech, aby mohlo být svaté přijímání podáno nemocným nebo umírajícím při Posledním pomazání. V období baroka se místo uchovávání přesunulo do kostelů, uzamykalo se do svatostánku, jako je tomu často dodnes.\n\n\n"}
{"id": "113735", "url": "https://cs.wikipedia.org/wiki?curid=113735", "title": "Krašovice (okres Plzeň-sever)", "text": "Krašovice (okres Plzeň-sever)\n\nObec Krašovice se nachází v okrese Plzeň-sever v Plzeňském kraji. Žije v ní obyvatel.\n\nPrvní písemná zmínka o obci pochází z roku 1252.\n\n\nVe vsi se narodil v roce 1885 architekt Hanuš Zápal. Místním rodákem je taky František König (narozen 1853), starosta obce a později poslanec Českého zemského sněmu.\n\n"}
{"id": "113736", "url": "https://cs.wikipedia.org/wiki?curid=113736", "title": "Ledce (okres Plzeň-sever)", "text": "Ledce (okres Plzeň-sever)\n\nLedce jsou obec v okrese Plzeň-sever v Plzeňském kraji. Žije v nich obyvatel. V obci se nachází základní škola, obecní knihovna, pošta, obecní úřad, fotbalové a víceúčelové sportovní hřiště.\n\nObec je zmiňovaná poprvé v dokumentech datovaných mezi lety 1180–1182. Významnou pro obec byla těžba kaolinu (probíhala do roku 1968) a jeho plavení (do roku 1975). V okolí se také těžilo černé uhlí, kyzy a pískovce. Dnes pokračuje jen nepravidelná těžba červených jílů.\n\nDominanty obce tvoří románský kostel svatého Jakuba (nynější podoba je z gotické a barokní přestavby) a barokní fara z doby kolem roku 1760. Obcí protéká potok Třemošenka, na kterém byl postaven v 17. století mlýn, dodnes dochovaný. Druhý mlýn (pojmenovaný Dubský) je pod obcí na soutoku Třemošenky a Bělského potoka. Od začátku 21. století probíhá v obci nová výstavba rodinných domů díky blízkosti města Plzně a dobré dopravní obslužnosti.\n\n\n\n"}
{"id": "113737", "url": "https://cs.wikipedia.org/wiki?curid=113737", "title": "Pratt &amp; Whitney J57", "text": "Pratt &amp; Whitney J57\n\nPratt & Whitney JT3C (označení v americkém letectvu J57) byl americký proudový motor, který byl vyráběn mezi lety 1951 až 1965. Vyvinut byl z turbovrtulového motoru T45, určného původně pro prototyp XB-52; poté, co vzrostly výkonnostní požadavky letounu B-52, se vývoj zaměřil na proudový motor. JT3C byl první americký motor, který překonal tah 10 000 liber (44,48 kN). Jeho šéfkonstruktér, Leonard S. Hobbs, obdržel cenu Collier Trophy. Dne 25. května 1953 s motorem J57 překonal prototyp YF-100 při svém prvním letu rychlost zvuku. Celkem bylo vyrobeno 21 170 kusů tohoto motoru. Později z něj byl vyvinut dvouproudový motor JT3D.\n\n\n\n\n\nVojenské (J57)\n\nCivilní (JT3C)\n\n"}
{"id": "113739", "url": "https://cs.wikipedia.org/wiki?curid=113739", "title": "Nýřany", "text": "Nýřany\n\nNýřany (, ) jsou město v okrese Plzeň-sever v Plzeňském kraji, přibližně třináct kilometrů západně od Plzně na Vejprnickém potoce. Žije v nich obyvatel.\n\n\nNýřany jsou poprvé písemně zmíněny v listině papeže Řehoře X. 23. května 1272 jako majetek premonstrátského kláštera Chotěšov. Ves pod názvem Nirani je zde uvedena jako jedna z 22 vesnic, které klášteru daroval kníže Hroznata. 18. ledna 1421 byl klášter vypálen husity a Nýřany často měnily majitele. V letech 1442–1464 patřily pánům z Roupova. Po bitvě na Bílé hoře se vrátily do majetku chotěšovského kláštera. V roce 1772 byly Nýřany přifařeny k sousedním Úhercům. Po zrušení chotěšovského kláštera během josefinských reforem v roce 1781 byla ves v majetku náboženského fondu. 1. ledna 1822 koupil chotěšovské panství kníže Karel Alexandr von Thurn-Taxis.\n\nV roce 1830 bylo v lese objeveno ložisko uhlí a roku 1861 byla dána do provozu železnice z Plzně do Domažlic. To způsobilo rychlý rozvoj vesnice a příliv nových obyvatel. V roce 1880 v desítkách dolů pracovalo 9 300 horníků. Při hornických nepokojích 20. května 1890 bylo zastřeleno 13 lidí. Císař František Josef I. 29. ledna 1892 povýšil Nýřany na město. Po Mnichovské dohodě bylo město 10. října 1938 obsazeno německou armádou a přičleněno k Německu. V noci z 9. na 10. listopadu 1938 byla vypálena místní synagoga. Dne 6. května 1945 osvobodila Nýřany 16. divize 3. americké armády.\n\nPři reorganizaci státní správy v roce 2003 se Nýřany staly obcí s rozšířenou působností.\n\nCísař František Josef I. vydal 5. října 1892 privilegium o lednovém povýšení Nýřan na město a v něm udělil novému městu znak. Na jeho modrém štítu stojí na černém trojvrší stříbrná brána. Postavena je z kvádrů, vrcholí 5 stínkami cimbuří a v jejím průjezdu je vytažená stříbrná mříž. Nad branou je zlatý štítek se zkříženými hornickými kladivy, po jeho stranách jsou malé kulaté střílny. Z obou stran brány stojí vyšší stříbrné okrouhlé věže budované z kvádrů. Obě věže mají širší podstavec, po jedné malé okrouhlé střílně v prvém patře a na nimi dvě úzká půlkruhem zaklenutá okna vedle sebe. Věže mají na vrcholu obloučky podklenuté cimbuří o pěti stínkách. Nad cimbuřím brány vyrůstají ze střední stínky tři vějířovitě rozložené zlaté klasy se dvěma listy.\n\nMěstem prochází železniční trať Plzeň – Furth im Wald, ze které zde odbočuje jednokolejná regionální trať do Heřmanovy Huti.\n\n\n\n\n"}
{"id": "113743", "url": "https://cs.wikipedia.org/wiki?curid=113743", "title": "Zahrádka (okres Plzeň-sever)", "text": "Zahrádka (okres Plzeň-sever)\n\nZahrádka je obec, která se nachází na severozápad od Plzně v okrese Plzeň-sever v Plzeňském kraji. Žije v ní obyvatel. Přibližná katastrální výměra je 1533 hektarů.\n\n\nPrvní písemná zmínka o vsi je z roku 1379.\n\n"}
{"id": "113744", "url": "https://cs.wikipedia.org/wiki?curid=113744", "title": "Čerňovice", "text": "Čerňovice\n\nObec Čerňovice se nachází v okrese Plzeň-sever v Plzeňském kraji. Žije zde obyvatel. Ve vesnici jsou dva rybníčky, obtéká ji z obou stran Úterský a Žebrácký potok. Na jihu od obce se nachází přírodní památka Čerňovice.\n\nPrvní písemná zmínka o obci pochází z roku 1219.\n\n\n"}
{"id": "113745", "url": "https://cs.wikipedia.org/wiki?curid=113745", "title": "Zruč-Senec", "text": "Zruč-Senec\n\nObec Zruč-Senec se nachází v okrese Plzeň-sever v Plzeňském kraji, sedm kilometrů severovýchodně od Plzně. Žije v ní obyvatel. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\n\nPrvní písemná zmínka o obci pochází z roku 1252. V červenci roku 1991 se změnil název obce ze \"Zruč\" na \"Zruč-Senec.\"\n\n"}
{"id": "113746", "url": "https://cs.wikipedia.org/wiki?curid=113746", "title": "Ultramaraton", "text": "Ultramaraton\n\nUltramaraton je běžecký závod na vzdálenost delší než 42,195 km, tj. klasický maraton.\n\nObecně existují dva typy ultramaratonských závodů: na uběhnutí určité vzdálenosti nebo na určitý čas, v němž je třeba uběhnout co největší vzdálenost. Nejobvyklejší vzdálenosti činí 50 a 100 km (nebo 50 a 100 mil), dále dvoumaratony a více-maratony, závody na 6, 12, 24, nebo 48 hodin, ale i na 1000 km a další.\nNejvýznamnějším ultramaratonským závodem v Česku je Světový pohár v individuálním běhu na 48 hodin v hale, pořádaný každoročně v březnu na Brněnském výstavišti, který je doprovázený i šestihodinovkou jednotlivců a dvanáctihodinovkou jednotlivců a štafet.\n\nV roce 2004 se konalo v Brně také mistrovství světa a mistrovství Evropy jednotlivců i národních týmů v běhu na 24 hodin.\n\nDále je v okolí Brna pravidelně organizován Moravský ultramaraton (MUM), který představuje 7 etap po 43 km v 7 dnech, a rovněž Transmoravský masochistický terénní běh na 80 - 100 mil (TMMTB), což je 130 - 160 km.\n\nV Praze jsou organizovány ultramaratonské závody v parku Stromovka.\n\nNejlepším českým ultramaratoncem je Daniel Orálek, který se mimo jiné zúčastnil extrémního závodu s názvem Badwater Ultramarathon, který měří 217 kilometrů s celkovým převýšením přes 4000 metrů a teplotou dosahující místy až 48 °C. Každý měsíc se na stránkách \"běhej.com\" umísťuje na předních příčkách v naběhaných kilometrech.\n\nDalším českým vynikajícím ultramaratoncem je Radek Brunner (SK Babice). Ten se dokázal vypořádat i se svou vzácnou nemocí a v posledních letech podává vynikající výkony. V roce 2014 porazil Daniela Orálka a stal se mistrem ČR na 100 kilometrové trati. Své vítězství zopakoval i v letech 2015 a 2016. V letech 2014 a 2015 se stal také mistrem ČR v běhu na 24 hodin s osobním rekordem 241 km. V roce 2017 dosáhl 2. místem historicky nejlepšího úspěchu českého ultramaratonce na závodě Spartathlon. Časem 22 hodin 49 minut a 37 sekund se zároveň zařadil na 8. místo historických tabulek mezi legendy tohoto závodu. V roce 2016 obsadil na stejném závodě 3. místo. \n\nMezi ženami se na trati Spartathlonu při svém prvním startu v roce 2018 prosadila na druhé místo Kateřina Kašparová z Kladna.\n\nNejmladším ultramaratoncem v Česku se neoficiálně stal roku 2010 tehdy čtrnáctiletý René Uhrin ze Sobotína nedaleko Šumperku, kdy se inspirován Johnny 'Sticky' Buddenem vydal na trasu dlouhou 100 kilometrů, kterou uběhl za 24 hodin a 20 minut. Agentura Dobrý den mu potvrdila, že o podobný kousek se nikdo v jeho letech nepokoušel a není v databázi rekordů, avšak pro velkou finanční sumu, která by musela být pro uznání rekordu zaplacena (přítomnost komisařů atd.) nebyl jeho výkon do databáze zapsán, stal se tak neoficiálně nejmladším běžcem v Česku na tuto vzdálenost. Podle pozdějších informací René připravuje běh na 100 mil, kdy se rozhodl tímto během symbolicky podpořit centrum Pavučinka v Šumperku a MAS Šumperk.\n\nV USA se pořádají nejdelší \"běžné\" ultramaratony na 100 mil (cca 160 km), kde ve výsledkových listinách figuruje jediná Češka Eva Pašťalková.\n\nNejdelší oficiální ultramaraton je od roku 1996 závod Self-Transcendence 3100 Mile Race, kde účastníci uběhnou průměrně téměř po 52 dnů v řadě po 18 hodinách denně. Zatím ho dokončilo 37 lidí.\n\nV Maroku je známý Marathon des Sables (Maraton písků), také zvaný Saharský maraton. Trvá šest dní a měří 251 km.\n\nNejstarším ultramaratonem má být Comrades v Jihoafrické republice. 90 km z Durbanu do Pietermaritzburgu se běhá od roku 1921 na paměť padlých kamarádů z WW-I.\n\nV Řecku se běhá trasa 246 km pod názvem Spartathlon z Athén do Sparty.\n\nV roce 2018 překonal japonský běžec Nao Kazami dosavadní světový rekord v běhu na 100 kilometrů (6:13:33 hod.) časem 6:09:14 hod. Běžel tak průměrnou rychlostí 4,51 m/s (16,25 km/h), každý kilometr zvládl průměrně za 3:41,5 minuty a pomyslné dva maratony (nepočítaje zbývajících 15,6 km) každý za 2:35:48 hodiny.\n\n"}
{"id": "113747", "url": "https://cs.wikipedia.org/wiki?curid=113747", "title": "Zbůch", "text": "Zbůch\n\nZbůch () je obec v okrese Plzeň-sever v Plzeňském kraji. Žije v ní obyvatel. V obci je základní škola a mateřská školka. Obcí prochází silnice I. třídy č. 26 Plzeň – Folmava – (Německo).\n\nNázev obce pravděpodobně pochází ze staročeského výrazu zbóh či zbuoh, což znamená zbůhdarma, zbytečně. Možnost, že název pochází ze zkomoleného hornického pozdravu \"Zdař Bůh\", je podle jazykovědců nepravděpodobná.\n\nPrvní písemná zmínka o obci pochází z roku 1253. Velký rozvoj vesnice způsobilo zahájení těžby černého uhlí na začátku dvacátého století.\n\n\n\n"}
{"id": "113748", "url": "https://cs.wikipedia.org/wiki?curid=113748", "title": "Mrtník (okres Plzeň-sever)", "text": "Mrtník (okres Plzeň-sever)\n\nObec Mrtník se nachází v okrese Plzeň-sever v Plzeňském kraji. Žije v ní obyvatel. Nejbližším městem je Kaznějov vzdálený od obce 7,5 kilometru.\n\nNázev obce pochází od názvu lesa \"Mrt\" (ze staročeštiny, odumřelá část) a přípony \"-ník\" (dříve \"-níky\"). Ve staročeských slovnících se uvádí překlad jako lesní stelivo, suché chrastí nebo uschlé křoví, které charakterizovali zdejší lesní provoz.\n\nPrvní písemná zmínka o obci pochází z roku 1420 v souvislosti se zastavováním majetku plaského kláštera na počátku husitské revoluce. V historických dokumentech se uvádí jako vznik obce letopočet 1418, který se objevuje v plaské klášterní kronice ze 16. století. Obec se spojuje se šlechtickým rodem Milhosticů, který vlastnil rozsáhlý majetek na Doupovsku a Manětínsku. Existují i spekulace, že Mrtník existoval již ve 14. století, kdy se stal součástí majetku plaských cisterciáků. Jisté je, že tato vesnice náležela vladykám z Lozy, kteří byli stejného rodu s pány z Brda, Stvolen a Rabštejna.\n\nOpat Gotfrýd roku 1418 zapsal obce Mrtník a Koryta Jiřínkovi z Čivic na Krašovicích a jeho synu Janovi. V roce 1420 po rozepři s opatem byl Mrtník , Lité, Lomnička a Vrážné připsán Bavůrkovi ze Švamberka, jemuž král Zikmund připsal za vojenské služby 100 kop. To bylo roku 1421.\n\nBavůrek roku 1424 přenechal Mrtník Zbranírovi z Bukova, ten jej předal Jindřichovi a Packovi, bratrům, kteří roku 1452 koupili Lomany a vlastnili Dobronice u Touškova a nějaké vsi v Kozolupech. Po 14 letech, v roce 1466, byl Mrtník prodán Burjanovi mladšímu z Gutštejna u Nečtiná. Jeho synové Volf a Jetřich získali roku 1502 majestáty na plaské vesnice a je připojili k hradu Bělá.\n\nRoku 1622 se ujal panství Vilím z Vřesovic, ale jeho syn Jan Vikart byl nucen panství z finančních důvodů prodat panství bělskému. Alš Ferdinand Vratislav z Mitrovic vesnici odkoupil v roce 1656 a roku 1663 ji prodal Karlu Maxmiliánovi Lažanskému z Manětína.\n\nPo druhé světové válce se obec pouze pozvolna rozvíjela a modernizovala. Výrazný zlom nastal v roce 1964 díky příhodné skladbě aktivního a pracovitého kolektivu funkcionářů místního národního výboru. Spolu se všemi občany obce se podařilo upravit a zvelebit ji tak, že jí byl natrvalo propůjčen čestný titul \"Vzorná obec okresu Plzeň-sever\".\n\nObecnímu znaku náleží modrý štít, který symbolizuje říčky Bělou a Střelu, které jsou zároveň částí znaku pánů z Rabštejna a Lozy připomínající majitele z 13. a 14. století, zelená pahorkatina symbolizující zemědělskou činnost obce (lesy, louky, kopce), stříbrné kopce představující těžbu kaolinu a v minulosti i stříbra, a v neposlední řadě zlatý svazek mrtě symbolizující název obce a sounáležitost.\n\nObecní kulturní dům pořádá každý rok mnoho společenských akcí, včetně bálů, zpívaných, dětských maškarních bálů a sportovních akcí a vánočních turnajů ve stolním tenise. Na jižním okraji se nachází přírodní koupaliště s pitnou vodou z místních podzemních vrtů. Svou tradici zde má i malá kopaná, na kterou se každoročně první víkend v červenci sjedou oddíly z blízkého okolí. Turnaj se odehrává na místním fotbalovém hřišti nazývaném Brabcovna.\n\n\n\n"}
{"id": "113749", "url": "https://cs.wikipedia.org/wiki?curid=113749", "title": "Felice de Giardini", "text": "Felice de Giardini\n\nFelice de Giardini (Degiardino), (12. dubna 1716, Turín – 8. června 1796, Moskva), italský houslista a hudební skladatel, příslušník neapolské operní školy.\n\nHudební kariéru zahájil Giardini jako zpěvák v chlapeckém sboru v Miláně. Hudbu studoval v Turíně. V roce 1730 začal hrát na housle v divadelních orchestrech Neapole a Říma.\nV divadle San Carlo se dostal do vážného sporu se skladatelem Niccolò Jommellim, když údajně nevhodně upravoval melodickými ozdobami houslové party v jeho operách.\n\nV padesátých letech oslňoval publikum v hlavních evropských městech jako sólový houslista. Jeho slávu překonal až o 50 let později Nicolo Paganini. Koncertní dráha ho přivedla v roce 1750 do Londýna, kde účinkoval na společných koncertech s Johannem Christianem Bachem, Carl Friedrich Abelem a Johannem Christianem Fischerem. Po čtyřicet let řídil v Londýně italskou operní scénu a komponoval pro ni své opery. Stal se také přítelem a hudebním rádcem vévody s Gloucesteru.\n\nPo návratu do Itálie se nepříliš úspěšně pokusil založit operní společnost.\n\nV roce 1796 přijal angažmá v Rusku. Krátce po příjezdu do Moskvy onemocněl a zemřel.\n\n\n\n\n"}
{"id": "113751", "url": "https://cs.wikipedia.org/wiki?curid=113751", "title": "Pražmo", "text": "Pražmo\n\nObec Pražmo () se nachází v okrese Frýdek-Místek v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1777, kdy byla založena Janem Nepomukem Pražmou. Vznikla odtržením částí z okolních obcí, Morávky a Raškovic. Hrabě Pražma přidělil 58 původním obyvatelům společnou pastvinu Zlaň o rozloze 35 hektarů, na níž mohli pást dobytek. Kostel na Pražmě má starší historii než obec. Již v roce 1762 byl postaven na místě dnes již zrušeného hřbitova dřevěný kostel. Toto území patřilo Morávce. Občané Morávky nechtěli založením Pražma přijít o kostel a žádali vrchnost, aby pozemky nadále patřily Morávce a byly takto zaknihovány. Hrabě vyhověl, a teprve ve druhé polovině 20. století byly pozemky převedeny Pražmu. Přesto se farnost jmenuje Morávka. Starý dřevěný kostel byl zbořen roku 1875 a na jeho místě stojí kamenný kříž. Také starý hřbitov u kostela je zrušený a k pohřbívání slouží hřbitov na Zlani. Obec dlouho nesla název „Pražma“ nebo „Praschma“, označení bylo úředně změněno na dnešní „Pražmo“ v roce 1922. Obyvatelstvo se zabývalo pracemi v lese a zemědělstvím, v zimě se pracovalo na tkalcovských stavech čili krosnách.\n\nPočet obyvatel se zvýšil v 70. a 80. letech minulého století, kdy Lesní závod přestavěl zastaralé dílny na velké opravárenské středisko a snažil se vytvořit dobré zázemí pro své zaměstnance výstavbou bytových domů.\n\nPražmo se nachází v malebné krajině Moravskoslezských Beskyd. Přes Pražmo vedou všechny cesty k místním turistických lákadlům (např. Lysá hora).\n\n\nPrvní hasičská zbrojnice byla postavena v Pražmě-Rovni v roce 1937–1938. V roce 1969 byla zkolaudována nová hasičská zbrojnice a dne 20. července 1969 proběhlo její otevření.\n\nNa místním hřbitově je pochována literární předloha Maryčky Magdónové, jejíž těžký život byl námětem pro Petra Bezruče, který ovšem jako místo jejího posledního odpočinku popsal Staré Hamry. Později ale bylo prokázáno, že její opravdové pohřebiště je na pražmovském hřbitově.\n\n"}
{"id": "113752", "url": "https://cs.wikipedia.org/wiki?curid=113752", "title": "Raškovice", "text": "Raškovice\n\nObec Raškovice () se nachází v okrese Frýdek-Místek v Moravskoslezském kraji. Leží v podhůří severovýchodní části Moravskoslezských Beskyd na soutoku řeky Morávky a Mohelnice mezi vrcholy Prašivou (843 m n. m.) a Kyčerou (892 m n. m.) v nadmořské výšce 395 m. Žije zde obyvatel.\n\nZ části této obce se vytvořila obec Morávka, dále obce Pražmo a Krásná.\n\nPrapor: List tvoří dva vodorovné pruhy, modrý nad bílým v poměru 3:2. V horním rohu žlutý brhlík. Poměr šířky k délce listu je 2:3.\n\nZnak: V modrém štítě na stříbrném vykořeněném listnatém stromě sedící zlatý brhlík (raška).\n\nZ historických pramenů je zřejmé, že patří k nejstarším obcím podhůří Beskyd. První zmínku o ní nalezli historikové v souboru listin „Codex diplomaticus et epistolaris Moraviae\" III, s. 313, v listině z roku 1261, kde je zmiňováno jméno Vojtěcha z Raškovic („Boycich de Raschkowicz“). V soupisu desátků vratislavského biskupství „Liber fundationis episcopatus Wratislaviensis“, vzniklém okolo roku 1300, název Raškovice uveden není. Je možné, že jsou tam zapsány pod názvem jiným a historikové soudí, že to může být buď „In der Holzmul“ (Ve mlýně) nebo „Rudgeri villa“ (Rudgerova, Rozkova nebo možná Raškova ves). Pod současným názvem se Raškovice definitivně objevují až v soupisu osad frýdeckého panství v roce 1573. Na základě některých doprovodných znaků jako je typ osídlení, skladba a počet usedlostí se historikové shodují v tom, že se jedná o ves výrazně starší, existující patrně již ve 13. století. Z celého regionu byly Raškovice nejen vsí nejstarší, ale svou rozlohou i největší. Rozprostíraly se od hranic se Skalicí a Lhotami až po hranice slovenské (tehdy uherské). Dá se říci, že Morávka (těsně po roce 1615), Krásná (1639) a Pražmo (1777) vznikly dělením území „Velkých Raškovic“ (obec Pražma, od roku 1922 Pražmo, vznikla z části území Raškovic a Morávky).\n\nNejstarší dochovaný soupis všech obyvatel Raškovic pochází z roku 1580. Podle něj tu žilo 21 selských rodin a ves byla šestou největší na frýdeckém panství. Původ jména obce nemá jednoznačné vysvětlení. Písmák J. L. Mikoláš odvozuje pojmenování od Vojtěcha Rašky, který „… ves tu svou čeledí osadil a po něm obyvatelé její sluli Raškovici“. Podle lidové pověsti obec získala jméno od hojného výskytu rašek, což bylo zdejší označení brhlíka lesního, jehož symbol figuruje v obecním znaku od roku 1700. Za jistých podmínek nelze zcela vyloučit ani hypotézu Josefa Nitry, že Raškovice získaly své jméno podle ženských sukní šitých z raše, nazývaných rašky, které se údajně v 16. století ve vsi nejen nosily, ale patrně i šily (raš byla směsná tkanina ze lnu a hrubé ovčí vlny). Vychází se ze skutečnosti, že existovalo frýdecké mílové právo a nejbližším místem s cechovním právem, tedy šitím těchto sukní byla tato obec.\n\nMístní názvy Folvark a Dvorek dokládají existenci panského dvora (zámečku) v Raškovicích, který byl i letním sídlem hrabat Pražmů. Až do roku 1848 sloužila jeho budova jako správní sídlo šlechtického velkostatku, poté do roku 1918 jako arcivévodská hospoda a sklad knížecího truňku. Posléze obec objekt odkoupila a v roce 1923 v něm zřídila první venkovskou měšťanskou školu v soudním okrese Frýdek. Nutné stavební úpravy však do určité míry změnily jeho původní historickou podobu. Již předtím, v roce 1850, byla zřízena v pronajatém domku čp. 47, tzv. výpomocná školní stanice, jako součást skalické školy. V roce 1870 se škola osamostatnila a o dva roky později byla slavnostně otevřena přízemní budova nové národní školy se dvěma třídami a bytem pro učitele. V roce 1922 byla školní budova přestavěna a přistavěno 1. patro. V roce 1961 byla v sousedství staré „měšťanky“ otevřena budova nové šestnáctitřídní základní školy.\n\nAž do 19. století se místní obyvatelé živili výhradně prací v zemědělství, v lese a domáckým tkalcovstvím. Významným doplňkem obživy bylo dřevařství. Pila v Raškovicích je zaznamenána již v urbáři frýdeckého panství v roce 1636, ke které byli povinni vozit trámy sedláci ze Skalice, Janovic a Pržna. Místní muži vyráběli, hlavně přes zimu, šindele (střešní krytina). V roce 1778 zřídil hrabě Jan Nepomuk Pražma papírnu, jejíž papír byl dodáván nejen do českých zemí, ale i do Vídně. Fungovala do roku 1849. V přibližně tutéž dobu byla v provozu také palírna lihovin, jež po roce 1848 rovněž zanikla. Někdy již před rokem 1792 založil místní statkář Jan Adámek primitivní bělidlo na úpravu plátna. Jeho syn Josef I. a po roce1858 jeho vnuk Josef II. původní manufakturu modernizovali a posléze přeměnili na menší továrnu. Pravnuk Josef III (po roce 1890) v podnikání již tak úspěšný nebyl a v roce 1913 byl nucen předat firmu libereckému Němci Ing. Rudolfu Kirchhoffovi, který se synem Franzem vybudoval mezi světovými válkami špičkovou úpravnu s mezinárodní pověstí. V roce 1953 textilní výroba zaniká, továrna je přebudována na výrobu nikl-kadmiových akumulátorů a i přes řadu změn a úprav funguje dodnes. V roce 1912 zahájila v Raškovicích také provoz mechanická tkalcovna firmy Lederer und Wolf z Vídně. Tkalcovna nepřežila hospodářskou krizi a v roce 1934 zastavila výrobu. V roce 1940 byl Němci objekt přebudován na sklárnu s názvem Sigla (výroba bezpečnostního skla pro válečné účely). Textilní výroba byla obnovena v roce 1949 a do března 2008 byla součástí podniku Slezan. Od této doby je továrna uzavřena. V současnosti v obci funguje také Foldynova pila a Šebestovo stolařství.\n\n\nObec má dostatečnou síť obchodů, včetně nákupního střediska. Soukromý sektor zajišťuje řadu služeb, např. kadeřnictví, stolařství, klempířství atd. Ke sportovnímu vyžití slouží dva areály, a to fotbalový a volejbalový, jehož využívají i tenisté.V roce 2016 byla otevřena víceúčelová sportovní hala. Je zde mateřská a základní škola, zdravotní středisko, zubní ordinace, lékárna a pošta. V obci působí řada společenských organizací. Nejstarší je zcela jistě Sbor dobrovolných hasičů, založen byl už 15. srpna 1913.\n\nV relativně nové budově poblíž školy se nachází „Kulturní centrum Raškovic“, jehož součástí je velice dobře vybavena knihovna (založena v roce 1909), Malá galerie (1997), významná pravidelným pořádáním výstav a Památník Raškovic – muzejní expozice k dějinám obce otevřena v roce 2002 a o Selskou jizbu rozšířena v roce 2003. Jeho významnou činností je bohatá publikační aktivita. V péči Památníku jsou také tři kapličky zasvěcené Panně Marii, nacházející se na území obce. Na budově staré měšťanské školy je pamětní deska občanům Raškovic padlým v první světové válce.\n\nObec Raškovice je vhodnou výchozí stanicí do dvou beskydských údolí řek Morávky a Mohelnice, v létě pro pěší turistiku, v zimě pro lyžování. Obec protíná několik cyklostezek a naučných stezek. Do katastru obce zasahuje národní přírodní památka Skalická Morávka, chránící zachovalý podhorský úsek přirozeného divočícího toku řeky Morávky.\n\n\n"}
{"id": "113754", "url": "https://cs.wikipedia.org/wiki?curid=113754", "title": "Malenovice (okres Frýdek-Místek)", "text": "Malenovice (okres Frýdek-Místek)\n\nObec Malenovice () se nachází pod Lysou horou v Beskydech v okrese Frýdek-Místek v Moravskoslezském kraji. Žije zde obyvatel.\n\nU obce se nacházejí lyžařské vleky a sjezdovky.\n\nPrvní písemná zmínka o obci pochází z roku 1611.\n\n\n"}
{"id": "113755", "url": "https://cs.wikipedia.org/wiki?curid=113755", "title": "Pompeje (rozcestník)", "text": "Pompeje (rozcestník)\n\nPompeje má více významů:\n\n\n"}
{"id": "113757", "url": "https://cs.wikipedia.org/wiki?curid=113757", "title": "Francesco Grillo", "text": "Francesco Grillo\n\nFrancesco Grillo, (16?? – 17??), italský hudební skladatel.\n\nO jeho životě není nic známo. Nesmrtelnost mu zajistila patrně jediná dochovaná skladba, kantáta pro tenor, sbor a orchestr „Lo Matremmonio“ uvedená v Neapoli roku 1712.\n\nJe zařazován do okruhu neapolské operní školy.\n\n"}
{"id": "113758", "url": "https://cs.wikipedia.org/wiki?curid=113758", "title": "Trnová (okres Plzeň-sever)", "text": "Trnová (okres Plzeň-sever)\n\nTrnová je vesnice a obec v okrese Plzeň-sever v Plzeňském kraji. Žije v ní obyvatel. Obec je situována v klidném prostředí poblíž lesů. Protéká jí potok Bělá. Po těžbě černého uhlí zůstaly rozlehlé odvalové haldy a pod částí obce se nalézají štoly. Obec se přesto poměrně rychle rozvíjí a renovuje. Během celého roku je zde nespočet různých akcí (plesy, bály, pouť, myslivecké akce, táboráky, pochody pro děti, hasičská i jiná klání).\n\nNejstarší písemné doklady o existenci obce Trnová pocházejí z konce 12. století, kdy na listině Čéče ze Železnice z roku 1180 či 1181 je uveden jako svědek Ludvík z Trnové. Název obce měl tehdy podobu Trinova. Brzy poté nabyl Trnové velmož blahoslavený Hroznata, zakladatel významného západočeského rodu Hroznatovců. Roku 1197 se Hroznata vydal na cestu do Jeruzaléma. Jsa bezdětek odevzdal klášteru premonstrátů v Teplé na tři roky do správy obce Hunčice, Krukanice a Trnovou (zde uveden název Thirnow).\n\nPřestože historik Sedláček existenci zdejší tvrze popírá, umístění zámku v komplexu hospodářského dvora naznačuje, že zde stávalo starší sídlo. Patrně na jeho místě byl v první polovině 18. století postaven dnešní zámeček Vísky, v 19. století novogoticky přestavěný. Je to obdélná, patrová budova s úzkým, výrazným rizalitem v obou hlavních fasádách. Okolo zámečku park. Od druhé poloviny 20. stol. v majetku Státního statku; velmi zchátralý. Po roce 1996 opraven, v soukromém vlastnictví.\n\nDominantou obce je 12 hektarový rybník Vísecký, na mapách zaznamenaný pod názvem Hamr. Tato vodní plocha v současné době slouží k rekreačnímu využití, sportovnímu rybaření a je významnou zásobárnou vody pro hornobřízské keramické závody. Ve dvoře čp. 2 je situováno roubené obytné stavení, pravděpodobně nejstarší stojící stavba ve vsi. V čele statku čp. 21 je klenutá brána. V prostoru návsi je osazen pamětní kříž z roku 1857. Na severním okraji obce byly v minulosti nalezeny pozůstatky pravěkých žárových pohřbů.\n\n"}
{"id": "113759", "url": "https://cs.wikipedia.org/wiki?curid=113759", "title": "Ochranná pomůcka", "text": "Ochranná pomůcka\n\nOchrannými pomůckami jsou nazývány předměty sloužící k ochraně lidského zdraví při různých činnostech. \nPodle činnosti při které jsou využívány se dělí např.: \n\nPojem ochranné pomůcky je obecně používaný laický termín. Často je chybně zaměňován s odborným pojmem osobní ochranné pracovní prostředky (OOPP) – (pracovní oděv je mylně automaticky považován za osobní ochranný pracovní prostředek).\"\n\nPracovní ochranné pomůcky slouží jako doplňky k zajištění BOZP na pracovištích (například osobní dozimetr). Nesmí být však zaměňovány s osobními ochrannými pracovními prostředky. OOPP zahrnující širokou škálu prostředků chránících nejrůznější části těla před riziky spojenými s výkonem určité pracovní činnosti. Může se jednat o ochranu například před:\n\nMezi OOPP patří ochranné brýle, obličejový štít, přilba, respirátor, špunty do uší atd. Pracovní oděv mezi OOPP patří pouze v případě, pokud oděv podléhá výraznému opotřebení nebo znečištění či pracovní oděv plní ochrannou funkci.\n\nOsobní Ochranné Pracovní Prostředky (zkráceně OOPP) jsou ochranné prostředky, které musejí chránit zaměstnance před riziky, nesmí ohrožovat jejich zdraví, nesmí bránit při výkonu práce a musejí splňovat požadavky stanovené nařízením vlády č. 21/2003 Sb., nejsou jimi však běžné pracovní oděvy a obuv, které nejsou určeny k ochraně zdraví zaměstnanců před riziky a které nepodléhají při práci mimořádnému opotřebení nebo znečištění, výstroj a vybavení záchranných sborů, speciální ochranné prostředky používané v armádě, bezpečnostních nebo pořádkových silách, výstroj a vybavení používané při provozu na pozemních komunikacích, sportovní výstroj a vybavení, ochranné prostředky pro sebeobranu a prostředky pro zjišťování a signalizaci rizik a škodlivin na pracovišti.\n\nOsobní ochranné prostředky (zkráceně OOP) – jedná se o širší pojem, než je OOPP, prostředky nejsou určeny jen pro výkon pracovní činnosti, ale například i pro sport nebo volný čas. OOP je každé zařízení nebo prostředek určené k nošení nebo držení jednotlivcem pro ochranu před jedním nebo více zdravotními a bezpečnostními riziky, nejsou jimi však prostředky, které jsou stanoveným výrobkem podle jiného nařízení vlády než č. 21/2003 Sb. vydaného k provedení zákona o technických požadavcích na výrobky, které stanoví podmínky pro jejich uvedení na trh a požadavky na bezpečnost, také jimi nejsou prostředky uvedené v příloze č. 1 nařízení vlády č. 21/2003 Sb.\n\nOchranné pomůcky – pomůcky pomáhající při ochraně zdraví a to nejen při práci, nemusejí splňovat požadavky na OOP, protože nepodléhají nařízení vlády č. 21/2003 Sb. (například opěrky zápěstí nebo pohyblivé opěrky při práci s PC).\n\nPracovní oděvy a obuv je oděv nebo obuv, které jsou určeny k používání při výkonu práce (může se jednat o zaměstnavatelem předepsaný stejnokroj, např. pro prodavačky nebo recepční, tedy může se jednat i o dámské lodičky nebo luxusní halenku). Jen v případech definovaných v zákoníku práce se tyto poskytují jako OOPP.\n\nMycí, čisticí a dezinfekční prostředky jsou prostředky sloužící k očistě těla a prostředky s ní související (např. ručník, mýdlo, zubní pasta, ochranný krém) a prostředky k dezinfekci osob vykonávajících pracovní činnost spojenou s ohrožením infekční nemocí.\n\nzahrnují širokou škálu předmětů chránících nejrůznější části těla\n\nChrání především před nechtěným otěhotněním (antikoncepce) a dále proti přenosu pohlavních chorob\n\n"}
{"id": "113760", "url": "https://cs.wikipedia.org/wiki?curid=113760", "title": "Azay-le-Brûlé", "text": "Azay-le-Brûlé\n\nAzay-le-Brûlé je francouzská obec v regionu Poitou-Charentes v departementu Deux-Sèvres. Na území města byla římská osada, zachoval se most postavený Římany. Nachází se zde kostel z 15. století a zbytky kláštera z téže doby.\n\nV okolí města jsou pastviny pro hovězí dobytek a pěstuje se víno. Ve městě je místní knihovna.\n\"Počet obyvatel\"\n"}
{"id": "113764", "url": "https://cs.wikipedia.org/wiki?curid=113764", "title": "Bezvěrov", "text": "Bezvěrov\n\nBezvěrov je vesnice v okrese Plzeň-sever, kraj Plzeňský. Žije zde obyvatel.\n\nBezvěrov se nachází v sedle mezi kopci Bofort (715 m) a Zámecký vrch (Pernglauberg; 711 m) v Tepelské vrchovině. V Bezvěrově pramení Manětínský a Úterský potok. Obcí prochází silnice 20/E49 mezi Úněšovem a Toužimí.\n\nSousední vesnice jsou Horní Luhov, Luhov, Komárov a Hrádek na severu, Buč, Služetín a Vlkošov na severozápadě, Krašov a Kamenná Hora na západě, Chudeč a Čestětín na jihovýchodě, Dolní Jamné na jihu, Nová Víska a Žernovník na jihozápadě, Ostřetín, Nový Dvůr a Branišov na západě, Nežichov a Třebouň na severozápadě.\n\nPrvní písemná zmínka o Bezvěrovu pochází z roku 1379. V zakládací listině kláštera Kladruby z roku 1239 zmiňovaná obec Besmirov popř. Bezverovo nelze přesně přiřadit, protože v úvahu přicházejí všechny tři obce, které dnes jméno Bezvěrov nesou.\n\nOd roku 1396 je doložena existence pevnosti na Zámeckém vrchu, která byla pravděpodobně založena bratry Linhartem a Tůmou z Kamenné Hory. Mezi roky 1502 a 1555 byla pevnost sídlem rodu Bärenklau z Schönreuthu, který ji roku 1548 přestavěl. Následně proběhlo mnoho změn vlastníků a vesnice patřila mezi jinými Kelnerovi z Bezvěrova, Theinerovi z Thein nebo Zedtwitzovi z Liebensteinu. Od roku 1617 vlastnil statky Nikolaus Ratschin z Ratschina. Po bitvě na Bílé hoře mu byl roku 1623 majetek zkonfiskován a panství Bezvěrov s vesnicemi Krašov, Těšetín, Kamenná Hora, Vojtěšín, Račín a Tysová byly prodány Vilémovi z Vřesovic. Ten postoupil vlastnictví roku 1626 Juliu Jindřichovi Sasko-Lauenburskému na Toužimi, který Bezvěrov připojili k panství Brložec. Roku 1837 zdědil statky Bezvěrov Alfred Beaufort-Spontini.\n\nPo zrušení patrimoniální správy byl Bezvěrov/Bernklau od roku 1850 součástí okresu Kralovice. Roku 1867 založil Eduard Kavalier ze Sázavy sklářskou huť Nová Sázava, která vyráběla křišťálové sklo. Její chod byl roku 1923 pozastaven. Roku 1930 žilo v Bezvěrově 637 obyvatel. Po Mnichovské dohodě byla obec roku 1938 připojena k Velkoněmecké Říši a patřila až do roku 1945 k okresu Žlutice. Roku 1939 měla obec 578 obyvatel. Po druhé světové válce byli němečtí obyvatelé vysídleni do Německa. Mezi roky 1949 a 1960 patřila obec k okresu Toužim. Od 1. ledna 1961 je součástí okresu Plzeň-sever. Zároveň byly připojeny obce Krašov a Vlkošov (s částí Potok). Roku 1976 následovalo připojení obcí Dolní Jamné (s částmi Chudeč, Nová Víska, Očehora (Ranitzenhäuseln příp. Hotschehora), Račín I. a II. a Světec) a Služetín (s částí Buč). Ke dni 25. 2. 2008 zde žilo 662 obyvatel, z toho je 341 mužů a 321 žen.\n\nV letech 2010–2014 byla starostkou Iveta Mašková, od roku 2014 funkci vykonává Jan Matoušek.\n\n\n\n"}
{"id": "113765", "url": "https://cs.wikipedia.org/wiki?curid=113765", "title": "Schrödingerova rovnice", "text": "Schrödingerova rovnice\n\nSchrödingerova rovnice je pohybová rovnice nerelativistické kvantové teorie. V roce 1925 ji formuloval Erwin Schrödinger. Popisuje časový a prostorový vývoj vlnové funkce částice, která se pohybuje v poli sil. Tato rovnice má v kvantové mechanice stejné postavení jako druhý Newtonův zákon v klasické mechanice.\n\nSchrödingerova rovnice ve své době přirozeně vyplynula z předchozích výzkumů.\n\nV roce 1905 došel Albert Einstein při studiu fotoelektrického jevu ke vztahu\nkterý vyjadřuje vztah mezi energií \"E\" a frekvencí \"f\" kvanta elektromagnetického záření (fotonu), přičemž \"h\" označuje Planckovu konstantu.\n\nV roce 1924 přišel Louis de Broglie s hypotézou, podle které přísluší \"všem\" částicím (nejen fotonům) vlnová funkce formula_2, přičemž vztah mezi hybností částice a vlnovou délkou vlny, která byla částici přiřazena (tzv. de Broglieho vlna) vyjádřil vztahem\nDe Broglie pomocí těchto vln také ukázal, že Einsteinův vztah formula_4 platí nejen pro fotony, ale pro všechny částice.\n\nPro energii a hybnost lze pomocí úhlové frekvence formula_5 a vlnového čísla formula_6, kde formula_7 je redukovaná Planckova konstanta získat vztahy\nSchrödinger vyšel z předpokladu, že pohyb částice můžeme spojovat s de Broglieho vlnou. Vlnu šířící se ve směru osy \"x\" lze popsat vlnovou rovnicí, jejíž řešení lze vyjádřit jako\nkde formula_11 je úhlová frekvence, formula_12 je fázová rychlost a formula_13 je integrační konstanta. Toto řešení lze také přepsat do tvaru\nTento vztah popisuje částici s celkovou energií formula_15 a hybností formula_16, která se pohybuje ve směru osy \"x\". Označujeme ji také jako \"vlnovou funkci volné částice\". Tento vztah však také představuje řešení Schrödingerovy rovnice, jejíž tvar z něj můžeme získat.\n\nCelkovou energii (nerelativistické) částice v potenciálním poli lze zapsat jako\nkde formula_18 je kinetická energie částice, formula_19 je potenciální energie částice (v kvantové mechanice je zvykem potenciální energii značit jako \"V\", kinetickou energii jako \"T\"), formula_16 je hybnost a formula_21 je hmotnost částice.\n\nDerivací vlnové funkce volné částice získáme následující vztahy\n\nDosazením do výrazu pro celkovou energii získáme\n\nČasově závislý tvar jednorozměrné Schrödingerovy rovnice lze tedy zapsat jako\nV trojrozměrném prostoru má časová Schrödingerova rovnice tvar\nkde formula_27 je Laplaceův operátor.\nSchrödinger pomocí této rovnice spočítal spektrální čáry vodíku, kdy popsal elektron jako vlnu nacházející se v potenciálové jámě vytvořené protonem (tedy jádrem atomu). Tento výpočet souhlasil s experimenty, výsledky Bohrova modelu atomu a také s maticovou mechanikou Wernera Heisenberga, přičemž Schrödinger nepotřeboval uvažovat s nekomutativností pozorovatelných, jak tomu bylo právě v maticové mechanice. Schrödinger svou práci o vlnové funkci a spektrálních čarách publikoval v roce 1926.\n\nSchrödingerova rovnice určuje chování vlnové funkce, avšak neurčuje, co vlastně vlnová funkce je. Interpretaci vlnové funkce jako amplitudy pravděpodobnosti předložil v roce 1926 Max Born. Jsou však i jiné interpretace kvantové mechaniky.\n\nV obecném tvaru se Schrödingerova rovnice zapisuje jako\nkde formula_29 je časově závislý hamiltonův operátor (hamiltonián) popisující pohyb částice v časově závislých vnějších polích. Ten vyjadřuje ve formě operátoru celkovou energii částice jako součet kinetické a potenciální energie. Výraz na pravé straně vyjadřuje časovou změnu vlnové funkce. Tato obecná Schrödingerova rovnice bývá také označována jako časová nebo nestacionární.\n\nObecné nestacionární řešení časové Schrödingerovy rovnice s časově nezávislým hamiltoniánem lze vyjádřit prostřednictvím rozvoje do ortonormálních stacionárních stavů, tzn.\nkde formula_31 jsou časově nezávislá komplexní čísla určená počáteční podmínkou formula_32. Střední hodnota energie těchto stavů je na čase nezávislá.\n\nZvláštním případem Schrödingerovy rovnice je tzv. stacionární (časově nezávislá, bezčasová nebo nečasová) Schrödingerova rovnice, kterou lze získat za předpokladu, že vývoj systému je popsán Schrödingerovou rovnicí, v níž je formula_29 časově nezávislý hamiltonián popisující pohyb částice v časově nezávislých vnějších polích.\n\nV takovém případě lze provést separaci proměnných a hledat vlnovou funkci ve tvaru\n\nS tímto předpokladem dostaneme po dosazení do Schrödingerovy rovnice:\nObě strany výsledné rovnice se musí rovnat konstantě, kterou označíme formula_15. Tato konstanta má rozměr energie. Za uvedených předpokladů tak dostáváme dvě rovnice, přičemž první z nich se označuje jako \"stacionární Schrödingerova rovnice\"\n\nRozepsáním hamiltoniánu lze získat:\nVzhledem k tomu, že časově nezávislý hamiltonián se vyskytuje např. u popisu chování elektronu v atomu, představuje stacionární Schrödingerova rovnice velmi významnou rovnici kvantové mechaniky.\n\nPodle stacionární rovnice jsou energie formula_15 vlastními čísly hamiltoniánu formula_29 (hovoří se též o vlastních energiích). K určení vlastních energií lze integrovat druhou rovnici, čímž získáme\nkde formula_43 je normovací konstanta, kterou lze obvykle položit formula_44.\n\nStavy s vlastními energiemi formula_45 lze tedy popsat vlnovými funkcemi\n\nTakové stavy se označují jako stacionární stavy. Stacionární stavy jsou zvláštností kvantové fyziky. V klasické mechanice se sice také vyskytují (např. nehybný hmotný bod), jedná se však vždy o případy z hlediska klasické mechaniky nezajímavé.\n\nHustota pravděpodobnosti stacionárního stavu na čase nezávisí, tzn.\n\nStřední hodnota libovolného časově nezávislého operátoru formula_48 ve stacionárních stavech formula_49 nezávisí na čase, tedy\n\nPro stacionární stavy je také hustota toku pravděpodobnosti formula_51 nezávislá na čase.\n\nProtože Schrödingerova rovnice obsahuje na jedné straně první parciální derivace vlnové funkce podle času a na druhé straně druhé derivace podle prostorových souřadnic (Laplaceův operátor), není tato rovnice invariantní vůči Lorentzově transformaci. Není tedy v souladu se speciální teorií relativity. Nejedná se tedy o relativistickou rovnici. Relativistickou obdobou Schrödingerovy rovnice jsou např. Diracova rovnice nebo Kleinova-Gordonova rovnice.\n\nSchrödingerova rovnice umožňuje jednoduše formulovat a vyřešit v kvantové mechanice problémy jako lineární harmonický oscilátor, částice v potenciálové jámě nebo vodíku podobný atom. Vysvětluje stabilitu atomů, která byla pro klasickou fyziku záhadou. Umožnila pevné propojení fyziky s chemií, protože vysvětlila nejen ionizační energie prvků, ale i různorodost jejich chemického chování pomocí orbitalů tvořících atomový obal. Tyto poznatky umožnily vysvětlit čáry ve spektru zářících těles a pochopit tak stavbu a vývoj hvězd analýzou jejich světla.\n\n\n"}
{"id": "113766", "url": "https://cs.wikipedia.org/wiki?curid=113766", "title": "Caprese Michelangelo", "text": "Caprese Michelangelo\n\nCaprese Michelangelo je malé město ve střední Itálii v provincii Arezzo. Město je známé především jako rodiště Michelangela Buonarrotiho.\n"}
{"id": "113767", "url": "https://cs.wikipedia.org/wiki?curid=113767", "title": "Nižní Lhoty", "text": "Nižní Lhoty\n\nObec Nižní Lhoty () se nachází na úpatí Moravskoslezských Beskyd, v okrese Frýdek-Místek v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1305.\n\n\n"}
{"id": "113768", "url": "https://cs.wikipedia.org/wiki?curid=113768", "title": "Iredentismus", "text": "Iredentismus\n\nIredentismus je politickou ideologií usilující o připojení (anexe) části jiného státu s vlastní národnostní menšinou. Název se odvozuje od italského \"terre irredente\", „ztracené země“; hnutí italské iredenty usilovalo po sjednocení Itálie (1861) o připojení rakouského jižního Tyrolska, Terstu, Dalmácie a Istrie.\n\nMnoho státních hranic se v průběhu času často měnilo, proto mnoho států mohlo teoreticky vznášet iredentistické nároky vůči svým sousedům. Německý anšlus Rakouska a anexe Sudet roku 1938, či navrácení československého území Maďarsku jako výsledek první vídeňské arbitráže, jsou zřejmě nejznámějšími historickými příklady této politiky v praxi. Posledním příkladem je připojení Krymu k Rusku.\n\n\n"}
{"id": "113770", "url": "https://cs.wikipedia.org/wiki?curid=113770", "title": "Vyšní Lhoty", "text": "Vyšní Lhoty\n\nObec Vyšní Lhoty (pol. \"Ligota Górna\", něm. \"Ober Ellgoth\") se nachází v okrese Frýdek-Místek v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1305, avšak asi vznikla už před rokem 1292, protože z tohoto roku pochází listina, kde je uveden Pašek z warmunthovicz, a přesně tak zní jméno osady zmíněné roku 1305. Dle rakouského sčítání lidu z roku 1910 měly Vyšní Lhoty 1 145 obyvatel, z čehož 1 141 (99,7 %) bylo česko- a 4 (0,3 %) polskojazyčných, a v podílu vyznání bylo 1 131 (98,8 %) katolíků a 14 (1,2 %) evangelíků.\n\nVe Vyšních Lhotách se nacházel záchytný uprchlický tábor Ministerstva vnitra ČR. Areál má rozlohu asi 75 000 m² a jeho součástí jsou mimo jiné ubytovací a administrativní objekty či skladovací prostory. Jako zařízení pro uprchlíky fungoval areál přibližně od poloviny 90. let, a to se standardní kapacitou 580 lůžek. Na poskytování právní pomoci se v něm podíleli studenti Právní kliniky uprchlického a cizineckého práva Právnické fakulty Univerzity Palackého v Olomouci. Pro ubytování uprchlíků nebyl objekt využíván již od prosince 2009. Z bývalého tábora pro uprchlíky bude věznice.\n\nVzhledem k náporu imigrantů rozhodla vláda na svém jednání 13. července 2015 o obnovení zařízení pro záchyt cizinců Vyšní Lhoty. Jeho kapacita je 220 míst a slouží jako detenční tábor pro umístění nelegálních imigrantů na území České republiky. Otevřen byl 7. srpna 2015.\n\n\n"}
{"id": "113771", "url": "https://cs.wikipedia.org/wiki?curid=113771", "title": "Písečná (okres Frýdek-Místek)", "text": "Písečná (okres Frýdek-Místek)\n\nObec Písečná ( ', ') se nachází v okrese Frýdek-Místek v Moravskoslezském kraji. Žije zde obyvatel. Značnou část obyvatel tvoří polská menšina. Ve vsi je obecní škola a kulturní dům.\n\nObec Písečná v okrese Frýdek-Místek se rozkládá východně od Jablunkova na pravém břehu řeky Olše, je od něj vzdálena 3 km. Její protáhlý katastr, který protíná potok Kotelnice, směřuje severovýchodně k vrchu Krkavice. Obec má 845 obyvatel, je zde 180 trvale obydlených domů, katastrální výměra je 236 ha.\n\nPísečná byla původně horskou osadou, částí města Jablunkova. První zmínky o Písečné pocházejí z roku 1446, kdy už byla pravděpodobně osídlena. U jejich počátků stáli bratři Matouš, Štefan a Jan Skřekové, původem z Jablunkova. I když byla Písečná součástí Jablunkova, ničím se neodlišovala od okolních valašských vesnic. Velký grunt Skřeků se časem rozpadl na menší části. Ve 40. letech 16. století žilo na Písečné asi 64 obyvatel, kteří se svým valašsky zaměřeným způsobem hospodaření zcela odlišovali od městských Jablunkovanů.\nTaké zde se zpočátku vyučovalo v soukromých domech a první škola byla zřízena v domě č. p. 54. Po roce 1873 byla vystavěna nová jednotřídní škola, a ta byla později ještě rozšířena.\n\nV obci se nacházejí dvě kapličky první je zasvěcena Matce Boží Čenstochovské, postavená v roce 1926. Druhá je zasvěcena svatému Izidorovi – patronu zemědělců. Obě kapličky byly postaveny z vděčnosti za záchranu života.\n\nAž do konce roku 2000 byla Písečná jako místní část součástí Jablunkova. Na základě referenda konaného v červnu 2000, byla dnem 1. 1. 2001 Písečná vyhlášena jako samostatná obec. Prvním starostou obce byl v její novodobé historii Jan Krzok, který se také významnou měrou zasloužil o její osamostatnění. Samostatnost obce výrazně přispěla k jejímu dalšímu rozvoji.\n\n\n"}
{"id": "113773", "url": "https://cs.wikipedia.org/wiki?curid=113773", "title": "Návsí", "text": "Návsí\n\nObec Návsí ( ', ') se nachází v okrese Frýdek-Místek v Moravskoslezském kraji. Žije zde obyvatel.\n\nPrvní písemná zmínka o Návsí je z roku 1435. Jádro obce se vytvořilo kolem tzv. volenství (nepoddanské zemědělské usedlosti) založeného podle privilegia těšínského knížete Václava z 31. prosince 1435. Podle této listiny obdržel Pavel Sikora za věrnou službu od knížete jeden a půl lánu polí. Jako samostatná obec působilo Návsí až v druhé polovině 16. století. Samotný název Návsí se objevuje poprvé v urbáři těšínské komory z roku 1577. Název obce znamená, že Návsí představovalo jablunkovskou náves. Vývoj obce je bezprostředně spjat s osudy rodu Sikorů, kteří až do poč. 20. století drželi v obci fojtství. Vesnice již od svých počátků procházela dynamickým rozvojem – docházelo k intenzivnímu rozšiřování usedlostí a orné půdy ve směru na Milíkov a Bocanovice, podél řeky k Harcovu a také proti potokům Rohovec a Kostkov pod Stožek. Na sklonku 18. století byly postaveny na gruntě Sikorových kostel a škola. V roce 1817 byl položen základní kámen ke stavbě zděného kostela, který byl postaven v roce 1820. Fara byla zbudována v roce 1793. Dějiny školství začínají v Návsí v roce 1784 v dřevěném domě „Na Fojství“ se stovkou žáků. Prvním učitelem byl Andrzej Kaleta. V roce 1869 se škola stává veřejnou a v roce 1886 je na pozemku Sikory postavená zděná škola sloužící dodnes jako polská škola. V roce 1926 byly postavena česká škola. Obrovský význam pro obec mělo otevření Košicko-bohumínské dráhy. Návsí se tak stalo důležitým komunikačním střediskem.\n\nPo rozpadu Rakouska-Uherska na konci první světové války došlo k vytvoření nových nástupnických států, mezi něž patřilo i Československo a Polsko, které vedly ostrý spor o území Těšínska, na němž se nachází obec Návsí. Po kompromisní dohodě mezi Zemským národním výborem pro Slezsko a Radou Narodowou Księstwa Cieszyńskiego došlo k dočasnému rozdělení Těšínska, přičemž Návsí bylo spravováno polskou stranou. K Československu bylo Návsí definitivně připojeno dne 28. července 1920 rozhodnutím mezinárodní konference v Spa. Až do roku 1920 byl v Návsí fojtem Adam Sikora z č.p. 22, potomek zakládajícího rodu Sikorů. Do roku 1923 spravovala obec správní komise obce. Od roku 1923 byl starostou obce Jerzy Sikora. V roce 1932 jej vystřídal Adam Mrózek.\n\nDne 1. září 1939 vypukla druhá světová válka, Návsí bylo ještě téhož dne bez boje obsazeno německou armádou a v následujících dnech začleněno do Německé říše. Úřední řečí se stala němčina. Řada lidí skončila v koncentračních táborech, 25 rodin bylo násilně vysídleno, řada lidí byla popravena. Nacisté se snažili brutálním zastrašováním přinutit většinu Čechů a Poláků přijmout německé občanství prostřednictvím tzv. volkslisty. Na muže se pak vztahovala branná povinnost a museli narukovat do německé armády. Vojáci z Těšínska pak využívali ve válce příležitostí a přebíhali ke spojeneckým vojskům. Poláci vstupovali do Andersovy armády, Češi do československé zahraniční armády. Poslední německé jednotky opustily Návsí v noci z 1. na 2. května 1945. Obnovu Návsí po válce řídil místní národní výbor. Obec se vyvíjela samostatně až do roku 1960, kdy došlo ke sloučení s Jablunkovem, s nímž sdílela osud až do roku 1994, kdy došlo k obnově samostatnosti.\n\nDle sčítání lidu v roce 2011 zde žilo v 928 domech trvale 3743 osob, z toho 1896 žen. Celkem 2 225 občanů se hlásilo k české národnosti, 714 k polské, 76 ke slezské, 49 ke slovenské, 26 k moravské a 1 k ukrajinské. Žilo tu 827 římských katolíků, 588 slezských evangelíků a 427 věřících hlásících se k jiné církvi či náboženské společnosti. 272 věřících se nehlásilo k žádné církvi či náboženské společnosti. 388 bylo bez náboženské víry. Ke dni 1. ledna 2008 zde žilo 3804 obyvatel, z toho 1850 mužů a 1954 žen.\n\n\n\n"}
{"id": "113775", "url": "https://cs.wikipedia.org/wiki?curid=113775", "title": "Chrást (okres Plzeň-město)", "text": "Chrást (okres Plzeň-město)\n\nChrást je obec nacházející se zhruba deset kilometrů severovýchodně od centra Plzně, v okrese Plzeň-město v Plzeňském kraji. Žije v ní obyvatel.\n\nPrvní písemná zmínka o vsi pochází z roku 1242. K většímu rozvoji obce došlo v 19. století v reakci na zvyšující se podnikání v oblasti průmyslu. V této době zde společnost Česká západní dráha vybudovala i železniční trať z Prahy do Plzně a později z ní odbočující regionální trať do Stupna spolu s mostem přes řeku Klabavu. Po dokončení tunelu Ejpovice byla trať Chrástu do Plzně zrušena, nyní tedy Chrástem prochází pouze odbočná železniční trať, která začíná v Ejpovicích.\n\nV listopadu 2002 proběhlo místní referendum o připojení Chrástu k Plzni. Většina voličů se vyslovila pro připojení, kvůli nízké účasti ale obec zůstala samostatná. Do konce roku 2006 byla obec součástí okresu Plzeň-sever, 1. ledna 2007 byla společně s dalšími menšími obcemi v blízkosti Plzně (například Dýšinou a Kyšicemi) přeřazena k okresu Plzeň-město.\n\n\n"}
{"id": "113776", "url": "https://cs.wikipedia.org/wiki?curid=113776", "title": "Kyšice (okres Plzeň-město)", "text": "Kyšice (okres Plzeň-město)\n\nObec Kyšice se nachází v okrese Plzeň-město v Plzeňském kraji. Žije v ní obyvatel. Kyšice jsou nejvíce známé těžbou hrnčířské hlíny a kaolinu.\n\nPrvní písemná zmínka o vsi je z roku 1336, hovoří o dvoru a hradu pánů z Pistau, pánů ze Smědčic, později lenních pánech z Kychu, kteří byli dosazeni jako správci královského dvora. V 16. století se započalo s dobýváním rudy. Po třicetileté válce byla těžba přerušena a teprve roku 1662 znovu obnovena. Doly byly definitivně uzavřeny po první světové válce.\n\nVesnice patřila mezi poslední, které byly za druhé světové války osvobozeny americkou armádou. Do konce roku 2006 patřila do okresu Plzeň-sever, poté se stala od 1. ledna 2007 součástí okresu Plzeň-město.\n\n\n"}
{"id": "113777", "url": "https://cs.wikipedia.org/wiki?curid=113777", "title": "Tvarožná", "text": "Tvarožná\n\nTvarožná (německy \"Bosenitz\") je obec v okrese Brno-venkov v Jihomoravském kraji, zhruba 12 km východně od Brna. Žije zde obyvatel.\n\nRozkládá se na okraji Dyjsko-svrateckého úvalu. Návsí protéká Tvaroženský potok spojující rybníky před a za obcí. Dominantu obce tvoří kopec Santon na jejím jižním okraji, který je přírodní památkou a místem úzce spojeným s bitvou u Slavkova.\n\nJedná se o vinařskou obec ve Velkopavlovické vinařské podoblasti (viniční trať Vinohrady).\n\nV okolí obce jsou archeologické lokality se stopami osídlení z řady období pravěku a raného středověku, mezi jiným z mladší a pozdní doby bronzové a mladší doby železné (doby laténské a doby římské).\n\nPrvní písemná zmínka o obci pochází z roku 1288. Tehdy však existovaly ještě dvě samostatné vsi Tvarožnice a Važanice a k jejich splynutí došlo až v 15. století. Ve 14. století je připomínán románský kostel zasvěcený svatému Mikuláši. Ten však byl po napoleonských válkách poškozen, a tak byl v roce 1880 na jeho místě zbudován nový v novogotickém stylu. V té době byl farářem ve Tvarožné Václav Kosmák (1843–1898). Do 17. až 18. století sahá i historie kaple Panny Marie Sněžné na Santonu, která byla stržena před bitvou u Slavkova a její současná podoba pochází z let 1830–1834.\n\nV letech 1990–2010 zastával funkci starosty František Kopecký, od roku 2010 tento post vykonává Petr Buchta.\n\nV době bitvy u Slavkova roku 1805 měla obec asi 60 domů a necelých 400 obyvatel. V průběhu bojů ves dočasně přešla do rukou ruských vojáků knížete Bagrationa a později byla dobyta zpět francouzskými vojáky maršála Lannese.\n\nVrch Santon, zvaný též \"Padělek\" nebo \"Tvaroženský kopeček\" byl před bitvou francouzskými ženisty opevněn třemi pásy okopů, aby vytvořil palebná postavení pro 18 děl s pěchotní ochranou.\n\nObec Tvarožná a její nejbližší okolí je každoročně v prosinci dějištěm vzpomínkových akcí na „bitvu Tří císařů“.\n\nNa začátku 17. století měla obec 54 domů, v roce 1645 z nich bylo pouze 29 obydlených, v letech 1673 jich bylo osídlených 35. V roce 1790 měla Tvarožná 60 domů a 370 obyvatel, roku 1834 72 domů a 434 obyvatel.\n\n\nTvaroženská farnost zahrnuje obce Tvarožnou, Velatice, Horákov a Mokrou. Novogotický kostel byl postaven v letech 1880-1881. Stavba je zasvěcena sv. Mikuláši. O stavbu se nejvíce zasloužil tehdejší farář P. Václav Kosmák.\n\nSoučasným knězem sloužícím ve farnosti je R. D. Mgr. Jiří Brtník (od 1. 8. 2015). Před ním ve Tvarožné sloužil R. D. Josef Rybecký (2008–2015), P. Jan Nekuda (1999–2008) a až do své smrti P. Metoděj Slavíček (1967–2003).\n\nÚzemím obce prochází dálnice D1 s odpočívadlem Rohlenka a silnice II/430 v úseku Brno – Rousínov. Dále zde vedou silnice III. třídy:\n\n"}
{"id": "113778", "url": "https://cs.wikipedia.org/wiki?curid=113778", "title": "Popovice (okres Brno-venkov)", "text": "Popovice (okres Brno-venkov)\n\nPopovice jsou obec v okrese Brno-venkov v Jihomoravském kraji. Jejich katastrální území Popovice u Rajhradu se rozkládá v Dyjsko-svrateckém úvalu. Žije zde obyvatel. Jediným komunikačním napojením obce na silniční síť je silnice I/52.\n\nPrvní písemná zmínka o obci pochází z roku 1048.\n\n\n\n"}
{"id": "113779", "url": "https://cs.wikipedia.org/wiki?curid=113779", "title": "Hynek Bulín mladší", "text": "Hynek Bulín mladší\n\nHynek Bulín (23. listopadu 1908 Brno – 22. prosince 1996 Brno) byl právník, historik, filozof a slavista. Působil jako profesor civilního řízení soudního na Právnické fakultě Masarykovy univerzity a jako vědecký pracovník v Československé akademii věd. Publikoval vědecké práce z několika vědních oblastí – právní filozofie, teorie práva, právní dogmatiky, historiografie (dějiny nejstarších slovanských států) a filologie (česká právní terminologie). V právu byl stoupencem Weyrovy nauky.\n\nByl synem významného brněnského advokáta Hynka Bulína staršího a jeho matka Zdeňka byla sestrou malíře a sochaře Emila Filly. Vystudoval brněnské reálné gymnázium a k dalšímu studiu se zapsal na Právnické fakultě MU, kde v roce 1931 získal doktorát práv. Po několikaměsíční praxi advokátního koncipienta v kanceláři svého otce nastoupil jako auskultant u brněnského krajského soudu, přičemž v průběhu své přípravné služby absolvoval studijní stáže na univerzitách v Lipsku a v Paříži. V roce 1936 se habilitoval z oboru civilního řízení soudního a vyučoval pak na brněnské právnické fakultě až do jejího uzavření nacisty v roce 1939. Poté byl samostatným advokátem, ale po roce 1943 až do konce války byl totálně nasazen v továrně na letecké motory v Brně-Líšni.\n\nPo válce se vrátil už jako mimořádný profesor civilního řízení soudního (napsal např. obsáhlou práci o dovolání a přednášel také římské právo) na fakultu, kde zůstal až do jejího zrušení roku 1950 a pak od jejího znovuotevření v roce 1969 do roku 1975, kdy už ale mohl být jen externím učitelem a konzultantem diplomových prací z občanského práva a právních dějin. V mezidobí působil v brněnských pobočkách Slovanského ústavu a Ústavu dějin evropských socialistických zemí ČSAV a publikoval práce z historie slovanských zemí a právních dějin. Roku 1966 získal vědeckou hodnost kandidáta historických věd a po roce 1971 odešel do penze. Poté ještě působil jako podnikový právník např. Brněnských veletrhů a výstav. Roku 1993 získal od Jednoty českých právníků medaili Antonína Randy a od Akademie věd medaili J. E. Purkyně, téhož roku mu Masarykova univerzita udělila vědeckou hodnost čestného doktora právní vědy a o rok později Masarykovu medaili.\n\n"}
{"id": "113781", "url": "https://cs.wikipedia.org/wiki?curid=113781", "title": "Malešovice", "text": "Malešovice\n\nMalešovice () jsou obec v okrese Brno-venkov v Jihomoravském kraji. Rozkládají se v Dyjsko-svrateckém úvalu na okraji přírodního parku Niva Jihlavy. Žije zde obyvatel.\n\nPrvní písemná zmínka o obci pochází z roku 1104.\n\nV letech 2006–2010 působil jako starosta Zdeněk Ševčík, od roku 2010 tuto funkci vykonává Zdeněk Pavlík, který byl do této funkce znovuzvolen v letech 2014 a 2018.\n\n\n\n"}
{"id": "113782", "url": "https://cs.wikipedia.org/wiki?curid=113782", "title": "Nebovidy (okres Brno-venkov)", "text": "Nebovidy (okres Brno-venkov)\n\nNebovidy jsou obec v okrese Brno-venkov v Jihomoravském kraji. Rozkládají se v katastrálním území Nebovidy u Brna, na okraji Bobravské vrchoviny. Žije zde obyvatel.\n\nPrvní písemná zmínka o obci pochází z roku 1104.\n\nNa počátku 17. století měla obec 23 domů, po třicetileté válce bylo 8 z nich pustých. V roce 1790 měla obec 43 domů a 248 obyvatel, roku 1834 47 domů a 266 obyvatel.\n\n\n\n"}
{"id": "113783", "url": "https://cs.wikipedia.org/wiki?curid=113783", "title": "Odrovice", "text": "Odrovice\n\nOdrovice (německy \"Odrowitz\") jsou obec v okrese Brno-venkov v Jihomoravském kraji. Rozkládají se v Dyjsko-svrateckém úvalu, na okraji přírodního parku Niva Jihlavy. Žije zde obyvatel.\n\nPrvní písemná zmínka o obci pochází z roku 1190.\n\n\n\n"}
{"id": "113785", "url": "https://cs.wikipedia.org/wiki?curid=113785", "title": "Mansvet Havel", "text": "Mansvet Havel\n\nMansvet Havel († 1919) byl český auskultant při státním zastupitelství v Těšíně, který padl během československo-polských bojů o Těšínsko dne 28. ledna 1919. K incidentu došlo navečer u Kyselova, když byl polskou vojenskou hlídkou zastřelen. \n\n"}
{"id": "113786", "url": "https://cs.wikipedia.org/wiki?curid=113786", "title": "Rajhradice", "text": "Rajhradice\n\nRajhradice jsou obec v okrese Brno-venkov v Jihomoravském kraji, v Dyjsko-svrateckém úvalu. Žije zde obyvatel. Na západě hraničí Rajhradice s městem Rajhrad, na jihu s Opatovicemi, na východě s Otmarovem a na severu s Rebešovicemi.\n\nVedle původních Rajhradic zahrnuje obec také západně položenou bývalou obec Loučku, s níž tvoří jednotný urbanistický celek. Přímo na bývalé hranici Rajhradic a Loučky se nachází budova zdejší mateřské školy, jakož i dům číslo popisné 440.\n\nPrvní písemná zmínka o obci pochází z roku 1048, kdy byla již existující obec darována rajhradskému klášteru. Moderní Rajhradice vznikly dobrovolným sloučením obcí Rajhradice a Loučka k 8. červnu 1951.\n\nÚzemím obce prochází dálnice D2 a silnice III. třídy:\n\n\n\n\n"}
{"id": "113789", "url": "https://cs.wikipedia.org/wiki?curid=113789", "title": "Těšany", "text": "Těšany\n\nTěšany jsou obec v okrese Brno-venkov v Jihomoravském kraji, na rozhraní Dyjsko-svrateckého úvalu a Ždánického lesa. Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční tratě Vinohrádky-Terasy, Vinohrádky-Famílie, Vinohrádky-Kaple).\n\nObec je poprvé připomínána v roce 1131, ovšem archeologické nálezy z okolí dosvědčují osídlení již před tímto letopočtem. Od roku 1666 patřila obec brněnským dominikánům. Ti vybudovali koncem 17. století jako svoje letní sídlo raně barokní jednoposchoďový zámek obdélného půdorysu. Patřil jim až do zrušení kláštera v roce 1784.\n\nŘímskokatolická kaple Panny Marie na nejvyšším bodě východně od obce byla postavena politickými vězni v roce 1946–1947 jako poděkování za šťastný návrat těšanských občanů z koncentračních táborů. Nachází se nad vinohrady asi 2 km od Těšan. V barokní kovárně z 18. století je umístěna expozice kovářství a kolářství, součást Technického muzea v Brně. Na návsi před kovárnou stojí barokní sochy svatého Dominika z roku 1717 a svatého Gotharda z roku 1773. Na návsi se dále nachází Napoleonský kříž z počátku 19. století a pomník T. G. Masaryka z roku 1938. Kostel sv. Barnabáše byl postaven v letech 1897–1906.\n\nPodle příběhu, který se odehrál právě v Těšanech – byť s méně dramatickým koncem – napsali Alois a Vilém Mrštíci vesnické drama \"Maryša\". Hra měla premiéru v roce 9. května 1894 v pražském Národním divadle, v Brně pak 27. října 1894. Hrob Marie Turkové – „Maryši“ – leží na starém těšanském hřbitově.\n\nMezi spolky v Těšanech patří například SDH, Orel, Sokol, Myslivci. Sbor dobrovolných hasičů se skládá ze dvou organizací. Výjezdová jednotka SDH je zřízena obcí: provádí hašení požáru, záchranné práce při živelních pohromách a jiných mimořádných událostech. Technika, vybavení, výstroj a výzbroj je hrazena z rozpočtu obce a Jihomoravského kraje. Sbor dobrovolných hasičů – společenská organizace, si na svoji činnost vydělává pořádáním sportovních a kulturních akcí. Z tohoto výtěžku je podporována činnost dětského družstva a hrazeno vybavení a výstroj. Podporovány jsou také vybavení výjezdové jednotky.\n\nDále zde působí sportovní a kulturní organizace Orel jednota Těšany, která pořádá nebo spolupořádá kulturní a sportovní akce, například Mariánskou štafetu nebo tradiční Národopisné slavnosti v Těšanech. Pravidelně organizuje např. vánoční koncert, výstavu betlémů či jarní výstavu na těšanské kovárně s názvem \"Otloukej se píšťaličko\". V rámci Orla Těšany působí dětský oddíl Orlomon.\n\n\n\n"}
{"id": "113794", "url": "https://cs.wikipedia.org/wiki?curid=113794", "title": "Tamagoči", "text": "Tamagoči\n\nTamagotchi (たまごっち; \"Tamagočči\") je kapesní elektronická hračka vytvořená v roce 1997 autorem \"Aki Maita\" a prodávaná japonskou hračkářskou společností \"Bandai\". Představuje domácí zvířátko, o které se musí pečovat a starat se, aby bylo spokojené. Uživatel musí své tamagoči zejména „krmit“ a „hrát si“ s ním, tyto činnosti jsou prováděny symbolicky výběrem příslušných voleb pomocí tlačítek. Osobnost hračky se v závislosti na poskytované péči postupně vyvíjí. Tamagoči má podobu malého elektronického přístroje vejčitého tvaru, jemuž dominuje výrazný displej. Na displeji je malá černobílá postavička, která postupně roste. Prochází stádii vývoje - vajíčko, nemluvně, dítě, dospívající, dospělý. U verze familitchi je ještě rodič. Tato postavička se ovládá pomocí tří tlačítek: 1.A, 2.B, 3.C. Zvířátko je plně upoutáno na vaše pokyny, čím více se o toto zvířátko uživatel stará, tím déle a lépe mu žije i vydrží. Někdy se může dožít až 20 nebo 25 dnů, pokud se o něj ale uživatel nestará, je dost pravděpodobné, že se mu jednoho dne místo zvířátka objeví hrobeček. To už je ale pozdě. Většina verzí se dá takzvaně restartovat a je možné si postavičku nově vytvořit, i vývoj bude stejný - od vajíčka po dospělého/hrobeček. Tamagoči mívají režim pauzy. Existují různé verze Tamagoči - jak normální černobílé, tak i barevné a stylové nebo Tamagotchi familitchi, kde si můžete zařídit celou rodinku svých postaviček.\n\nTamagoči je možné hrát i na různých jiných přístrojích, které nejsou přímo k tomuto účelu určeny. Zvláště vhodné jsou samozřejmě moderní smartphony.\n\nExistují verze Tamagoči vytvořené pro Nintendo WII nebo pro Nintendo DS. V současnosti je také dostupná aplikace Tamagotchi L.i.f.e. vyvíjená společností NAMCO BANDAI Games Inc. pro operační systém Android, která se snaží původní hračku napodobit. Velmi populární je také další aplikace pro smartphony zvaná Pou. Tyto moderní verze obvykle disponují systémem mikroplateb, kdy pro zvířátko je možné si ve shopu přes internet dokoupit různé doplňky (to je způsob, jakým si na sebe hra vydělává).\n"}
{"id": "113796", "url": "https://cs.wikipedia.org/wiki?curid=113796", "title": "Sindar", "text": "Sindar\n\nSindar (doslova znamená „Šedý lid“, známí jako Šedí elfové) jsou rodem elfů z Tolkienova fiktivního světa Středozemě. Jsou to ti elfové, kteří odpadli z Velké cesty těsně před jejím koncem – v Beleriandu. Sindar patřili k zástupu Teleri. Velekráli Sindar byli Elu Thingol a Dior Eluchíl. Sindar mluvili sindarštinou.\n\nSindar byli původně členy elfského praklanu Nelyar. Když je Elwë přemlouval, aby s ním odešli do Amanu, následovali jej. V Beleriandu se však ztratil a většina jeho následovníků odmítla odejít do Amanu bez něj, a tak čekali, dokud se nevrátil. Začali si říkal Eglath, opuštěný lid. Když se Elwë znovu objevil, někteří s ním žili v Doriathu, zatímco další se bez domova toulali Beleriandem. Brzy se však většina Sindar stáhla do Doriathu, kromě těch z Nevrastu, kteří následovali Turgona a několika skupin toulajících se divočinou. K nejdepresivnější události v dějinách Sindar došlo okolo roku 505, kdy byl král Elu Thingol zabit trpaslíky a Doriath přišel o svou ochranu Melianiným pásem. Velekrálem se stal Dior Eluchíl, nejsličnější z Ilúvatarových dětí, který byl ale rovněž zabit roku 507 Fëanorovým synem Celegormem. Většina Sindar pak uprchla do Sirionských přístavů, vedena Diorovou dcerou Elwing. Po válce hněvu pak většinou zůstávali v Lindonu s Círdanem nebo v Lothlórienu s Galadriel a Celebornem.\n\n"}
{"id": "113799", "url": "https://cs.wikipedia.org/wiki?curid=113799", "title": "Pansofie", "text": "Pansofie\n\nPansofie je věda či filosofický směr, jenž se snaží skrze poznání a zahrnutí všech vědních oborů harmonizovat svět a zbourat například i jazykové bariéry mezi lidmi (o něco podobného se snaží umělý jazyk esperanto). Prosazoval jej Jan Amos Komenský, který jej v díle \"Všeobecná porada o nápravě věcí lidských\" označil jako cestu k nápravě současného konfliktního světa.\n\n"}
{"id": "113800", "url": "https://cs.wikipedia.org/wiki?curid=113800", "title": "Almatinská oblast", "text": "Almatinská oblast\n\nAlmatinská oblast ( , ) je oblast na jihovýchodě Kazachstánu. Byla založena 10. března 1932 v rámci Kazašské ASSR jako \"Almaatská oblast\". V roce 1992 byla v rámci nezávislého Kazachstánu přejmenována na \"Almatinskou oblast\". Má rozlohu 224 000 km². Má 1 559 600 obyvatel a je rozdělena na 16 administrativních okresů. Hlavním městem je Taldykorgan.\n\nOblast hraničí se třemi oblastmi \"Kazachstánu\" (Východokazašskou na severu, Karagandskou na severozápadě a Žambylskou na západě), dvěma oblastmi Kyrgyzstánu (Čujskou na jihozápadě a Issykkulskou na jihovýchodě) a autonomní oblastí Číny Sin-ťiang. Na území oblasti se nachází samosprávné město Almaty.\n\nOblast leží mezi hřbety severního Ťan-šanu na jihu a jezery Balchaš a Alakol na severu. Středem oblasti protéká řeka Ili. Severovýchodní část vyplňuje mírně nakloněná rovina Sedmiříčí (\"Přibalchaší\") v nadmořské výšce 300 až 600 m). Ta je přerušována suchými koryty s masívy pásových i nezpevněných písků (Sary-Išikotrau, Taukum, Ljukkum, Žamankum, Moinkum). Jihozápadní část oblasti vyplňují horské hřbety s výškami do 5 000 m (Ketmeň, Zailijský Alatau a severní výběžky Kungej-Alatau). Na východě a jihovýchodě je Džungarský Alatau (do 4 442 m). Mezi \"Džungarským Alatau\" a hřbetem Barlyk se nachází horský přechod Džungarská brána. Ze severu jsou hřbety obklopeny předhůřím a úzkou podhorskou rovinou. Celá jižní část je vysoce seismicky aktivní.\n\nV severní rovině je ryze kontinentální klima. Zima je relativně chladná a léto horké, na východě suché. Průměrná teplota v lednu -9 až -10 °С (na severovýchodě -5 °С a na jihovýchodě 0 °С) a v červenci 24 až 25 °С (na jihovýchodě 27 °С). Množství srážek za rok je 110 až 128 mm v severní rovině. V předhůří hor je klima mírnější. Množství srážek za rok je do 500 až 600 mm a v horách 700 až 1 000 mm s maximem na jaře. V horách jsou výrazná vertikální klimatická pásma.\n\nSever a severozápad téměř postrádají povrchové toky s výjimkou řeky Ili, která vytváří velmi rozvinutou bažinatou deltu a ústí do západní části jezera Balchaš. V jihozápadní podhorské části je říční síť relativně hustá. Většina řek (Kurty, Kaskelen, Talgar, Issyk, Turgen, Čilik a Čarš) pramení v horách a většinou nedotéká do řeky \"Ili\". Řeky se ztrácejí v píscích nebo jsou spotřebovány na zavlažování. Ve východní části tečou kromě \"Ili\" větší řeky Karatal (s přítoky Koksu a Biže), Aksu a Lepsy, které ústí do \"Balchaše\" a řeka Bijon, která se ztrácí v píscích. Dále zde tečou pravé přítoky \"Ili\" (Usek a Chorgos) a Tentek tekoucí směrem k Alakolským jezerům. Všechny jsou využívané na zavlažování a částečně jako zdroje hydroenergie. Mají ledovcovo-sněhový zdroj vody a všechny náleží k bezodtokému povodí \"Balchašského jezera\" a \"Alakolských jezer\". Větší jezera oblasti jsou Balchaš (slaná východní část), slaná jezera Alakol a Žalanaškol a sladkovodní jezera Sasykkol a Ujaly. V jihozápadních horách je mnoho sladkovodních jezer (Velké Almaatské jezero) a minerálních pramenů (Alma-Arasan, Arasan-Kanal, Ojsaz).\n\nPůdní a rostlinná skladba oblasti je různorodá. Pouště a polopouště v rovinách jsou pokryty pelyňkovo-slaniskovým porostem s porosty saksaulu. Na jaře jsou charakteristické efemery a efemeroidy na hlinitých hnědozemích. Místy se nacházejí takyry a slaniska. Na bažinatém pobřeží \"Balchaše\" a v deltě a dolině \"Ili\" jsou porosty rákosu a čije, luční a halofytní rostlinstvo. Občas se vyskytují lesíky z vrb a keřů na naplavených a lučních půdách a slaniscích. U řek a jezer na východě se vyskytují lesíky z topolů a tamaryšků. V horách jsou výrazná výšková pásma. Od výšky 600 m se polopoušť mění na pásmo suchých pelyňkovo-kavylovo-ostřicových stepí na kaštanových půdách. Ve výškách 800 až 1 700 m jsou louky na černozemních horských půdách a listnaté lesy parkového typu (osika, bříza, jabloň). Ve výšce 1 500 až 1 700 m je pás subalpských luk spolu s jehličnatými lesy (ťanšanský smrk, jedle, cypřiše) na horských lučních půdách. Nad 2 800 m jsou nízkotravnaté alpské louky a keře na horských půdách.\n\nV pouštích je mnoho hlodavců (pískomilové, hraboši, zajíci tolajové), sudokopytníků (gazela perská, srny v lesících, sajga tatarská. Ze šelem zde žijí vlci, lišky a jezevci a z ptáků dropi. Z plazů zde žijí hadi, želvy (i stepní), ještěrky a z bezobratlých sekáči a snovačka jedovatá. V horách žijí také ze sudokopytníků kozorozi, argali a jeleni a ze šelem rysi, medvědi a sněžní levharti a z ptáků orebice horská. V deltě \"Ili\" žijí divočáci, bažanti a aklimatiovala se zde ondatra. Na jezerech je mnoho vodních ptáků (kachny, husy, labutě). V jezerech a řece \"Ili\" žijou ryby (okouni, marinky, kapři, cejni, jeseteři). V \"Zailijském Alatau\" byla vytvořena Almaatská rezervace.\n\n"}
{"id": "113801", "url": "https://cs.wikipedia.org/wiki?curid=113801", "title": "Vojtěch", "text": "Vojtěch\n\nVojtěch je křestní mužské jméno slovanského původu. Jméno je tvořeno z „woj“ (polsky: \"wój\"), tedy slovanský kořen týkající se války (tvořící slova jako \"wojovnik\" znamenající válečník a následně slovo \"wojna\" – válka) a \"Ciech\" (z dřívějšího tvaru \"tech\"), znamenající radost. Složením dvou těchto slov má jméno význam buď \"„Radost z války“\", \"„Usměvavý válečník\"“ či \"„Útěcha voje“\" – tedy vojska. Podle českého kalendáře má svátek 23. dubna.\n\nVojta, Vojtek, Vojtík, Vojtíšek, Vojtínek, Vojan, Těša, Těšík\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +6,0 %, což svědčí o poměrně značném nárůstu obliby tohoto jména.\n\nPodle údajů ČSÚ se za leden 2006 jednalo o 7. nejčastější mužské jméno novorozenců.\n\n\nJméno Adalbert bývá považováno za německý protějšek českého jména Vojtěch. Např. v německy psaných matrikách českých farností z první poloviny 19. století jsou Vojtěchové většinou zapsáni jako Adalbertové. Kuriózní je způsob, jak k tomu došlo. Zatímco jindy mají různojazyčné varianty společný původ, v tomto případě je původcem Svatý Vojtěch, který je mimo slovanskou oblast známý pod svým biřmovacím jménem Adalbert.\n\n\n\n\n"}
{"id": "113809", "url": "https://cs.wikipedia.org/wiki?curid=113809", "title": "Jan Suchopárek", "text": "Jan Suchopárek\n\nJan Suchopárek (23. září 1969, Kladno) je bývalý český fotbalový obránce a reprezentant. Trenérskou kariéru započal jako šéftrenér mládeže v českém klubu SK Kladno, poté byl asistentem v FK Dukla Praha. Od roku 2016 je trenérem české reprezentace U19.\n\nNejvyšší českou soutěž hrál poprvé na vojně v dresu Dukly Praha, v roce 1991 přestoupil do pražské Slavie, kde působil až do roku 1996. Sezóna 1995/1996 byla nejúspěšnější v jeho kariéře. S reprezentací vybojoval stříbro na ME v Anglii a se Slavií, ve které nosil kapitánskou pásku, vyhrál českou ligu. V létě přestoupil do Racingu Štrasburk, který za něj Slavii zaplatil 20 milionů korun. O tři roky později odešel do klubu Tennis Borussia Berlin, který tehdy hrál druhou nejvyšší německou soutěž. V sezoně 1999/2000 však tento klub sestoupil do regionální soutěže a tím se stal amatérským klubem. Proto se v té době zraněný Suchopárek vrátil do Slavie. Do základní sestavy se však již neprobojoval a na čas byl dokonce přeřazen do B mužstva. Poslední ligové utkání odehrál na jaře 2003 na Strahově proti Viktorii Žižkov. V létě 2003 odešel jako volný hráč do svého mateřského oddílu SK Kladno, kde odehrál dvě sezóny. Vytvořil zde stoperskou dvojici s Janem Trousilem.\n\nÚdaje z časopisu \"Fotbal\" (duben 2000).\nPoprvé nastoupil Jan Suchopárek za národní výběr Československa 25. září 1991 v přátelském utkání proti domácímu Norsku, které hosté vyhráli 3:2, Suchopárek odehrál plný počet minut.\n\nBilance Jana Suchopárka:\n\nGóly Jana Suchopárka za reprezentační A-mužstvo České republiky \n\n\nBěhem působení v Kladně v letech 2003-2005 Suchopárek získal po dvou letech studí UEFA Profi trenérskou licenci. Od roku 2003 do roku 2010 působil jako šéftrenér mládeže SK Kladno.\n\nV roce 2010 poprvé trénoval mužský fotbal, když se stal asistentem Luboše Kozla v FK Dukla Praha Zároveň působil jako trenér reprezentace U21. Na konci sezony 2015-16 nebyla Kozlovi a Suchopárkovi prodloužena smlouva a Suchopárek se stal trenérem reprezentace U19, kde na postu vystřídal Pavla Maluru. ￼￼\n"}
{"id": "113817", "url": "https://cs.wikipedia.org/wiki?curid=113817", "title": "Kostel Nanebevzetí Panny Marie (Tismice)", "text": "Kostel Nanebevzetí Panny Marie (Tismice)\n\nKostel Nanebevzetí Panny Marie v Tismicích je vzácně zachovaná trojlodní románská bazilika z konce 12. století. Je to neomítnutá stavba z pískovcových kvádrů, s dvouvěžovým západním průčelím a třemi apsidami na východní straně. Kostel je chráněn jako kulturní památka.\n\nVznik takovéto románské baziliky v místě, které není (aspoň v současné době) nijak významné, nebyl zatím objasněn. Lze se jenom domnívat, že zakladatelem mohl být král Vladislav II. nebo některý z jeho následovníků, možná kníže a pražský biskup Jindřich Břetislav.\n\nKdyž v letech 2008–2010 probíhala generální rekonstrukce baziliky, spojená s archeologickým výzkumem lokality, bylo zjištěno, že téměř celá jižní stěna kostela se už v 15. století zřítila. Následně byla znovu vystavěna s použitím nových i původních kamenů, ale byl přitom zachován původní ráz románské stavby. Do stěny byl současně vložen boční gotický portál s vytesaným erbem Vrbíků z Tismic, jejichž rod se údajně o dostavbu zasloužil.\n\nPozdější stavební úpravy obohatily kostel po roce 1700 o západní vstupní portál, točité schodiště na kruchtu a barokní klenbu v hlavní lodi. Stavební vývoj kostela byl ukončen z popudu kněžny Marie Terezie Savojské v letech 1767–1775, kdy proběhla výstavba sakristie a kruchty a dostavba jižní věže o jedno patro. Byla provedena úprava oken a klenby s freskami (ty byly restaurovány v letech 2016–2017).\n\nKostel je dlouhý 13,2 metrů a 8,5 metrů široký. Je vystavěn z hnědého pískovce, jehož barva přechází do různých tónů červené barvy. Boční lodě spočívají střídavě na pilířích a sloupech, jejichž hlavice jsou ozdobeny girlandami ze 17. století.\n\nApsidy na východní straně kostela s dnes zazděnými původními okny jsou členěné lizénami a ukončené obloučkovým vlysem s římsou. Západní průčelí s dvouvěžím není tak zdobné jako východní část s apsidami. Nad vstupním barokním portálem je zazděné původní románské okno. V jižní stěně lodi je gotický boční vstupní portál z 2. poloviny 15. století.\n\nČástečně dochované vnitřní zařízení kostela je převážně barokní. Hlavní oltář pochází z roku 1755, boční oltáře a kazatelna jsou rokokové, cínová signovaná křtitelnice je z roku 1786. \n\nUnikátním artefaktem byla dřevěná, vyřezávaná asi 1,5 m vysoká gotická \"Tismická Madona,\" socha Panny Marie s Ježíškem na hlavním oltáři, pocházející z období kolem roku 1385 (podle pověsti byla kostelu darována prchajícími kartuziány roku 1419). V roce 1990 byla odcizena a dnes je v kostele pouze sádrová kopie. Kolem Madony je barokní oltář zhotovený na zakázku vévodkyně Marie Terezie Savojské roku 1755.\n\nNa triumfálním oblouku je namalován fragment postavy biskupa z pozdně románské doby. Malby nad oltářem a v postranních apsidách byly vymalovány v letech 1768-1775.\n\nZvon s nápisem „Ke cti Boží a Panny Marie“ v levé, severní věži je z roku 1442.\n\nZe zrušeného kostelního hřbitova byly dovnitř kostela přemístěny dva náhrobky z let 1582 a 1609. Na kamenné bráně při vchodu na hřbitov je soška Madony. Vstupní schody ke hřbitovní bráně jsou ozdobeny sousoším svatého Jana Nepomuckého z let 1768–1775.\n\n"}
{"id": "113820", "url": "https://cs.wikipedia.org/wiki?curid=113820", "title": "České kmeny", "text": "České kmeny\n\nČeské kmeny je označení skupin obyvatel na českém území před vznikem přemyslovského státu, které se objevují zejména v Kosmově kronice a některých dalších pramenech. Patří mezi ně např. Čechové, Lučané, Pšované, Charváti či Lemuzi. Měly se utvářet a žít v rámci slovanského osídlení Čech od 6. do 10. století, kdy měly být sjednoceny Přemyslovci v český národ.\n\nHistorickými prameny nedostatečně osvětlené dějiny předstátních Čech vedou od 19. století k různým hypotézám a vědeckým sporům o charakter těchto skupin obyvatel. Za kmeny je poprvé označil V. V. Tomek, který je považoval za větve českého národa. Tuto koncepci v zásadě převzali historici Gollovy školy a tím se rozšířila ve všeobecném povědomí. Později je V. Vaněček stále nazývá „kmeny“, přestože je již nechápal jako klasické etnické kmeny, ale především jako územní pospolitosti. V současnosti je široce přijímána teorie jediného kmene Čechů, v jehož rámci se zformovala lokální knížectví, která dala svým obyvatelům, domnělým „kmenům“, názvy. Tuto teorii obhajoval zejména Dušan Třeštík ve své práci \"České kmeny\" a podrobněji v knize \"Počátky Přemyslovců\".\n\nSpor o charakter Čech v raném středověku se dlouhou dobu vyvíjel ve stínu nacionálních sporů mezi českými a německými historiky. Čeští historikové (Fr. Palacký, V. V. Tomek) zastávali (v různých mírných obměnách) tezi, že i před nástupem Přemyslovců k moci byla česká kotlina sjednocena pod centrální vládou, v regionech pak byla u moci lokální knížata (resp. náčelníci). V. V. Tomek pak do celého diskurzu zavedl i pojem kmen, kdy podle něj byli tito náčelníci v čele jednotlivých kmenů, ze kterých se skládal český národ. Naopak němečtí historici (např. Ernst Ludwig Dümmler, Julius Lippert) popírali existenci jednotného slovanského etnika, zdůrazňovali existenci vícero na sobě nezávisle jednajících knížat. Julius Lippert pak tuto teorii rozvedl ve smyslu, že na české území měly přijít na sobě nezávislé kmeny, které byly v 10. století stmeleny pod vládou Přemyslovců.\n\nO kus dál posunul teorii po roce 1945 historik Václav Vaněček, který předpokládal, že na území Čech přišly jednotlivé rody, které se rozpadly a znovu začaly identifikovat teď již na územním principu. Zpočátku, v průběhu 7. – 8. století, se obce proměnily v kmeny, které ovšem dohromady měly stejný jazyk, kulturu, etnicitu i jméno a tradici. Jednalo se tedy (oproti tradiční definici kmene) o rozdílné politické jednotky jednoho etnika.\n\nV druhé polovině 20. století se do sporu zapojila také archeologie, která se snažila prokázat existenci lokálních rozdílů a tím přiřadit jména etnik (mylně převzatých z pozdějších pramenů, jako např. zakládací listiny pražského biskupství) podle rozdílů v nálezech mezi jednotlivými regiony. Základní prací, která se pokusila teoreticky zhodnotit tyto nálezy, je kniha Rudolfa Turka.\n\nNaposledy výrazně do vývoje kmenové teorie zasáhl historik Dušan Třeštík, který na základě srovnání s etnogenezí ostatních slovanských etnik argumentoval, že představa malých kmenů rozmístěných po regionech je – na základě znalostí toho, jak probíhal vznik a vývoj kmenů v raném středověku jinde – nemožná. Pro dobu stěhování národů není prokázána existence samostatných malých (slovanských nebo germánských) kmenů, ta je doložena naposledy někdy v 1. nebo 2. století n. l. Během pohybů v dalších stoletích se vlivem politických a vojenských tlaků formovaly velké kmeny (resp. kmenové svazy), které na cestě za novým územím na sebe nabalovaly další menší etnické jednotky. Třeštík předpokládá, že takový velký kmen přišel v 6. století i do České kotliny. Jak uvádí D. Třeštík \"„Jméno Čechů se objevuje poprvé v I. staroslověnské legendě, tedy v 10. století“.\" Do té doby bylo obyvatelstvo české kotliny známo pouze pod názvy Bohmemani či Beuwinitha – tedy Winidové (Slované) usídlení na území, které dříve obýval keltský kmen Bójů. Na konci 8. století došlo k dosud blíže nepoznaným společenským změnám (v archeologických nálezech se projevují stavbou prvních hradišť, přechodem od žárového ke kostrovému ritu nebo šperky blatnicko–mikulčického horizontu). Pod vlivem těchto změn mělo dojít k vytvoření vrstvy drobných knížat (Dušan Třeštík zde užívá komparace s ostatními slovanskými územími, historicky doložen např. Pribina v Nitře). V Čechách existenci této elity potvrzuje přítomnost 14 knížat s žádostí o křest v roce 845 v Řezně. Na přelomu 8. a 9. století také asi zanikla instituce kmenového knížete, přesto ale nezanikl český kmen: tato malá knížata vystupovala v zahraniční politice zpravidla (ne však vždy) jako reprezentanti jednoho celku (cizí prameny té doby vždy hovoří pouze o jednom kmenu – Bohmemani či Beuwinitha v Čechách). Rozhodovací moc centrálního knížete na sebe pravděpodobně převzal kmenový sněm. Je ovšem pravděpodobné, že k určitému uvolnění vazeb došlo (např. v severozápadních Čechách, kde Jiří Sláma prokázal existenci podobné organizace hradišť, jaká později vznikla ve středních Čechách; viz knížecí rodové patrimonium). Další archeologové a historici obdobnou organizaci hradišť identifikovali na Kouřimsku a jinde. K  určité (avšak pouze předpokládané) centralizaci politické moci došlo znovu až pod Přemyslovcem Bořivojem za výrazné podpory velkomoravského Svatopluka.\n\nSeznam „kmenů“, které Kosmas jmenuje v 37. kapitole 2. knihy České kroniky, kde cituje privilegium pražského biskupa Gebharta obnovené císařem Jindřichem III.\n\n\n"}
{"id": "113823", "url": "https://cs.wikipedia.org/wiki?curid=113823", "title": "Přimda (hrad)", "text": "Přimda (hrad)\n\nPřimda () je zřícenina nejstaršího známého kamenného hradu na území ČR. Nachází se nad městem Přimda v okrese Tachov, na stejnojmenném kopci Přimda (848 m n. m.). Tento raný představitel románské hradní architektury vznikl v roce 1121 za vlády Vladislava I. Zřícenina je chráněna jako národní kulturní památka. Státní hrad je ve správě Národního památkového ústavu a je přístupný veřejnosti.\n\nJe možné, že na místě hradu stávalo starší raně středověké hradiště, ale jeho pozůstatky nebyly archeologicky doloženy. Nejstarší písemný doklad o existenci hradu se nachází v Kosmově kronice, která se zmiňuje o tom, že \"postavili nějací Němci uvnitř hranic českých ve hvozdu, k němuž se jde přes ves Bělou, hrad na strmé skále.\" Pravděpodobně nedlouho po dokončení stavby, byla Přimda dobyta Vladislavem I., protože její výstavbu za hranicemi pohraničního hvozdu považoval za porušení svých svrchovaných práv. Dokladem o německém původu tohoto hradu je i srovnání s některými stavbami podobného charakteru na bavorské straně (např. Flossenbürg). Ve stejné době v českých zemích takováto stavební tradice naopak chybí.\n\nPřimda se stala knížecím majetkem, sloužila jako strážní místo na norimberské cestě u jednoho z pohraničních přechodů do říše a byla užívána i jako vězení (syn Soběslava I. Soběslav nebo Přemysl po nezdařeném povstání proti svému otci v roce 1247). Vzhledem k tomu, že důležitost norimberské cesty ve 12. a 13. století rostla, byla Přimda přestavěna a zesílena během vlády Soběslava I., ve 13. století patřil kastelán Přimdy mezi nejdůležitější úřady v přemyslovském státě.\n\nZa Jana Lucemburského byl hrad zastaven Vilémovi Zajícovi z Valdeka a poté rychtáři Jakubovi Frenclínovi. Zpět Přimdu v roce 1344 získal Karel IV. Za Václava IV. byla opět zastavována, kontrolu panovník získal až v roce 1418, kdy Přimdu drženou loupeživým Borešem z Rýzmburka dobylo královské vojsko. V roce 1429 se pokusilo katolickou baštu drženou Jindřichem Žitem z Jivjan neúspěšně dobýt husitské vojsko. V 15. a 16. století byl hrad opět často zastavován (v letech 1454–1592 např. pánům ze Švamberka).\n\n28. července 1989 se na hradě po otřesu půdy sesula část zdi. Byli zasypáni tři dvanáctiletí chlapci, z nichž jeden na následky zranění zemřel. Bezprostředně po události se v novinách objevovalo tvrzení, že zeď spadla následkem hluku, který skupina dětí způsobovala – objevila se i hypotéza, že neštěstí souvisí s předchozími nedokončenými stavebními zásahy firmy Armabeton. V období 2001–2010 byla zřícenina staticky zajištěna a restaurována.\n\nHrad na dominantním vrcholu tvořila vysoká hranolová věž o čtvercovém půdorysu (cca 16 × 16 m), tzv. donjon, postavená z žulových kvádrů. Měla obytnou funkci: k příslušenství patřil mimo jiné i krb a prevét (nejstarší dochovaný v českých zemích). O dalších původních stavbách nemáme doklady vlivem úprav a oprav, které zde probíhaly v 20. století. Ve vrcholném středověku byl hrad dále rozšiřován, okolo donjonu vznikla kamenná hradba, dále byly jako součást obranného systému vystavěny další dvě věže.\n\nLegenda o hradě Přimda se objevuje i v díle Zlatá kniha historických příběhů, v příběhu Vítek Vítkovič (autor. Václav Kliment Klicpera) o rytíři Vítkovi. Ten se snažil chránit svého pána knížete Oldřicha i přes všechny útrapy z rodu Vršovců. Vítek se objevil na tomto hradě coby vězeň a uslyšel jeho příběh. Kdysi dávno dal, dle legendy, dal hrad vystavět Albert markrabě vysokohradský. Ten unesl Helenu, dceru císaře Jindřicha zvaného Ptáčník. Dívku chtěl ukrýt na tajném místě a tak svolal mnoho dělníků, kterým slíbil vysokou odměnu. Podmínkou však bylo, že nikdo nesmí opustit staveniště, dokud hrad nebude zcela hotov. Hrad byl vymyšlen tak, že jediná přístupová cesta vedla přes dubové větve. Když byly práce hotovy, uspořádal markrabě hodokvas. Dělníci se usadili u dlouhého stolu a začali v hodování. Tu se však markrabě začal modlit tak vroucně, až vstal. Dělníci učinili totéž podle jeho příkladu. V ten okamžik však markrabě spustil skrytý mechanismus a všichni dělníci skončili po desítkách metrů pádu v hluboké jámě pod hodovní místností. Hrad pak našel rytíř Příma, který za jeho služby knížeti Oldřichovi, směl hrad pojmenovat po sobě. Tak hrad dostal jméno Přimda.\n\n\n\n"}
{"id": "113825", "url": "https://cs.wikipedia.org/wiki?curid=113825", "title": "Kojot prérijní", "text": "Kojot prérijní\n\nKojot prérijní (\"Canis latrans\") je severoamerická šelma z čeledi psovitých. Jeho jméno pochází z aztéckého slova \"coyōtl\".\n\n\nKojoti původně žili na skalnatých rovinách v severním Mexiku, odkud postupně pronikali dále na sever. Dnes se nacházejí v celé Severní Americe, od pouští a polopouští na jihozápadě až po Aljašku.\n\nKojot je masožravec. Loví hlodavce, malé ptáky, různé vodní živočichy, ale i vidlorohy. Dokáže vyvinout poměrně velkou rychlost, na vzdálenost 1,5 km může běžet rychlostí 48 km/h a na kratší vzdálenost i rychleji. Živí se nicméně také zdechlinami, v blízkosti lidských sídel požírá odpadky. V nouzi se dokáže spokojit jen s trávou a ovocem. Je pravda, že napadá i člověka, ale útoky málokdy končí fatálně.\n\nKojotí říje probíhá od února do března. Samci sice mezi sebou bojují, konečná volba však závisí na feně, která si tak může vybrat i poraženého. Takto vzniklé páry spolu zůstávají po celý život. Před porodem si samice za pomoci svého partnera vybuduje doupě, jež se stane útočištěm pro ni a pro štěňata. Někdy kojoti obsadí jezevčí nebo liščí noru. Po devítitýdenní březosti vrhne fena čtyři až deset mláďat, která kojí 7–10 týdnů. Ve stáří tří až čtyř týdnů jsou štěňata schopna přijímat pevnou stravu. Samec se stará o přísun potravy a hlídá okolí brlohu. Dovnitř však již nevstupuje. Do dosažení úplné dospělosti, tj. do věku 20 měsíců, doprovázejí mladí kojoti své rodiče, pak se osamostatňují a zakládají si vlastní rodiny.\n\nKojoti žijí v párech nebo v rodinných smečkách. Pečlivě hlídají hranice svého teritoria, jež si značkují močí a trusem.\n\nKojot hraje významnou roli v mytologii severoamerických Indiánů, kde často vystupuje jako šprýmař, potměšilý šibal, který na jedné straně ostatním tvorům pomáhá, ovšem na druhou stranu si z nich tropí nejapné žerty nebo se je snaží všemožně přelstít, aby získal to, co chce. Ne vždy mu ale jeho plány vyjdou. Některé kmeny, např. Vraní indiáni, Juteové, Pajutové nebo původní obyvatelé Kalifornie ho považují za stvořitele světa. Komančové věŕí, že naučil lidi rozdělávat oheň a lovit bizony. Podle Navahů kojot přinesl na svět smrt, aby zabránil přelidnění. V příbězích Apačů, Čejenů nebo Lakotů je kojot zobrazen především jako drzý a zlomyslný šibal, který se snaží ostatní bytosti přelstít a podvést, což se mu většinou povede, ale mnohdy potom na svou chtivost a zlomyslnost doplatí. Kojota uctívali také Aztékové, a to v podobě božstva hudby a tance jménem \"Huehuecoyotl\" „Stařík kojot“. Slovo kojot pochází z aztéckého jazyka nahuatl, kde má podobu \"coyotl\". V aztéckém umění se často objevuje motiv kojota na péřových mozaikách, sochách, reliéfech či ilustracích v kodexech. Indiánskými bajkami a pohádkami o kojotových šibalských koucícch byla inspirována americká animovaná groteska \"Wile E. Coyote and Road Runner\".\nBílí farmáři však mají na kojoty jiný názor. Mnoho z nich je přesvědčeno, že tato zvířata jsou úhlavními nepřáteli jejich stád dobytka, a proto je nemilosrdně střílejí. Dříve byli kojoti rovněž chytáni do želez, tráveni kyanidem a strychninem. Ročně je tak v USA zabito na 90 000 kojotů. Ve skutečnosti kojoti napadají ovce a telata pouze tehdy, není-li v oblasti dostatek potravy.\n\nKojoti se v Michiganu velmi často odváží až na terasu lidských obydlí, kde rádi olizují tuk z grilů.\n\n"}
{"id": "113834", "url": "https://cs.wikipedia.org/wiki?curid=113834", "title": "Zwedru", "text": "Zwedru\n\nZwedru je hlavní město regionu Grand Gedeh, jednoho z 15 krajů v Libérii. Podle sčítání v roce 2008 zde žilo 23 903 lidí.\nMěsto leží poblíž hranic s Pobřežím slonoviny.\n"}
{"id": "113840", "url": "https://cs.wikipedia.org/wiki?curid=113840", "title": "John Bunyan", "text": "John Bunyan\n\nJohn Bunyan (28. listopadu 1628 - 31. srpna 1688) byl anglický křesťanský spisovatel a baptistický kazatel. Proslul svým alegorickým dílem \"Cesta poutníka\".\n\nVyrůstal v rodině kotláře. Jeho první manželka Mary přinesla do manželství dvě náboženské knihy, které oba společně četli a diskutovali o nich. Ještě než jeho první žena zemřela (zanechala mu čtyři děti), začal navštěvovat církev. Ony dvě knihy u něj vzbudily zájem o duchovní věci, prožíval muka nad svými hříchy a pokoušel se vést zbožný život ve vlastní síle. Po třech letech prožil zásadní obrat a vydal se Bohu.\n\nPřipojil se k nonkonformistické církvi, kde byl uznáván jeho dar kázání. Začal veřejně sloužit. Současně však musel živit svou rodinu a tak pracoval jako kotlář. Jeho věhlas kazatele stále vzrůstal. V roce 1660, když dosedl v Anglii na trůn Karel II., začali být nonkonformisté opět pronásledováni. Byl na něj vydán zatykač a do vězení jej odvedli přímo ze shromáždění. Soudce mu nabídl propuštění, slíbí-li, že přestane kázat. Ten však odmítl. Byl proto obviněn za účast při organizování nezákonných shromáždění, která nejsou podřízena Anglikánské církvi, a odsouzen k šesti letům vězení v Bedfordské věznici. Během této doby četl anglický překlad Bible KJV a Foxovu \"Knihu mučedníků\" a také začal sám psát.\n\nV roce 1666 byl sice propuštěn, ale již o několik týdnů později byl opět zatčen za ilegální kázání a strávil v Bedfordské věznici dalších šest let. V roce 1672 král Karel II. zrušil zákon proti nonkonformistům a on byl znovu propuštěn. V té době byl již velmi populárním kazatelem. Královo srdce se však proti nonkonformistům opět zatvrdilo a on se ocitl znovu na šest měsíců ve vězení. A právě v této době sepsal svou nejslavnější knihu \"Cesta poutníka\".\nPokračoval v kazatelské činnosti až do své smrti v roce 1688. Když se ohlížel na dobu strávenou v žaláři, napsal: „Nebyl jsem bez naděje, že by mé uvěznění nemohlo posloužit k probuzení svatých v této zemi. A právě tato skutečnost mě vedla k vydání celé záležitosti Bohu. A opravdu: až do svého návratu jsem ve vězení prožíval sladká setkání s Bohem.“ Svá duchovní hledání a boje i dobu svého uvěznění popsal Bunyan v knize \"Milost přehojná největšímu z hříšníků udělená\".\n\nBunyanův alegorický román \"Poutníkova cesta\" patří k nejslavnějším křesťanským literárním dílům v dějinách vůbec; do češtiny byl poprvé přeložen učitelem při evangelické církvi reformované Josefem Nedomou jako \"Cesta křesťana z města zkázy do blahoslavené věčnosti\" a vydán u synů Bohumila Haase v Praze roku 1864. Moderní překlad, pod názvem \"Poutníkova cesta z tohoto světa do světa budoucího\", pochází od překladatele a publicisty Tomáše Míky. Česky vyšla také Bunyanova autobiografie \"Milost přehojná největšímu z hříšníků udělená\".\n\n\n\n"}
{"id": "113841", "url": "https://cs.wikipedia.org/wiki?curid=113841", "title": "Paříž - Nice 2006", "text": "Paříž - Nice 2006\n\nParis-Nice 2006 byl 64. ročníkem cyklistického závodu, který startoval 5. března a končil 12. března v Nice.\n\nZávod z Paříže do Nice je již přes šedesát let prvním etapovým závodem v Evropě a stejně i v roce 2006 byl i úvodním podnikem seriálu ProTour. Ačkoliv tento rok to bylo s ProTour vlastně díky sporům mezi hlavní cyklistickou federací UCI a organizátory velkých závodů, kam spadá i Paříž-Nice, poněkud složitější. UCI sice rozdělovala body do žebříčku ProTour, ale pořadatelé závod do seriálu nezařadili.\n\nObhajovat prvenství přijel Bobby Julich. Do Paříže však tentokrát dorazil bez větších ambicí, protože jeho Team-CSC měl v roce 2006 jiné priority. Bjarne Riis chtěl ovládnout všechny tříetapové závody a strategie týmu tomu musela být přizpůsobena. Přesto Julich vyhrál pětikilometrový prolog. Druhého Kašečkina porazil o necelou sekundu. Jen o tři sekundy za Julichem skončil Boonen (Quickstep) a bylo jasné, že pokud se nestane něco neočekávaného, Američana díky časové bonifikaci za umístění hned v další etapě ze žlutého svlékne.\n\nPředpoklady se potvrdily. Úřadující mistr světa vyhrál ve spurtu před Allanem Davisem (Liberty-Seguros) první dvě etapy. Boonen pak přidal další vavřin ve čtvrté etapě a potvrdil skvělou jarní formu – měl v tu chvíli na kontě již 10 vítězství. Jako vedoucí muž bodovací soutěže (tu tedy vyhrál Samuel Sánchez) poté Boonen odstoupil v poslední etapě, aby měl více času na trénink před klasikou Milán - San Remo. \n\nPro celkové umístění byla rozhodující třetí etapa, kde na peloton čekala 18 km před cílem těžká vrchařská prémie. Na ní udeřili Landis s Villou, získali více než minutový náskok a vítězství v etapě přenechal Landis bez boje Villovi. Sám se však ujal vedení a za vydatné pomoci týmu jej bez obtíží uhájil až do cíle v Nice. Pro Landise to bylo první vítězství na takto cenněném etapovém závodě i důkazem toho, že systematická příprava na vrchol sezóny jde správným směrem – Landis měl být lídrem Phonaku pro Tour de France. \n\nZbylé tři etapy nabídly náročnější profil a to ze hry o prvenství vyřadilo sprintery. V takovém případě nemá žádný z týmů zájem na tom, aby se rozhodovalo v hromadném dojezdu, což otvírá možnosti pro úspěšný únik těch, kteří zároveň nepředstavují nebezpečí pro lídra celého závodu. Proto se v páté etapě radoval Joaquin Rodriguez (Caisse d'Epargne-Illes Balears), v šesté se dočkal slávy Kašečkin (Liberty-Seguros) a v poslední sedmé byl ve spurtu pětičlenné skupinky nejrychlejší Markus Zberg (Gerolsteiner). Hodně vidět byli samozřejmě Francouzi, kteří na vítězství v tomto závodě čekají již od roku 2002, kdy byl v cíli etapy v Saint Etienne nejrychlejší legendární Jalabert. Jenže výsledkem francouzských snah bylo jen druhé místo Chavanela v šesté etapě a celkově byl nejlepší 12. Casar, který na vítěze ztratil přes tři minuty. Francouzská cyklistika po odchodu Virenqua a Jalaberta nemá nikoho, kdy by se mohl rovnat absolutní špičce.\n\n"}
{"id": "113845", "url": "https://cs.wikipedia.org/wiki?curid=113845", "title": "Quality of Service", "text": "Quality of Service\n\nQoS (Quality of Service) je v informatice termín používaný pro rezervaci a řízení datových toků v telekomunikačních a počítačových sítích, které používají přepojování paketů. Protokoly pro QoS se snaží zajistit vyhrazení a dělení dostupné přenosové kapacity, aby nedocházelo zahlcením sítě ke snížení kvality síťových služeb.\n\nPomocí QoS se může např. nastavit maximální nebo minimální přenosové pásmo pro určitá data, prohlásit některý provoz za prioritní nebo rozdělit provoz do kategorií podle nastavených parametrů. QoS se tedy snaží poskytovat uživatelům služby s předem garantovanou kvalitou, aby nedocházelo ke zpoždění, ztrátovosti nebo plýtvání s dostupnou šířkou pásma.\n\nV lokálních sítích je provoz víceméně bezproblémový, protože disponují dostatečnou kapacitou, která je typicky vyšší, než schopnost počítačů generovat nebo zpracovávat přicházející síťový provoz (viz gigabitový Ethernet vs. rychlost zpracování dat u pevného disku). Nasazení QoS pro zajištění kvality služeb proto nastupuje typicky až za hranicí lokální sítě LAN, kde spojení pokračuje do Internetu typicky linkou s nižší datovou propustností.\n\nV běžných počítačových sítích se používá konkurenční přístup k přenosovému médiu (např. sítě Ethernet, ale i bezdrátové sítě Wi-Fi) a v nich tzv. \"best-effort services\" (viz dále), kdy se zkrátka přenášejí data tak, jak přicházejí, což typicky funguje dobře, protože požadavky na přenos jsou nižší, než dostupná kapacita. Dojde-li však k zaplnění přenosové kapacity, začnou se plnit vyrovnávací paměti (buffery), čímž se aktivní prvky v počítačové síti snaží překlenout chvilkové zahlcení přenosového média. Tím dochází ke zvětšování latence (zpoždění), protože jednotlivé datagramy ve frontách čekají na vyřízení. K vyčerpání přenosové kapacity může například snadno dojít, když uživatel začne stahovat z Internetu větší objemy dat, které na delší dobu plně využijí kapacitu jeho linky k providerovi (poskytovateli připojení k Internetu).\n\nNěkteré síťové služby, které pracují s daty v reálném čase (např. VoIP nebo přenos multimediálních dat jako je IPTV, ale i počítačové hry) fungují při vyšší latenci špatně. Dochází ke zpoždění, výpadkům, kolísání přenosové rychlosti (jitter) a celkově ke zhoršení kvality poskytované služby. V tuto chvíli nastává okamžik, kdy je možné situaci řešit nasazením QoS. Pomocí QoS může správce sítě pro některý síťový provoz nastavit vyšší prioritu, takže je přenášen i v případě zahlcení přenosového média prioritně, beze ztrát a bez zvýšení latence.\n\nQoS typicky používá i provider, který typicky používá tzv. agregaci, což znamená, že svým zákazníkům „naslibuje“ vyšší přenosové kapacity, než má reálně k dispozici. Za běžných okolností to nemusí vadit, protože ne všichni jeho zákazníci využívají svoje připojení k Internetu naplno a ve stejný čas. Proto dochází k zahlcení konektivity providera typicky pouze ve špičkách, například před obědem nebo spíše před večerními zprávami. Provider může pomocí \"differentiated services\" (viz dále) zajistit, že zákazníci sice zaregistrují jisté zpomalení, ale nedojde ke stavu, kdy by bylo téměř nemožné jeho služby využívat.\n\nPokud je použito QoS, je nutné provoz některých počítačů (uživatel, služeb) omezit ve prospěch jiných. Omezování se typicky provádí zahazováním paketů ( ), protože na něj mají povinnost síťové aplikace reagovat na zahlcení sítě okamžitým snížením rychlosti přenosu ( ). Například pro protokol TCP obsahuje tuto regulaci povinně přímo v sobě a v běžných počítačích je proto realizována jako součást TCP/IP stacku (součást jádra operačního systému). QoS je proto typicky realizována k uzlech sítě (routery) metodou zahazování datagramů, které přesahují nastavené parametry datových toků.\n\nV sítích se v dnešní době používají především tři typy mechanismů QoS:\n\nU metody DiffServ se při použití IP protokolu zaznamená nastavení do pole 8 bitů označované DS (differentiated services) na obrázku. Pro Differentiated Services Codepoint (DSCP) je zde vyhrazeno 6 bitů. Uvnitř něj je tzv. IP precendce (IPP) o velikosti 3 bity. Dříve se používala pouze hodnota IPP, později se pole pro metodu DiffServ rozšířilo na DSCP, které je zpětně kompatibilní s IPP, což je naznačeno v tabulce hodnot IPP a DSCP. Pole DSCP nabývá hodnoty 0 až 63 a to podle typu aplikace služby. Zbývající 2 bity jsou využity pro Explicit Congestion Notification (ECN), což je volitelná hodnota, používá se pouze tehdy, pokud je oba koncové uzly chtějí využít a umožňuje oznámení o přetížení sítě bez ztráty paketů.\n\nV operačním systému Linux jsou nejčastěji používány HTB či ESFQ, které se nastavují pomocí iproute2 balíku, viz např. následující dokumentace:\n\n\n"}
{"id": "113846", "url": "https://cs.wikipedia.org/wiki?curid=113846", "title": "IEEE 802.11", "text": "IEEE 802.11\n\nIEEE 802.11 je standard pro Wi-Fi s dalšími doplňky pro lokální bezdrátové sítě (\"Wireless LAN\", WLAN) vyvíjený 11. pracovní skupinou IEEE LAN/MAN standardizační komise (\"IEEE 802\"). Výraz 802.11x je používán pro množinu doplňků k tomuto standardu. Výraz \"IEEE 802.11\" je také spojován s původním standardem 802.11 (tedy bez dalších doplňků). Aplikace tohoto standardu lze zhlédnout v článku Wi-Fi.\n\nStandard 802.11 zahrnuje několik druhů modulací pro posílání radiového signálu, přičemž všechny používají stejný protokol. Nejpoužívanější modulace jsou definované v dodatcích k původnímu standardu s písmeny \"a\", \"b\", \"g\". 802.11n přináší další techniku modulace. Původní zabezpečení bylo vylepšeno dodatkem \"i\". Další dodatky (\"c\"–\"f\", \"h\", \"j\") pouze opravují nebo rozšiřují předchozí specifikaci.\n\nStandardy 802.11b a 802.11g používají 2,4 GHz pásmo. Proto mohou zařízení interferovat s mikrovlnnými troubami, bezdrátovými telefony, s Bluetooth nebo s dalšími zařízeními používajícími stejné pásmo. Oproti tomu standard 802.11a používá 5 GHz pásmo a není tedy ovlivněn zařízeními pracujícími v pásmu 2,4 GHz.\n\nV prosinci roku 2013 byl oznámen příchod nového standardu 802.11ac, který bude využívat zároveň obě pásma, tedy 2,4 GHz a zároveň 5 GHz. Nejnovějším standardem je 802.11ad, který přibírá pásmo 60 GHz (první zařízení byla na trhu v roce 2016).\n\nV říjnu roku 2018 zavedla Wi-Fi Alliance pro lepší orientaci nová označení pro jednotlivé verze standardů IEEE 802.11 ve stylu Wi-Fi \"x\" (kde \"x\" označuje konkrétní verzi standardu). \n\nTento standard využívá WiFi v pásmu 5 Ghz. Používá modulaci OFDM. Oproti standardu IEEE 802.11b/IEEE 802.11g je tento stabilnější a vyspělejší. Má větší povolený vyzařovací výkon oproti 802.11b/g, tím ho lze používat na delší vzdálenosti.\n\nTento standard je jedním z doplňků norem IEEE 802.11 zabývajících se definicí bezdrátového komunikačního standardu známým pod komerčním názvem Wi-Fi. Byl schválen v roce 1999 a oproti původnímu standardu navyšuje přenosovou rychlost na 11 Mbit/s v přenosovém pásmu 2,4 GHz.\nDosah až 12 km ve volném prostředí\n\nIEEE 802.11c je WiFi standard věnující se přemosťování v bezdrátových zařízeních. Jde o hotový standard doplňující standard IEEE 802.1D, který přidává požadavky na přemosťování \"Media Access Control\" (MAC), což je podvrstva linkové vrstvy.\nStandard IEEE 802.1D upravuje základní LAN standard pro 802.11 rámce. Zejména dodává do klauzule \"2.5 Support of the Internal Sublayer Service\" podklauzuli, která pokrývá přemosťovací operace v rámci 802.11 MAC podvrstvy.\n\nIEEE 802.11d je WiFi standard často nazývaný také jako globální harmonizační standard. Je používaný v zemích, kde nejsou povoleny systémy používající jiné dodatky ke standardu IEEE 802.11.\n\nDefinuje požadavky na fyzickou vrstvu k uspokojení regulačních domén nepokrytých existujícími standardy. Liší se v povolených frekvencích, vyzařovacích výkonech a propustnosti signálu. Specifikace eliminuje nutnost vývoje a výroby specifických produktů pro různé země.\n\nZapnutím podpory pro IEEE 802.11d v přístupovém bodě způsobí, že zařízení začne vysílat do celé sítě (broadcastovat) ISO kód země ve které se nachází jako součást svých beacon paketů a požadavků na odpověď. Pokud je zapnut, klient přizpůsobí své frekvence, vyzařovací výkon a propustnost. Standard je tak vhodný pro systémy, které chtějí poskytovat globální roaming.\n\nIEEE 802.11e je WiFi doplněk standardu IEEE 802.11 vylepšující takzvanou \"Media Access Control\" (MAC) podvrstvu linkové vrstvy rozšířením podpory kvalitu služeb (\"Quality of Service\", QoS). Standard je důležitý pro aplikace citlivé na zpoždění jako jsou Voice over Wireless IP a proudová multimédia.\n\nJe WiFi standard rozšiřující IEEE 802.11b. Je zpětně kompatibilní, vysílá ve stejném frekvenčním pásmu 2400 - 2485 MHz, ale maximální nominální rychlost je 54 Mbit/s, což odpovídá přenosům přibližně o rychlosti 25 Mbit/s.\n\nPoužité modulační schéma je OFDM pro rychlosti 6, 9, 12, 18, 24, 36, 48 a 54 Mbit/s, přičemž pro rychlosti 1, 2, 5.5 a 11 Mbit/s je použito stejné schéma jako ve standardu IEEE 802.11b.\n\nIEEE 802.11h je WiFi standard doplňující IEEE 802.11a, který je navržen s ohledem na evropské podmínky, aby bylo možné sítě využívat mimo budovy. Řeší například problémy s rušením od ostatních zařízení, pracujících na 5 GHz frekvenci. Na tomto pásmu pracují například radary nebo některé satelitní systémy. V podstatě mají bezdrátová zařízení v případě, že detekovaly rušení omezit vysílací výkon nebo uvolnit kanál, na kterém toto rušení rozpoznaly.\n\nTento standard upravuje fyzickou vrstvu a podčást linkové vrstvy, takzvanou \"Media Access Control\" (MAC) podvrstvu. Dynamickým výběrem kanálu přináší také lepší pokrytí jednotlivých kanálů.\n\nIEEE 802.11n je WiFi standard, který si klade za cíl upravit fyzickou vrstvu a podčást linkové vrstvy, takzvanou \"Media Access Control\" (MAC) podvrstvu tak, aby se docílilo reálných rychlostí přes 100 Mbit/s. Maximální fyzická (L1) rychlost může být až 600 Mbit/s při MAC (L2) rychlosti až 400 Mbit, to v konfiguraci 4X4 MIMO. V roce 2008 se masověji prodávají zařízení 802.11n Draft 2.0, typicky s konfigurací 2X2 nebo max. 3X3 MIMO. Reálná přenosová rychlost (L4) zatím do 200 Mbit/s...\n\nZvýšení rychlosti se dosahuje použitím MIMO (multiple input multiple output) technologie, která využívá vícero vysílacích a přijímacích antén.\n\nStandard 802.11 dělí každé z výše popsaných pásem do \"kanálů\" podobným způsobem, jako jsou rozděleny pásma rozhlasového a televizního vysílání. Například pásmo 2,4000-2,4835 GHz je rozděleno do 13 kanálů vzájemně posunutých o 5 MHz, přičemž kanál 1 pracuje na frekvenci 2,412 GHz a kanál 13 na frekvenci 2,472 GHz (Japonsko přidalo 14. kanál, který je povolen pouze pro 802.11b, a je posunut o 12 MHz od kanálu 13). 802.11b byl založen na DSSS modulaci s celkovou šířkou kanálu 22 MHz bez strmých prahů. Kvůli tomu jsou pouze tři nepřekrývající se kanály v celém pásmu. Dokonce i nyní je mnoho zařízení dodáváno s přednastavenými kanály 1, 6 a 11, i když novější standard 802.11g umožňuje čtyři vzájemně se nepřekrývající kanály - 1, 5, 9 a 13. Nyní jsou k dispozici čtyři, protože ODFM modulované 802.11g kanály jsou 20 MHz široké.\n\nDostupnost kanálů se řídí podle toho, jak který stát přiděluje rádiové spektrum různým službám. Na jedné straně Japonsko umožňuje použití všech 14 kanálů pro 802.11b, naproti tomu jiné země, jako je například Španělsko, zpočátku povolily jen kanály 10 a 11, Francie povolila pouze 10, 11, 12 a 13. Nyní jsou povoleny kanály 1 až 13. Severní Amerika a některé země Střední a Jižní Ameriky povolují pouze kanály 1 až 11.\n\nKromě určení střední frekvence kanálu, 802.11 rovněž specifikuje (v kapitole 17) spektrální masku definující maximální povolený vysílací výkon v každém kanálu. Maska vyžaduje signál oslabený minimálně o 20 dB od amplitudy vrcholu v rozmezí ± 11 MHz od střední frekvence, tedy bodu, ve kterém je kanál efektivně široký 22 MHz. Jedním z důsledků je, že zařízení může použít pouze každý čtvrtý nebo pátý kanál bez překrytí, obvykle 1. 6. a 11. v Americe, a teoreticky 1. 5. 9. a 13. v Evropě, ačkoli použití kanálů 1, 6 a 11 je v Evropě také typické. Dále kanály 1-13 účinně využívají pásmo 2.401-2.483 GHz, skutečně alokované však je, například, 2.400-2.4835 GHz ve Velké Británii, 2.402-2.4735 GHz v USA, atd.\n\nVzhledem k tomu, že spektrální maska definuje pouze omezení vysílacího výkonu až do ±11 MHz od střední frekvence, aby byl zeslaben o -50 dBr, tak se často předpokládá, že energie kanálu nesahá za tyto meze. Mnohem přesnější je říci, že vzhledem k oddělení kanálů 1, 6 a 11, by měl být signál na každém z nich dostatečně oslabený tak, že bude jen minimálně rušit zařízení na jiném kanálu. Vzhledem k near-far problému může vysílač ovlivnit (znecitlivět) přijímač na \"nepřekrývajícím\" se kanálu, ale pouze v případě, že se nachází v blízkosti přijímače (méně než metr) nebo pracuje nad povolenými úrovněmi výkonu.\n\nAčkoliv tvrzení, že kanály 1, 6, a 11 se \"nepřekrývají\" je omezeno na frekvenční posun nebo rušení zařízení, zásada 1-6-11 má význam. Pokud jsou vysílače u sebe blíže, než na kanálech 1, 6 a 11 (například 1, 4, 7 a 10), tak může překrývání mezi kanály způsobit nepřijatelné zhoršení kvality signálu a propustnosti. Nicméně za určitých okolností je možné překrývající se kanály využít. Takto je k dispozici více kanálů.\n\nRegdomain IEEE 802.11 je regulační oblast. Různé státy definují různé úrovně povoleného vysílacího výkonu, času, po který může být kanál obsazený a různé dostupné kanály. Doménové kódy jsou specifikovány pro Spojené státy, Kanadu, ETSI (Evropu), Španělsko, Francii, Japonsko a Čínu.\n\nVětšina wifi zařízení je v základu nastavena na regdomain 0, což znamená \"nejmenší\" společné nastavení, t.j. zařízení nebude mít vysílací výkon nad stanovenou mezí nikde na světě, ani nebude využívat frekvence, které nejsou všude povoleny.\n\nNastavení regdomain je často složité, nebo nemožné, změnit, aby koncoví uživatelé nebyli v rozporu s místními regulačními úřady, jako je například Český telekomunikační úřad.\n\n\nPojem \"802.11x\" je neformálně používán k označení libovolného 802.11 standardu. (Standard IEEE 802.1X pro řízení přístupu k síti založený na autentizaci a filtrování portů, je běžně nesprávně označován jako 802.11x.)\n\n802.11F a 802.11T jsou samostatné dokumenty, a nejsou to tedy dodatky k IEEE 802.11 standardu. Proto obsahují velké písmeno.\n\n"}
{"id": "113850", "url": "https://cs.wikipedia.org/wiki?curid=113850", "title": "Povodí Moravy (státní podnik)", "text": "Povodí Moravy (státní podnik)\n\nPovodí Moravy, s.p. je státní podnik se sídlem v Brně. Byl založen v roce 1966. Jeho náplní je správa významných vodních toků, činnosti spojené se zjišťováním a hodnocením stavu povrchových a podzemních vod v oblasti povodí Moravy. Jeho zakladatelem je Ministerstvo zemědělství. Podnik je rozdělen na tři závody:\n\nPodnik spravuje 35 přehradních nádrží a dvanáct rybníků. Jsou to nádrže Bojkovice, Boskovice, Brno, Bystřička, Dalešice, Dlouhé stráně - dolní, Dlouhé stráně - horní, Fryšták, Horní Bečva, Hubenov, Jevišovice, Karolinka, Koryčany, Landštejn, Letovice, Ludkovice, Luhačovice, Mohelno, Moravská Třebová, Mostiště, Nemilka, Nová Říše, Nové Mlýny - dolní, Nové Mlýny - horní, Nové Mlýny - střední, Oleksovice, Opatovice, Plumlov, Slušovice, Těšetice, Vír I, Vír II, Vranov, Výrovice, Znojmo a rybníky Hlohovecký rybník, Jarohněvický rybník, Jaroslavický dolní rybník, Matějovský rybník, Mlýnský rybník, Nesyt, Novoveský rybník, Olšovec, Podhradský rybník, Starý rybník, Veselský rybník, Vrkoč.\n\n"}
{"id": "113853", "url": "https://cs.wikipedia.org/wiki?curid=113853", "title": "Invaze králíka divokého v Austrálii", "text": "Invaze králíka divokého v Austrálii\n\nAčkoliv je králík divoký (\"Oryctolagus cuniculus\") ve své původní domovině (jižní Evropa) na ústupu a v některých oblastech dokonce na pokraji vyhubení, ukázal se být velice úspěšným invazním druhem mimo svoji oblast. V Austrálii je řazen mezi nejnebezpečnější invazní druhy vůbec, jeho přemnožená populace zde působí obrovské škody a její kontrola si pravidelně vyžaduje obrovské sumy ze státních rozpočtů. Tato přes 200 let trvající invaze je klasickou ilustrací živočišné invaze, jejího destruktivního vlivu na původní ekosystémy a i toho, jak člověk s ní má (i nemá) bojovat.\n\nEvropský králík divoký se dostal do Austrálie s prvními loděmi v roce 1788 a poté byl zavlečen do Tasmánie. První divoce žijící populace byly zaznamenány v roce 1827 v jihovýchodní Tasmánii.\nRapidní růst králíků divokých králíků však začal teprve v roce 1859, kdy australský farmář Thomas Austin přivezl 24 králíků, 5 zajíců a 72 koroptví a na Vánoce je vypustil na svůj pozemek ve Viktorii. Z tohoto parku se králíci postupně rozšířili na sever a na západ a v roce 1866 byli objeveni v Kapundii v jižní Austrálii. Během pouhých 15 let se rozšířili do Nového Jižního Walesu a jejich populace vzrostla na odhadem 2 miliony jedinců.\n\nV roce 1887 už jimi osídlené území sahalo k jihozápadnímu okraji Queenslandu, v roce 1894 byli poprvé zaznamenáni v Severním teritoriu u Šarlotiných vodopádů a kolem roku 1900 se objevily volně žijící populace také v západní Austrálii. Skoro to vypadalo, že je nemůže nic zastavit. Již v roce 1890 ovšem dosáhly populace králíků v některých oblastech natolik kritického počtu, že škody jimi způsobené začaly dosahovat úděsných rozměrů a lidé pochopili, že je třeba zasáhnout. V danou chvíli již bylo příliš pozdě a situace se již zcela vymkla kontrole.\n\nPočetné populace králíků pro své přežití spotřebují enormní množství vegetace. Hromadné spásání vegetace hordami přemnožených králíků dokáže zcela oholit krajinu, čímž nejenže připravuje dobytek a původní býložravce o potravu, ale též vede k rozsáhlé erozi a splachu úrodné půdy. Krajina zamořená králíky se rychle mění v poušť.\n\nObrovské ztráty pociťují zemědělci (dnes jsou každoroční ztráty australských zemědělců odhadovány na 11 miliard korun, celkové finanční škody způsobené králíky se vyčíslují na 18 miliard ročně).\n\nKatastrofální je vliv přemnožených králíků na domácí faunu, která nemá šanci v tak brutální konkurenci, likvidující jí potravu, obstát. Králíkům je přičítán daleko největší podíl na vymizení téměř 1/8 všech původních savčích druhů Austrálie (větší než je podíl všech zavlečených predátorů dohromady), k němuž došlo v průběhu 20. století.\n\nZprvu Australané doufali, že se podaří počet králíků snížit přírodní cestou v podobě přirozené konkurence malých klokanů wallaby a díky původním dravcům, kteří se na králíky ochotně přeorientují. Tyto předpoklady byly ovšem mylné, neuspěly ani pokusy s jedy, pastmi a cíleným lovem. Tak se sice dalo zabít hodně králíků, ale pořád to bylo méně, než kolik se jich urodilo.\n\nNásledoval zdánlivě logický krok vedený v rámci úvahy: pokud se zdejší dravci na králíky necítí, nechť se tedy snaží přirození predátoři králíka, ti by měli jeho invazi zlikvidovat a znovu nastolit rovnováhu. Neuvážené vysazení lišky a kočky je považováno vedle zavlečení promyk na ostrovy v Karibiku za nejúděsnější z případů, kdy se snaha napravit předchozí chyby zvrhla díky dalším chybám ve znásobení katastrofy. Oba druhy se též enormně přemnožily a rozšířily seznam nejnebezpečnějších invazních druhů. Králíky sice loví i v australských podmínkách, ovšem ještě raději konzumují původní drobné vačnatce (např. malí klokani, klokánek králíkovitý, bandikuti) a ptáky, kteří jsou zpravidla podstatně lehčí kořist, než rychlý králík. Některé druhy drobných vačnatců byly v důsledku invaze lišek a koček ohroženy vyhubením.\n\nUž spíše zoufalý byl pokus o zastavení rozšiřování oblasti zamořené králíky za pomoci plotu. V roce 1907 byl západoaustralskou vládou dokončen nejdelší plot proti králíkům na světě, dlouhý 1 833 kilometrů. Vedl od starvejského lodního přístavu na jihu do Cape Keraudren na severu. Ovšem bránil území již dávno ztracené - v době, kdy byl dokončen, už bylo na druhé straně tolik králíků, že neměl absolutně žádný význam. Boj s králíky přešel do dalšího stadia.\n\nV 50. letech 20. století byl v Austrálii vysazen virus myxomatózy. Myšlenku zavedení viru poprvé vyslovil v roce 1918 brazilský vědec H. de Beaureparie Aragao. Přesto, že se králičí populace působením viru snižovala, bylo jeho další použití zamítnuto pro neúčelnost. Konečně ve 20. létech 20. století specialisté pověření australskou vládou a společností CSIRO začali posuzovat možnost opětovného použití myxoma viru.\n\nZkušební verze se testovaly v Británii, Dánsku, Švédsku a jižní Austrálii. Ty však byly neúspěšné, přestože se CSIRO řadí mezi nejlepší společnosti v oboru. Později vyvinuli virus, který měl být efektní pouze na určité živočišné druhy. Myxoma virus byl nakonec vypuštěn na pěti různých místech v údolí řeky Murray v jižní části Nového Jižního Walesu. Zpočátku byl velmi účinný, až 99,9 % nakažených králíků zemřelo a celková populace králíků klesla ze 600 na 100 milionů. Avšak virus podléhal náhodným mutacím. Králíci nakažení účinnější variantou umírali a s nimi i virus. Naproti tomu méně účinné varianty se šířily snáze a imunizovaly proti těm nebezpečnějším. Navíc se přirozeným výběrem vyselektovali pouze ti odolnější králíci. Nakonec zůstala pouze jeho varianta s necelou 40% účinností… Králíci se uzdravili a po určité době začali jejich počty opět narůstat. Nutno podotknout, že toto je obecný princip, jak takové epidemie (lhostejno zda přirozené či uměle vyvolané) fungují a předpoklad, že by to někdy mohlo být jinak, je dost pochybný. V podstatě lze vždy očekávat maximálně jen radikální a dočasné omezení králičí populace.\n\nV roce 1957 společnost CSIRO vypustila v Austrálii evropskou králičí blechu a v roce 1966 se znovu pokusila vysadit virus myxomatózy. Výsledek byl tentokráte podstatně méně viditelný a opravdu jen krátkodobý. Poté v roce 1993 zkusili vypustit španělskou králičí blechu v naději, že pomůže snížit populace králíků, ale ani tentokrát blechy nevydržely horké australské podnebí.\n\nV roce 1995 byl vypuštěn calicivirus (známý jako RHD nebo RCD), který sice snížil populaci králíků – na některých územích usmrtil až 80 % králíků, ale po určité době se stavy opět obnovily. V současné době CSIRO vyvíjí imunoantikoncepční virus, který by podle jejích předpokladů měl být úspěšnější.\n\n"}
{"id": "113855", "url": "https://cs.wikipedia.org/wiki?curid=113855", "title": "And Now for Something Completely Different", "text": "And Now for Something Completely Different\n\nAnd Now for Something Completely Different (1971) je první film skupiny Monty Python, natočený speciálně pro Ameriku, kde se jejich seriál ještě tehdy nevysílal. Vlastně spíše než film je to sled těch nejlepších a nejzábavnějších scének seskládaných z prvních dvou sérií jejich seriálu skečů \"Létající cirkus\" vytvořeného pro britskou televizi BBC. Obsahuje \"Hell's Grannies sketch\", \"The Dead Parrot sketch\", \"The Lumberjack Song\", \"Nudge Nudge sketch\", \"How to Avoid Being Seen sketch\", \"Blackmail sketch\", \"The Upper Class Twit of the Year sketch\" a samozřejmě nemůže chybět kurs obrany proti ovocem ozbrojenému útočníkovi a ten nejsměšnější vtip, jaký kdy Ernest Scribble vymyslel.\n\n\"And now for something completely different\" je krátká hláška televizního zpravodaje (v podání Johna Cleese), která se v několika raných epizodách Monty Pythonova létajícího cirkusu (Monty Python's Flying Circus) používala jako spojka přemosťující dva různorodé, nesouvisející skeče. U několika málo milovníků tohoto pořadu se vžila jako fráze, kterou používají namísto spojení \"obraťme list\".\n"}
{"id": "113856", "url": "https://cs.wikipedia.org/wiki?curid=113856", "title": "Pavla Topolánková", "text": "Pavla Topolánková\n\nPavla Topolánková, rozená Patáková, (* 7. května 1955 Bohumín) je bývalá manželka Mirka Topolánka, podnikatelka a politička strany Politika 21.\n\nVystudovala gymnázium v Bohumíně a Strojní fakultu VUT v Brně. Ve třetím ročníku se seznámila s Mirkem Topolánkem, za něhož se později provdala. Má s ním tři děti, dcery Petru a Janu a syna Tomáše. Až do narození syna pracovala jako učitelka odborných předmětů na gymnáziu, později na Střední průmyslové škole v Ostravě.\n\nV médiích byla poprvé výrazněji zmiňována v roce 1996, kdy se stala senátorskou asistentkou svého muže Mirka Topolánka. V roce 2003 mu svým projevem pomohla ke zvolení za předsedu Občanské demokratické strany.\n\nV létě 2006, v době, kdy se její manžel chystal převzít vládu po Jiřím Paroubkovi, překvapila veřejnost svou kandidaturou do Senátu ve volebním obvodě Ostrava-město za stranu Jany Bobošíkové Politika 21, kandidátem ODS zde byl Milan Balabán (obhajoval svůj mandát). Pavla Topolánková nepostoupila do 2. kola a senátorem se nakonec stal Otakar Veřovský – starosta městského obvodu Ostrava-Jih za ČSSD. Krátce na to její manžel poprvé přiznal určité problémy ve svojí rodině.\n\nK roku 2010 pracovala jako kancléřka Vysoké školy finanční a správní a také ve sdružení Becario a v časopise Lobby vede rubriku o filantropii.\n\n\n"}
{"id": "113857", "url": "https://cs.wikipedia.org/wiki?curid=113857", "title": "Monty Python a Svatý Grál", "text": "Monty Python a Svatý Grál\n\nMonty Python a Svatý Grál (1974) je první celovečerní film komediální skupiny Monty Python, pokud nepočítáme předcházející film \"And Now for Something Completely Different\", který byl složen ze skečů z prvních dvou řad seriálu \"Monty Pythonův létající cirkus\" a neobsahoval žádný nově natočený obsah.\n\nKrál Artuš dostane za úkol najít Svatý grál, shromáždí družinu rytířů kulatého stolu (Lancelot, Robin, Galahad, Bedevere). Po dohodě se rozhodnou, že se rozdělí, aby měli větší šanci ho najít. Na své cestě naráží na mnoho zvláštností, od tříhlavého rytíře přes slavného historika až po rytíře, kteří říkají „Ni!“ a chtějí okrasné keře. Rytíři se nakonec opět spojí a hledají Svatý grál společně. Závěrečný útok na hrad ukrývající Grál ukončí anglická policie.\n\nČlenové komediální skupiny Monty Python ztvárnili ve filmu mnoho rolí, níže je seznam hlavních rolí.\n\nKrál Artuš přijíždí na koni (respektive předstírá jízdu na koni) k hradu a žádá sluhu o možnost promluvit si s jeho pánem, majitelem hradu. Sluha mu však nevěří, že je anglický král – vládce celé Anglie, syn Uthera Pendragona z Camelotu, přemožitel Sasů, který hledá rytíře ochotné se k němu připojit. Téma se v rozhovoru postupně přesune přes kokosy k evropským a africkým vlaštovkám.\nArtuš se svým sluhou Patsym odjíždí pryč. Cestou potká muže táhnoucího káru. Chce vědět, kdo vládne v tomto kraji. Muži se nelíbí, že s ním Artuš jedná nezdvořile a oznamuje mu, že zde je nezávislá anarchisticko-syndikalistická komunita, jejíž členové se střídají po týdnu v úloze jakéhosi výkonného úředníka. Všechna jeho rozhodnutí jsou ratifikována na zvláštním půl-týdenním sněmu prostou většinou v případě vnitřních záležitostí. Artuš se snaží umlčet mužovo vysvětlování zdůrazněním, že je jeho král. Na to muž reaguje, že pro něj nehlasoval. Artuš mu sdělí legendu, že Paní jezera mu věnovala meč Excalibur, což z něj dělá vládce Anglie. Muž odmítá historku o podivné ženě ležící v jezeře a rozdávající meče. Oponuje, že takovým způsobem není možno získat vládu. Výkonná moc pochází z mandátu lidových mas a nikoli z nějakého směšného jezerního obřadu. Toto rouhačství Artuše rozčílí, vyzývá muže, aby přestal.\n\nKrál Artuš se svým sluhou pokračuje v cestě a v lese se stane svědkem rytířského souboje. Černý rytíř poráží svého soka a Artuš se jej poté snaží získat do své družiny. Rytíř neodpovídá a tak Artuš hodlá jet dál. Teprve teď černý rytíř promluví, tvrdí, že nikoho nepustí dál. V následujícím souboji mu Artuš postupně utne všechny končetiny. Rytíř se ještě nevzdává a vyzývá Artuše, aby dál bojoval, chce mu ukousnout nohy. Artuš jej ignoruje a s Patsym jedou dál.\n\nPři sporu o upálení čarodějnice potká rytíře Bedevera, jenž se k němu přidá. Dalšími jsou sir Lancelot Statečný, sir Galahad Ryzí a sir Robin ne-až-tak-statečný-jako-sir-Lancelot. To jsou odteď Rytíři Kulatého stolu. Původní záměr odcestovat do Camelotu je opuštěn, družinu během cesty osloví bůh z nebes a sdělí jim, že jejich úkolem je najít Svatý grál.\n\nVýprava za Svatým grálem\n\nRytíři přijíždí (po celou dobu filmu stále imitují jízdu) k neznámému hradu. Zjistí, že je obsazen Francouzi, kteří se jim posmívají. Vezmou hrad útokem, ale jsou odraženi. Bedevere má plán – postavit dřevěnou stavbu na způsob trojského koně. Francouzi pak stavbu skutečně vtáhnou do hradu, ale plán nevyjde, protože v ní není nikdo ukrytý. Zklamaní Angličané odtáhnou pryč. Artuš se rozhodne družinu rozpustit, každý má pátrat na vlastní pěst.\n\nPříběh sira Robina\n\nRobin se svým doprovodem jede ponurým lesem. Narazí na tříhlavého rytíře, který blokuje cestu dál. Hlavy se spolu nemohou dlouho shodnout na stanovisku, nakonec dospějí k názoru, že sira Robina zabijí. Když se podívají před sebe, sir Robin už tam dávno není, uprchl. Jeho družina pak zpívá píseň o tom, jak statečně utekl před bojem.\n\nPříběh sira Galahada\n\nZchvácený a zraněný sir Galahad se dostane do hradu, který obývají pouze samé ženy. Dámy takovou návštěvu vítají a pod různými záminkami se snaží cudného rytíře vysvléci. Každá z nich touží po výprasku. Jeho ale zajímá pouze Svatý grál. Sira Galahada zachrání sir Lancelot. Když si Galahad uvědomí, co mohlo následovat, chce se na hrad vrátit, což mu není umožněno.\n\nScéna 24\n\nKrál Artuš a rytíř Bedevere naleznou vodítko ke Svatému grálu. Starý muž jim řekne o zaříkávači, který ví o jisté jeskyni poblíž Rokle věčného nebezpečenství, kterou ještě nikdy nikdo nepřekročil. Stařec přikazuje králi nalézt Most smrti a pak se rozplyne. V lese Artuše a jeho doprovod zastaví rytíři, kteří říkají „Ni!“. Rytíři požadují oběť nebo přinést křovisko.\n\nPříběh sira Lancelota\n\nLancelot nalezne vzkaz (respektive vzkaz na šípu trefí jeho sluhu do prsou), kterým žádá o pomoc syn vládce země. Jeho otec postavil v mokřadech tři hrady, které se potopily v bažinách. Teprve ten čtvrtý vydržel. Otec chce syna oženit s dcerou vladaře, jenž vládne širé otevřené zemi. Syn se však ženit nechce, raději by byl pěvcem. Statečný Lancelot se vydává na záchranu, vtrhne do hradu, povraždí stráže, zběsile seká kolem sebe, nešetří ani ženy a hosty svatební hostiny. V komnatě se setkává se synem i jeho otcem. Když se otec dozví, s kým má tu čest, vše Lancelotovi odpouští.\n\nZbytek filmu\n\nArtuš potká Rogera křovináře, jenž aranžuje a prodává křoviny. Zakoupí jednu a vrací se do lesa. Rytíři už neříkají „Ni!“, nyní říkají „Ecky ecky ecky pakang zoom ping“. Jsou sice s přinesenou křovinou spokojeni, ale požadují další a navíc chtějí pokácet nejmohutnější stromy v lese slanečkem. Artuš odmítne. Na scéně se objeví sir Robin.\n\nLéta plynou až jednoho dne se výpravě podaří nalézt zaklínače, který dští kolem sebe oheň. Zaklínač jim pomůže nalézt Svatý grál, v což Artuš ani nedoufal. Bere je k jeskyni Caerbannoga, v níž jsou vyryty mystické runy do kamene – poslední slova Olfina Bedwera z Rhegedu. Vchod do jeskyně střeží zabijácký králík. Muži nevěří varování zaklínače, dokud se sami nepřesvědčí, přičemž o život přijde několik bojovníků. Vyřídí králíka svatým ručním granátem. V jeskyni naleznou vytesaný vzkaz – aramejsky. Stojí v něm, že Svatý grál může nalézt jen udatný muž – na hradě Aaaargh. Skupina je napadena animovaným monstrem, toto nebezpečí pomine teprve tehdy, když kreslíř dostane infarkt. Pátrání může pokračovat. Rytířům je však na stopě policie, která vyšetřuje vraždu komentátora, kterého dříve zabil rytíř na koni.\n\nArtuš a spol. nachází Most smrti, který hlídá strážce. Pustí přes most jen toho, kdo mu správně zodpoví 3 otázky. Kdo zaváhá, spadne do Rokle věčného nebezpečenství. Lancelot jde první a podaří se mu přejít. Sir Robin neví, jak se jmenuje hlavní město Asýrie a je ztracen. Sir Galahad zaváhá při otázce na svou oblíbenou barvu a padá do rokle. Artuš pak zaskočí strážce protiotázkou a strážce se také zřítí dolů. Cesta pro Artuše a Bedevera je volná.\n\nSpolečně najdou hrad Aaaargh, kde na ně čeká nemilé překvapení – je obsazen Francouzi, těmi samými ze začátku příběhu. Francouzi se jim posmívají a vylijí na ně výkaly. Artuš povolá ke zteči hradu armádu, ale ta je zastavena policií, Artuš a Bedevere jsou zatčeni a armádě je přikázán rozchod.\n\n\n"}
{"id": "113858", "url": "https://cs.wikipedia.org/wiki?curid=113858", "title": "Monty Python: Smysl života", "text": "Monty Python: Smysl života\n\nMonty Python: Smysl života (anglicky \"Monty Python's The Meaning of Life\") je britská filmová hudební komedie skupiny Monty Python, natočená v roce 1983, kterou režíroval Terry Jones. Film se skládá z řady skečů o různých etapách života, které jsou jen volně propojené. Tento kinematografický počin tedy nemá jednolitý děj. \n\nNemálo scén je zaměřeno proti katolické církvi. Film byl krátce zakázán v Irsku, jehož obyvatelstvo je z velké většiny křesťanské.\n\n\nFilm je rozdělen do kapitol a i jednotlivé kapitoly často obsahují několik nezávislých skečů.\n\n\nHlavní film začíná scénkou s plovoucími rybami v akváriu v restauraci. Ryby mají tváře šesti členů skupiny Monty Python a věnují se filozofické konverzaci poté, co vidí, jak je jejich přítel (ryba jménem Howard) servírován k jídlu zákazníkovi v restauraci. Následuje zpívaná část.\n\nNa tabuli v místnosti společnosti The Very Big Corporation of America (Velmi velká americká korporace) jsou uvedeny názvy dceřiných firem. V několika scénkách jsou dobře čitelné. Některé obsahují slovní hříčky nebo vtípky odkazující na další skeče ve filmu (např. jméno firmy „Liver Donors Inc.“ odkazuje na scénku s darováním jater). Některá z viditelných jmen na tabuli jsou:\n\n"}
{"id": "113860", "url": "https://cs.wikipedia.org/wiki?curid=113860", "title": "Poláky", "text": "Poláky\n\nPoláky () jsou vesnice v severozápadních Čechách, asi 8 kilometrů jihovýchodně od Kadaně v nadmořské výšce 332 metrů. Rozkládají se od pravého břehu Nechranické přehrady až k železniční trati Kadaň–Vilémov. V současnosti jsou součástí obce Chbany.\n\nNázev vesnice je odvozen ze jména \"Polák\" ve významu osada Polákovy rodiny, nebo podle lidí z Polska, kteří se zde usadili. V historických pramenech se jméno vesnice vyskytuje ve tvarech: de Polek (1318), Polak (1400), z Polák (1475), na Polácích (1483), Polaky (1542 a 1546), Puhlik (1577), Polaky (1589), Pullig (1608), Polaky (1629), Pohlig nebo Pohlich a Polik (1787) a Pohlig nebo Poljk (1846).\n\nÚzemí Poláků ve dvanáctém století patřilo valdsaskému klášteru, který zde údajně založil jeden ze svých hospodářských dvorů, tzv. grangii. První písemná zmínka o vesnici pochází až z roku 1318, kdy patřila Vlkovi a Bavorovi z Poláků. Poláci z Polák drželi vesnici rozdělenou na dva statky až do dvacátých let šestnáctého století. K příslušníkům rodu patřil například Vlad z Polák vězněný v letech 1404–1407 na pětipeské tvrzi nebo Markéta, která se v roce 1455 soudila o věno ve Vidolicích s Chotkem z Vojnína.\n\nDalšími majiteli Polák se stali Mašťovští z Kolovrat, kteří si v nich postavili tvrz. Kromě vsi k panství patřil také dvůr a další dvě vesnice. Od Kolovratů panství v roce 1546 koupil Jan Žďárský ze Žďáru a jeho syn Žibřid je roku 1552 prodal Felixovi Hasištejnskému z Lobkovic. Po jeho smrti Poláky zdědila sestra Barbora a v roce 1557 její majetek získal Václav Lobkovic na Duchcově, od kterého je o tři roky později koupil Bohuslav Hasištejnský z Lobkovic. Poláky od něj dostala k užívání manželka Anna z Fictumu a Egerberka, ale nakonec je zdědil Bohuslavův syn Jan Valdemar. V roce 1589 statek získal Jan starší z Lobkovic a po něm bratr Ladislav z Lobkovic na Zbirohu. Ten spolu se svým bratrem Jiřím Popelem z Lobkovic upadl v nemilost císaře Rudolfa II., a proto v roce 1593 uprchl ze země. Jeho majetek zkonfiskovala královská komora, ale protože podstatná část Ladislavova majetku pocházela z věna manželky Magdalény ze Salmu, byly jí Poláky i další statky vráceny. Magdaléna je v roce 1596 prodala ahníkovskému Linhartovi Štampachovi ze Štampachu.\n\nPo Linhartově smrti Poláky zdědil syn Jan Rejchart Štampach ze Štampachu, který se oženil s Annou Kaplířovou ze Sulevic. Narodil se jim syn Zdislav, ale Jan Rejchart brzy poté zemřel, a za nezletilého Zdislava spravoval majetek strýc Matyáš Štampach ze Štampachu. Ten se zúčastnil stavovského povstání, za což byl odsouzen ke ztrátě dvou třetin majetku. Zdislav však prokázal, že se povstání neúčastnil a Poláky mu byly i s blízkou Libouší vráceny. Jako evangelík je však panství v roce 1628 prodal Jindřichu Šlikovi a odešel ze země. Podle kupní smlouvy k Polákům tehdy patřily vesnice Dolany, Drahonice, Lomazice, Chotěnice a část Hořenic. Jindřich Poláky věnoval jako věno své dceři Marii Sidonii provdané za hraběte Ottu z Friedberku a Trauburku. Marie Sidonie správu statku přenechala manželovi, ale později se s ním o majetek soudila. Spor rozhodl císař Leopold I., když rozhodl, že Otta musí majetek vrátit a manželce uhradit škody a vynaložené náklady.\n\nBěhem třicetileté války polácká tvrz zanikla. Berní rula z roku 1654 vesnici hodnotila dobře. Podle ní ve vsi žili čtyři sedláci, tři chalupníci a jeden člověk bez pozemků, který pracoval jako kovář. Sedláci chovali deset krav, deset jalovic, 51 ovcí a 34 prasat. Chudším chalupníkům patřilo jen šest krav, tři jalovice, šestnáct obcí a dvanáct prasat. Jeden z nich byl řezníkem a druhý provozoval šenk. Dobytek choval i kovář, který měl krávu, čtyři ovce a kozu. Hlavním zdrojem obživy bylo, kromě chovu dobytka, pěstování pšenice a žita, ale fungoval zde také pivovar, ve kterém se vařilo šest sudů piva ročně.\n\nDalší majitelé vesnice se často střídali. Patřili k nim Strojetičtí ze Strojetic, hrabě Gustaf Adolf z Warmsbachu, hrabata z Questenberku. V letech 1745–1815 statek patřil hrabatům z Pergenu, kteří koncem osmnáctého století nechali na místě staré tvrze postavit pozdně barokní zámek. Podle tereziánského katastru k panství patřily blízké vesnice Hořenice, Dolany, Lomazice, Malé Krhovice, Drahonice, Chotěnice, Přezetice a vzdálenější Korunní a Kamenec. V Polákách provozovali řemeslo kovář, řezník, kolář a tkadlec. Posledním šlechtickým rodem, kterému panství před zrušením poddanství patřilo, se stali Windischgrätzové, ale roku 1868 zdejší dvory s 428 hektary půdy koupil Ferdinand Josef z Lobkovic.\n\nNa přelomu osmnáctého a devatenáctého století se v okolí začalo v malých dolech těžit hnědé uhlí. Přímo u vesnice byl ve druhé čtvrtině devatenáctého století otevřen důl P. Maiera, ale do katastrálního území vesnice zasahoval také mnohem větší důl Alois u Hořenic. Ve stejné době se v okolí šířilo také ovocnářství.\n\nV roce 1919 byla na návsi postavena kaple, jejíž část sloužila jako hasičská zbrojnice. Při pozemkové reformě byl lobkovický statek zmenšen pouze o 39 hektarů a zbývající rozsáhlé pozemky v roce 1924 koupil R. Hrbáček-Hradčovský. Ve vsi bývala německá škola, v jejíž tělocvičně byla 5. ledna 1925 zahájena výuka české malotřídní školy. Ve stejném roce byla vesnice připojena k rozvodné síti lomazické elektrárny.\n\nPo druhé světové válce byli Němci vystěhováni a přidělování jejich majetku řídila místní správní komise. Škola nebyla po válce obnovena a děti chodily nejprve do Dolan a po jejich zatopení vodou nechranické přehrady do Kadaně. Vznikl zde státní statek, který roku 1960 převzal hospodaření jednotného zemědělského družstva ve Chbanech, s nímž se už dříve sloučila družstva v Roztylech a Přeskakách.\n\nOd 4. srpna 1958 do roku 1968 ve vsi fungovala věznice pro 300 mužů, kteří měli pracovat v zemědělství. Po zrušení věznice její areál využívala vojenská posádka, která se po výstavbě nechranické nádrže přestěhovala do nových budov pod hrází u Nechranic. Později státní statek zřídil v části budov skladiště a kuchyni s jídelnou. Po roce 1990 vývařovnu krátkou dobu provozoval soukromý majitel, ale posléze zůstala i ta bez využití. V šedesátých letech dvacátého století nechal státní statek pro své zaměstnance postavit sedm rodinných domů a v roce 1973 dokončil výstavbu čtyř bytových domů po šesti bytech. Správa statku sídlila na zámku, kde byl zřízen i její archiv. V roce 1977 statek otevřel novou prodejnu smíšeného zboží a ve stejném roce dokončil stavbu velkokapacitního kravína jižně od vesnice. O dva roky později statek založil odštěpný zemědělský stavební závod, který stavěl obytné domy typu okál v Mašťově a Hradci, upravil drůbežárnu v Černýši a postavil porodnici selat ve Vintířově.\n\nPo roce 1990 byl kravín a stavební závod navržen do druhého kola privatizace, ale privatizace kravína nebyla úspěšná a jeho areál byl okolo roku 2000 bez využití. Ve stejné době byl ve vesnici obchod, pobočka pošty, restaurace, čistírna odpadních vod a železniční stanice.\n\nV na přelomu let 2014 a 2015 došlo u vesnice k rozsáhlému sesuvu půdy, který zničil část rekreačních chat. Jeho příčinou bylo podmáčené jílovité podloží v kombinaci se zatížením svahu stavbami postupně rozšiřovaných chat. K podobným sesuvům docházelo také v letech 1958–1972.\n\nPři sčítání lidu v roce 1921 zde žilo 186 obyvatel (z toho 87 mužů), z nichž bylo 53 Čechoslováků a 133 Němců. Kromě dvou evangelíků patřili k římskokatolické církvi. Podle sčítání lidu z roku 1930 měla vesnice 194 obyvatel: 77 Čechoslováků a 117 Němců. Stále výrazně převládala římskokatolická většina, ale žilo zde také pět evangelíků, jeden člen církve československé a čtyři lidé bez vyznání. Většina Čechoslováků se po Mnichovské dohodě odstěhovala a jejich majetek převzala říšskoněmecká Osídlovací společnost.\n\nOd roku 1850 byly Poláky samostatnou obcí v okrese Kadaň a v roce 1961 byly při územní reorganizaci převedeny do okresu Chomutov. Samostatnou obcí zůstaly až do 1. ledna 1981, kdy se staly částí obce Chbany. Během historie k nim patřila řada osad. Podle sčítání lidu v roce 1869 to byly Hořenice, Malé Krhovice, Nová Víska, Dolany, Drahonice a Lomazice, z nichž poslední tři zanikly v roce 1967 při napouštění vodní nádrže Nechranice a jejich území bylo připojeno ke Chbanům. Hořenice a Malé Krhovice byly spolu s Poláky převedeny ke Chbanům a Nová Víska byla už v roce 1950 součástí Hradce.\n\nPřestože se většina obyvatel hlásila k německé národnosti, v obecních volbách konaných 18. listopadu 1928 získali Češi dva mandáty.\n\nJižně od vesnice vede silnice číslo II/225. Po ní podle Celostátního sčítání dopravy provedeného v roce 2010 jezdí celkem 1034 vozidel za 24 hodin ve skladbě 866 osobních či dodávkových automobilů, 150 těžkých motorových vozidel a 18 motocyklů. Tuto komunikaci druhé třídy křižuje silnice III/2251 vedoucí ze středu obce Poláků, jižně od nich úrovňově křižuje zmíněnou silnici II/225, následně pokračuje dále k jihu a končí v obci Pětipsy na křižovatce s komunikací II/224. Veřejnou silniční dopravu zajišťuje v roce 2013 společnost Dopravní podnik měst Chomutova a Jirkova linkou číslo 562747, díky níž mají Poláky spojení se Chbany, pod něž patří, dále s Kadaní a se Žatcem.\n\nSouběžně se silnicí II/225 je jižně od Poláků vedena železniční trať číslo 164 spojující Kadaň s Kašticemi. Doprava na trati však byla k 10. prosinci 2006 zastavena a nahrazena autobusy. Po trati pak začaly pod označením Doupovská dráha jezdit příležitostné železniční spoje objednávané Mikroregionem Radonicko a zajišťované Jindřichohradeckými místními drahami.\n\nNa severní straně návsi stojí památkově chráněný pozdně barokní zámek Poláky ze druhé poloviny osmnáctého století. Druhou kulturní památkou v Polákách je barokní sloup se sousoším Nejsvětější Trojice z roku 1685 (nebo 1683). Socha stojí na sloupu na hranolovém soklu s profilovanou patkou a římsou. Patku sloupu zdobí akantové listy.\n\nU vesnice se nachází největší evropské pohřebiště bylanské kultury ze 7.–5. století před naším letopočtem.\n\n\n"}
{"id": "113861", "url": "https://cs.wikipedia.org/wiki?curid=113861", "title": "Hvězdárna Vsetín", "text": "Hvězdárna Vsetín\n\nHvězdárna Vsetín byla otevřena 30. července 1950 z iniciativy členů místní pobočky Československé astronomické společnosti založené v roce 1948. V roce 2005 se stala součástí Muzea regionu Valašsko ve Vsetíně. Její činnost je zaměřena na vzdělávání a popularizaci astronomie, kosmonautiky i jiných přírodních věd zejména mezi mládeží. Na hvězdárně jsou pořádány přednášky a besedy nejen pro veřejnost, ale především pro základní i střední školy z východní části Zlínského kraje. Pro zájemce jsou zajišťována astronomická pozorování Slunce i noční oblohy hlavním dalekohledem s objektivem o průměru 200 mm od firmy Zeiss, z počátku 60. let 20. století. Jako malé zařízení nabízí Hvězdárna Vsetín návštěvníkům méně formální přístup k popularizaci astronomie, než je obvyklý u velkých organizací tohoto typu.\n\n\nAstronomická pozorování pro veřejnost se na vsetínské hvězdárně konají ve večerních hodinách za bezmračné oblohy a to v úterý a v pátek. V případě zájmu většího počtu návštěvníků (školní výlety, letní tábory, turistické zájezdy, …) je možné se s pracovníky telefonicky dohodnout na jiném libovolném termínu. V letních měsících je možné po dohodě s organizátory letních příměstských táborů v okolí Vsetína zajistit astronomické pozorování přímo v místě konání tábora, kde jsou mnohdy lepší podmínky pro sledování hvězdné oblohy než přímo na Vsetíně.\n\nV pracovních dnech probíhají za příznivých podmínek od 9.00 do 15.00 pozorování Slunce a slunečních skvrn. Ve stejnou dobu jsou pro veřejnost pořádány exkurze na hvězdárně – prohlídka kopule a přístrojového vybavení, či prohlídka meteorologické stanice v areálu hvězdárny.\n\nV současnosti je většina odborné činnosti hvězdárny spojena s oblastí výzkumu meziplanetární hmoty. V letech 1995–2005 zde pracovala jedna z nejaktivnějších skupin pozorovatelů meteorických rojů v České republice, složená z bývalých členů astronomických kroužků. Skupina stále aktivní a na hvězdárně je vedena jako Sekce meziplanetární hmoty – BOLID.\n\nPo zakoupení CCD kamery SBIG-ST7 na konci devadesátých let byl v roce 2003 na hvězdárně zahájen projekt „CCD fotometrie komet“. Zpracovaná měření jasností komet jsou odesílána do databáze mezinárodní organizace ICQ (International Comet Quarterly) a zde i publikována. Pozorovatelé meteorů i komet úzce spolupracují se Společností pro MeziPlanetární Hmotu (SMPH).\n\nHvězdárna také dlouhou dobu spolupracovala s Výzkumným ústavem energetickým v Brně v oblasti sledování bleskových výbojů. I když Výzkumný ústav již projekt ukončil, přesto v této činnosti pokračujeme i nadále, hlavně z důvodů občasného zájmu veřejnosti o naměřené údaje. V roce 1999 byla provedena modernizace přijímače bleskových výbojů a jeho propojení s původním mechanickým registračním zařízením. O dva roky později bylo toto zařízení nahrazeno počítačovou registrací s automatickým zpracováním dat.\n\nKromě registrace bleskových výbojů sledujeme ve spolupráci s Českým hydrometeorologickým ústavem také jevy doprovázející silné bouře. Občas rovněž provádíme ohledání škod způsobených bouřemi, kdy je cílem určit, jaký jev tyto škody způsobil. Takto se nám např. podařilo v roce 2004 odhalit výskyt slabého tornáda nedaleko obce Seninka či silný propad studeného vzduchu (tzv. downburst), který způsobil škody v oblasti „Na Mezných“ mezi Bratřejovem a Pozděchovem.\n\nKoncem šedesátých let začala hvězdárna pravidelně vydávat astronomický zpravodaj INFORMÁTOR, který vycházel až do roku 1982. Na tradici tohoto periodika navázali v posledních letech členové astronomických kroužků. Na jaře roku 2003 vyšlo první číslo čtvrtletního bulletinu Hvězdárny Vsetín s názvem ATHENA, který si klade za cíl poskytnout zájemcům o astronomii, kosmonautiku a meteorologii materiály, které se jinak objevují v informačních skřínkách hvězdárny.\n\n\nPlanetku objevil 15. října 1998 český astronom dr. Petr Pravec pomocí CCD kamery umístěné na 0,65-metrovém zrcadlovém dalekohledu Astronomického ústavu v Ondřejově u Prahy. Krátce po svém objevu byla předběžně označena 1998 TO6. Po 3 letech pozorování, během nichž se postupně zpřesňovala její dráha kolem Slunce, bylo planetce přiděleno definitivní číslo 27079, pod kterým je nyní vedena v planetkových katalozích. Právo pojmenovat novou planetku, které má vždy její objevitel, se dr. Pravec rozhodl přenechat pracovníkům vsetínské hvězdárny a ti pro ni navrhli jméno Vsetín. Od 27. dubna 2002 se tak lze se jménem Vsetín setkat nejen na planetě Zemi, ale i ve vesmíru.\n\n(27079) Vsetín = 1998 TO6 Discovered 1998 Oct. 15 by P. Pravec at Ondrejov\n\n\"Vsetín is a town in the Wallachia region of eastern Moravia. A public observatory founded there in 1950 concentrates on astronomical popularization and education, especially involving young people.\"\n\n\"Vsetín je město na Valašsku na východní Moravě. Místní lidová hvězdárna založená v roce 1950 se soustředí na popularizaci astronomie a vzdělávání, zejména se zapojením mladých lidí.\" \n"}
{"id": "113864", "url": "https://cs.wikipedia.org/wiki?curid=113864", "title": "Betelgeuze", "text": "Betelgeuze\n\nBetelgeuse je po Rigel (beta Ori) druhá nejjasnější hvězda v souhvězdí Orionu. Pouhým okem je rozeznatelná i její oranžovo-červená barva. Zdánlivá jasnost se časem mění – kolísá v rozmezí 0,3 až 1,3 mag (průměr 0,58 (Budeme-li brát v úvahu tento průměr, je Betelgeuze nejjasnější hvězdou z těch, které nejsou nejjasnější ve svém souhvězdí.)), jedná se totiž o polopravidelnou proměnnou hvězdu. Je jedním z vrcholů asterismu Zimní trojúhelník spolu se Siriem (alfa CMa) a Prokyonem (alfa CMi).\n\nBetelgeuse je červený veleobr spektrální třídy M<nowiki>1-2</nowiki>I<nowiki>ab</nowiki>, nachází se již v tedy poměrně pokročilé fázi svého vývoje. Vykazuje polopravidelnou proměnnost s periodou asi 2 300 dní (cca 5,8 let). Vzdálenost od Země byla odhadnuta před několika lety na 427 ly, nedávno zopakovaná měření paralaxy však podala vyšší hodnoty v rozmezí přibližně od 600 do 640 ly (některé starší prameny hovoří až o téměř dvojnásobné vzdálenosti). Hvězda je i přesto nadále naším nejbližším červeným veleobrem.\n\nPozemní měření úhlového průměru naznačují, že je Betelgeuse se svými enormními rozměry jednou z největších zdokumentovaných hvězd. Odhadovaný poloměr činí cca 800 milionů až 1 miliarda km (v průměru se uvádí 4,6 AU, tj. asi 1 000 slunečních poloměrů). Pokud by byla umístěna do středu sluneční soustavy, vnější okraj by zasahoval téměř až k oběžné dráze Jupitera.\n\nDíky své obrovské sálavé ploše je Betelgeuse až 135 000× svítivější než naše hvězda, což ji činí jednu z nejjasnějších známých hvězd vůbec. Tato světelnost nemůže být způsobena jen velkou plochou, a proto se astronomové domnívají, že krom toho disponuje hvězda vysokou hmotností (přibližně 15 až 20násobek hmotnosti sluneční). Kvůli tomu je dost dobře možné, že ukončí svůj život v podobě supernovy.\n\nBetelgeuse je v porovnání s ostatními hvězdami v Orionu dost starý objekt (většina z nich je mnohem mladší), vzhledem k ostatním mimo souhvězdí je ale velice mladý. S největší pravděpodobností již vyčerpala vodík ve svém jádře a v současné době tedy získává energii z termonukleární reakce helia na uhlík a kyslík. V Hertzsprung-Russelově diagramu se posunula z hvězdy hlavní posloupnosti vlivem zvětšení a ochlazení na červeného veleobra. Patří též k jedné z mála hvězd, kterou se podařilo vyfotografovat pozemními i vesmírnými dalekohledy jako disk, ne jen jako jasnou skvrnu. Má také ze souhvězdí největší vlastní pohyb.\n\nNěkterá experimentální pozorování prováděná v první polovině osmdesátých let minulého století naznačují, že je Betelgeuze vícenásobný systém složený nejméně ze tří složek. Ovšem ani další pozorování tuto možnost bezpečně nepotvrdila.\n\nJméno Betelgeuze pochází z arabského يد الجوزاء - \"Jad al-Džauzā\" („ruka obrova“), po zkomolení a následném překladu ve středověku بد الجوزاء \"- Bad al-Džauzā\" (vhodněji ابط الجوزاء - \"Ibţ al-Džauzā\"), což dnes znamená „podpaží“ nebo „rameno obra“.\n\nBetelgeuze patří mezi první hvězdy, jejichž průměr se měřil pomocí interferometrické techniky, jako je kupříkladu skvrnková interferometrie či aperturní maskovací interferometrie. Ta pomohla určit zdánlivý úhlový průměr ve viditelném spektru na 59,2 mas (milliarcsecond = tisícina úhlové vteřiny) a 54,7 ± 0,3 mas ve spektru infračerveném. Tento rozdíl o téměř pět tisícin obloukové vteřiny je způsoben tím, že infračervené pozorování nebere v úvahu světelný přírůstek způsobený horkými skvrnami, které jsou na těchto vlnových délkách méně patrné a výrazně snižují účinky okrajového ztemnění. Jak je u červených veleobrů obvyklé, hvězda nemá přesně vymezený okraj kvůli optickým emisím, které se od středu směrem ven pozvolna zmenšují a s nimi se mění i jejich barva, což razantně ztěžuje přesné určení velikosti hvězdy. Z pohledu Země má Betelgeuze díky své velikosti a blízkosti třetí největší úhlový průměr, větší mají již jen hvězdy Slunce a R Doradus. Dále bylo zjištěno, že je tento průměr proměnný. Mezi roky 1993 a 2009 se totiž zmenšil o více než 15 procent (viz dále).\n\nV kombinaci se vzdáleností hvězdy, která se v současné době odhaduje na cca 640 světelných let, lze s určitou přesností získat její skutečný poloměr. Ten se tak pohybuje se v rozmezí 990 – 1000násobku slunečního, což odpovídá zhruba 4,6 AU a dělá tak Betelgeuze jednou z největších hvězd: postavíme-li ji namísto Slunce, povrch by sahal k meteorickému pásu mezi Marsem a Jupiterem.\n\nZnačná velikost je také částečnou příčinou vysokého jasu hvězdy, který se rovná 9400násobku světelného zářivého výkonu Slunce. Zkombinujeme-li tuto hodnotu se vzdáleností, dostaneme absolutní magnitudu rovnou -5,14. Pokud však vezmeme v úvahu emise na dalších vlnových délkách elektromagnetického spektra včetně infračerveného, hvězda dosáhne mnohem vyššího jasu – více než 135 000násobného a dostává se tak mezi jedny z nejzářivějších hvězd. Důvodem pro toto ohromné množství infračerveného záření spočívá v nízké povrchové teplotě (asi 3 500 K), která v souladu s Wienovým zákonem způsobuje, že hlavní složka záření je umístěna v infračervené oblasti a pouze 13 % energie se vypouští ve formě viditelného světla. Pokud by lidské oko bylo citlivé na všechny vlnové délky elektromagnetického spektra, byla by Betelgeuze nejjasnější hvězdou na obloze, srovnatelnou s Venuší (-4,6).\n\nVelká sálavá plocha není však dostačující k vysvětlení takové světelnosti, a proto se odhaduje, že má hvězda poměrně vysokou hmotnost, kterou se pomocí počítačových simulací podařilo určit na 15 – 20násobek hmotnosti Slunce. Nejistota těchto údajů je ale nadále poměrně vysoká a někteří astronomové nevylučují ani možnost, že hvězda disponuje hmotností pouze 10 – 12násobnou.\n\nHustota, coby spojení hmotnosti a objemu, je u této hvězdy velice nízká: objem je více jak 160milionkrát větší než u Slunce a poměr zmíněných veličin dává průměrnou hustotu 2-9×10krát menší než u naší hvězdy a dokonce nižší, než kterou má nejlepší vakuum dosažené na Zemi. Díky této vlastnosti bývá Betelgeuze často nazývána „rozpáleným vakuem“. Nízká hustota je společným rysem všech červených veleobrů.\n\nBetelgeuze patří mezi první hvězdy (s výjimkou Slunce), u nichž byla fotosféra (tj. viditelný povrch) pozorována pomocí dalekohledu s aktivní optikou. Objev byl učiněn v několika fázích pomocí sledovacích akcí na Zemi, HST a COAST s vysokou rozlišovací schopností.\n\nFotosféra Betelgeuze má velice silné okrajové ztemnění spojené s poněkud asymetrickými nepravidelnostmi. Ty jsou přičítány přítomností tzv. horkých skvrn – oblastí s mnohem vyšší teplotou (o více než 2 000 K) vzhledem k okolí. Dle odhadů jsou vytvářeny obřími konvektivními buňkami na rovnoměrném povrchu. Spektroskopická pozorování ukazují rozdíly v rychlosti a teplotě buněk v průběhu přibližně 400 dní. Nastiňují systematické, ale chaotické, vzestupné a sestupné pohyby materiálu uvnitř fotosféry. Nejpravděpodobnější vysvětlení těchto změn spočívá v krátkodobých výkyvech, které provázejí vznik nových konvektivních buněk na povrchu obří hvězdy. Původ těchto buněk lze nalézt v přítomnosti magnetického pole. Předpokládá se, že je toto pole generováno malým lokálním dynamem podle všeho podobným dynamu slunečnímu.\n\nV roce 2002 začali astronomové na základě počítačových simulací spekulovat o tom, že by mohla Betelgeuze vykazovat magnetické aktivity v okolním prostředí, což je faktor, kdy i středně silné pole může mít významný vliv na hvězdný prach, vítr a vlastnosti související se ztrátou hmotnosti. Série spektropolarimetrických pozorování získaných v roce 2010 dalekohledem Bernard Lyot na observatoři Pic du Midi odhalily přítomnost slabého magnetického pole na povrchu Betelgeuze, což naznačuje, že obří konvektivní pohyby veleobra jsou schopny vyvolat malé lokální dynamo.\n\nNad fotosférou je obrovská atmosféra, která od fotosféry sahá do vzdálenosti až desetinásobku poloměru hvězdy (více než 34 AU). Byla zkoumána především prostřednictvím pozorování VLA v délce rozhlasových vln 7 mm. Pozorování prováděná v tomto pásmu ukázala, že se atmosféra skládá téměř výhradně z řídkého plynu, který má teplotu rovnou teplotě fotosféry, s rostoucí vzdáleností od ní má však tendenci klesat. Podobný trend byl potvrzen ultrafialovými pozorováními HST. Měření absorpční čáry Hα pak napovídá astrofyzikům, že je chromosféra poměrně široká a v nepravidelných intervalech monstrózně expanduje a kontraktuje.\n\nÚdaje, shromážděné pomocí přístroje AMBER umístěném na Very Large Telescope v Evropské jižní observatoři (ESO), umožnily identifikaci makroturbulencí a silných konvektivních přesunů plynu v různých oblastech atmosféry poblíž fotosféry, které vytvářejí bubliny plynu o velikostech srovnatelných se samotnou hvězdou. Krom toho přístroj zobrazil rozsáhlý asymetrický obal, nazvaný MOLsféra (z angl. molecular sphere = molekulární oblast), který občas sahá od hvězdy až do vzdálenosti rovnající se 1,4 – 1,5násobku jejího poloměru. Uvnitř bylo zjištěno vysoké množství CO (oxid uhelnatý) a CN (kyanid), což posílilo výsledky spektroskopické analýzy, která odhalila přítomnost velkého množství uhlíku, dusíku a kyslíku, prvků endogenní povahy. Vznikly nukleární syntézou jako meziprodukt CNO cyklu (cyklus uhlík-dusík-kyslík) a postupně se přenesly na povrch prouděním z vnitřních vrstev hvězdy. Dále byla ještě objevena přítomnost tenké obálky z vodní páry, zjištěné na základě pozorování ve středním infračerveném pásmu (λ = 5-25 µm).\n\nSestavené fyzické modely ukazují, že má hvězda metalicitu (či množství prvků těžších než helium) podobnou Slunci.\n\nNyní obklopuje Betelgeuze rozsáhlý oblak prachu a plynu, který v minulosti sama vyvrhla. Prach je generován uvnitř MOLsféry, kde je dostatečně nízká teplota (asi 1 500 K) ke slučování atomů v molekuly a supramolekulární shluky. Tlak záření v důsledku silného jasu hvězdy pak odnáší tato prachová zrna do okolního prostoru, což vede k pomalému (rychlost 17 km/s) a velice prašnému hvězdnému větru. Jeho prostřednictvím ztrácí hvězda značně rychlým tempem svou hmotnost – asi 10 až 10 M ročně.\n\nSnímky ve vysokém rozlišení, získané ve viditelném a blízkém infračerveném záření pomocí VLT adaptivní optiky NACO (NACO je zkratka pro adaptivní systém NAOS a infračervenou kameru a spektrograf CONICA), mají osvětlit mechanismy vedoucí ke ztrátě hmotnosti, společné všem červeným veleobrům. Obrázky skutečně dokazují přítomnost velkého plynového oblaku, který začíná na jihozápadním kvadrantu povrchu Betelgeuze a rozšiřuje se do okolního prostoru s téměř šestinásobným poloměrem hvězdy (což se rovná vzdálenosti mezi Sluncem a Neptunem). Objevem tohoto vlečného proudu bylo odhaleno, že ke ztrátě hmoty nedochází rovnoměrně po celém jejím povrchu, ale z konkrétních oblastí, které se shodují s obřími konvektivními bublinami v atmosféře.\n\nVětrem vystřelovaná hmota tvoří kolem veleobra řadu oparů prachových prstenců s poměrně složitou a nepravidelnou strukturou. První částečný prstenec z prachu hvězdy se nachází ve vzdálenosti rovnající se trojnásobku jejího poloměru, ale významnější uspořádání bylo nalezeno ve vzdálenosti asi 650 AU. O 12 000 AU dále bylo nalezeno další zhuštění prachu a o dalších 36 000 AU zjištěna přítomnost velkého množství plynu. Nakonec pak byla v ještě větší vzdálenosti objevena existence prachové slupky sahající do vzdálenosti asi až 3,3 ly od hvězdy.\n\nHned za vrstvou, cca 3,5 ly od centra, byla pomocí infračervených pozorování, prováděných dalekohledem IRAS a nověji prostřednictvím dalekohledu AKARI (navrženým a postaveným Japonskou vesmírnou agenturou (JAXA)), identifikována rázová vlna, která je vytvářena kolizemi mezi větrem hvězdy a okolním mezihvězdným prostředím. Tato formace, pozorovaná při λ = 60 μm, je poměrně úzká, asymetrická a orientovaná ve směru pohybu Betelgeuze. Celková hmotnost materiálu této oblasti je zřejmě 0,14 M.\n\nVznik a následný průběh života Betelgeuze je víceméně společný všem červeným veleobrům. Budoucnost této hvězdy je z určité části zahalena tajemstvím, neboť nám k určení konkrétního scénáře chybí potřebné údaje. Navíc hvězda vykazuje určité odchylky od předpokládaných modelů.\n\nNyní je Betelgeuze v závěrečné etapě svého vývoje. Období červeného veleobra je vysoce nestabilní, jedná se ve skutečnosti o jakousi předehru před velkolepým zánikem. Astronomové se domnívají, že Betelgeuze spadala vzhledem ke své hmotnosti ve fázi hlavní posloupnosti do třídy B (typická modro-bílá) a setrvala v ní po dobu nejméně 8 – 10 milionů let. Potom podstoupila v posledním milionu let sérii zhroucení, které vyvolaly další jaderné reakce vedoucí nakonec k expanzi do současného stavu červeného veleobra.\n\nI budoucí osud závisí na její hmotnosti, protože obsahuje pravděpodobně více než 15násobek sluneční hmoty. Díky tomu astronomové věří, že svůj život ukončí vybuchnutím do nádherné supernovy. Není známo, kdy se tak přesně stane, a proto se názory docela liší. Někteří vidí proměnnost jako znamení, že je již ve fázi, kdy zpracovává jadernou fúzí uhlík na kyslík a neon, a má tedy před koncem jen pár tisíc let. Jiní tuto hypotézu odmítají a tvrdí, že hvězda bude potřebovat spíše ještě několik milionů let, než k onomu výbuchu dojde. Další považují za nepravděpodobné, že by k tomuto jevu došlo za tak dlouhou dobu, odmítají ale tvrzení, že by se stalo během několika staletí. Dle současných matematicko-fyzikálních modelů můžeme určit složitou sérii událostí, které předcházejí a nadcházejí explozi hvězdy. Model ji ukazuje jako typickou supernovu typu II-P, která se vyznačuje světelnou křivkou se zploštěním (plató). Toto zploštění naznačuje, že jas bude klesat jen velmi pozvolna.\n\nHvězda zůstává v činnosti díky jaderné fúzní reakci (nukleární syntéza) uvnitř svého jádra, které vyzařuje energii nezbytnou k boji proti své vlastní gravitační síle, která by jinak způsobila zhroucení hvězdy sama do sebe. Méně hmotné hvězdy (kupříkladu Slunce) mají během fáze hlavní posloupnosti nad jádrem z helia vrstvu vodíku, přičemž se tyto vrstvy navzájem prolínají a mohou v případě dostatečné hmotnosti přejít ke slučování helia na uhlík a kyslík. Hmotné hvězdy, dokončující fúzi helia na uhlík, dosáhnou ve svých jádrech potřebné teploty a tlaku ke slučování těžších prvků, jakými jsou kyslík, neon, křemík a síra. Konečnými produkty nukleární syntézy jsou nikl-56 (Ni) a kobalt-56 (Co) jako výsledek několikastupňového procesu slučování křemíku. Nikl-56 a kobalt-56 se rychle rozpadají na železo-56 (Fe) a hromadí se v centru hvězdy.\n\nKdyž železné jádro dosáhne hmotnosti nad Chandrasekharův limit, stává se nestabilním a zhroutí se do neutronové hvězdy. Její vznik vyvine emise toku asi 10 joulů z neutrin a potrvá jim asi hodinu, než projdou vnější vodíkovou vrstvou a uniknou do okolního prostoru. Kolaps generuje sérii nárazových vln, které poté, co zhruba za den dosáhnou hvězdného povrchu, způsobí rozkouskování, což vede k náhlému záblesku ultrafialového záření o intenzitě ve výši 100 miliardnásobku sluneční. V průběhu dvou týdnů po výbuchu se celková světelnost supernovy nejprve sníží a poté dosáhne maximální jasnosti. Mezitím se odhozený materiál vlivem své expanze (až do vzdálenosti 100 AU od hvězdy) ochlazuje. V tomto bodě supernova zůstává v ustáleném stavu (symbolizovaném horní plošinou světelné křivky) asi 2–3 měsíce, během něhož se hodnota absolutní svítivosti zvýší na násobek jedné miliardy svítivosti Slunce, zatímco efektivní teplota zůstává na hodnotě přibližně 6000 K.\n\nZe vzdálenosti 640 světelných let by exploze supernovy byla zaznamenána jako nejjasnější objekt na noční obloze, který by bylo možné zároveň sledovat i za bílého dne. Disponoval by zdánlivou hvězdnou velikostí -12, která se rovná dorůstajícímu Měsíci. V této fázi bude Betelgeuze viditelná i za denního světla a tyto podmínky přetrvají i několik měsíců, přičemž poté nastane rychlý pokles jasu.\n\nV bezprostředně následujících letech po výbuchu bude hlavní složkou emise ze zbytku supernovy radioaktivní rozpad kobaltu-56 na železo-56. Vzniklé gama paprsky budou zablokovány rozpínající se obálkou z vodíku. V následujícím tisíciletí dojde k explozi – vnější vrstvy hvězdy se rozšíří až do vzdálenosti dvaceti světelných let a budou stále chladnout, ředit se a snižovat svítivost. Tvoří se tak pozůstatky supernovy, které obohacují okolní mezihvězdný prostor těžkými prvky, vyrobených hvězdami v závěrečných fázích jejich života. Pokud se pozůstatkem stane neutronová hvězda (konkrétně pulsar), pak by mohla produkovat gama záření po tisíce let. Profesor J. Craig Wheeler z Texaské univerzity v Austinu předpovídá, že supernova vydá na 10 ergů neutrin, která budou hodinu procházet okolní vodíkovou obálkou hvězdy a o několik století později dosáhnou sluneční soustavu. Rotační osa hvězdy dle modelů neukazuje směrem k Zemi a tak je nepravděpodobné, že by supernova na Zemi poslala gama záblesk tak velký, aby na ní vznikly škody na ekosystému. Záblesk ultrafialového záření z exploze bude slabší, než ultrafialový výkon Slunce.\n\nBetelgeuze je také známá jako polopravidelně pulsující proměnná hvězda charakteristická nepředvídatelnými a často velkými výkyvy jasnosti s cyklem několika měsíců (v tomto případě mezi 150 a 300 dny), které se překrývají s méně pravidelnou proměnností s periodou 2070 – 2355 dní (přibližně 5,7 let). Během této doby se hvězda pohybuje kolem své průměrné velikosti 0,5 s ostrými maximy svítivosti různými cyklus do cyklu. Jako proměnná hvězda se klasifikuje mezi SRC: veleobry s amplitudami o 1 magnitudě a periodě světelné změny od 30 do několika tisíců dní. Budeme-li předpokládat vzdálenost 197 pc (cca 640 ly), maximální absolutní magnituda bude -6,27, zatímco minimální by byla -5,27 a střední hodnota -6,05. Údaje od AAVSO ukazují, že velikost hvězdy dosáhla nejmenší hodnoty maxima 0,2 během let 1933 a 1942, kdy konkurovala jasu Rigelu, a nejvyšší hodnota minima 1,2 v letech 1927 a 1941, kdy dosáhla těsně nad jas nedaleké Bellatrix.\n\nSledování zaznamenaná ve starší době zejména Johnem Herschelem ukázala, že v jiných obdobích měla Betelgeuze mnohem širší rozsah jasu, než který poskytl AAVSO, s vrcholy až do -0,1 v roce 1852, kdy překročila svítivost Rigelu a minimální velikost 1,3 s vrcholy ve výši 1,5 a 1,6. Nejen z těchto důvodů je tato hvězda obzvláště zajímavá pro pozorování; žádná jiná hvězda první velikosti totiž ve skutečnosti nevykazuje tak výrazné změny v jasu v intervalech s poměrně krátkou dobou trvání.\n\nVýzkumníci nabídli různé hypotézy k vysvětlení tohoto jevu, navzdory faktu, že mechanismy ovládající proměnnost světla, které jsou i dnes předmětem intenzivního studia, nejsou ještě plně objasněny. Naše současné chápání hvězdné struktury naznačuje, že se vnější vrstvy tohoto veleobra postupně rozšiřují, díky čemuž se povrch (fotosféra) střídavě zvyšuje a snižuje a teplota stoupá a klesá. Červený veleobr, jakým je i Betelgeuze, tímto způsobem pulsuje vlivem vnitřní nestability své atmosféry. Tato pulsace se projevuje jako několik provázaných cyklů. Působením hvězdné kontrakce se pohltí více a více energie, vyzařované fotosférou, která způsobuje ohřev a v souladu se zákonem o plynech i rozšíření atmosféry. A naopak, jak hvězda expanduje, její atmosféra se stává méně hustou, umožňuje únik energie (světelná energie projde snadněji) a tím se tak ochlazuje, což s sebou nese pokles sálavosti povrchu, snížení teploty a tedy i množství záření a v konečném důsledku opětovné smršťování. Výpočet pulsace hvězdy a modelování její periodicity je díky těmto provázaným cyklům poměrně těžký, navíc cyklus pulzace Betelgeuze vyniká určitou asymetrií, způsobenou pravděpodobně horkými skvrnami v chromosféře. V dokumentech Joela Stebbinse a R. F. Sanforda ze třicátých let jsou uvedena krátkodobá kolísání od 150 dnů do 300 dnů, modulující pravidelné cyklické změny s periodicitou zhruba 5,7 let. Během pulsačního cyklu mění Betelgeuze svou velikost o více než 60 % z přibližně 840 na více než 1 400 slunečních poloměrů. Proměnlivost hvězdy se zdá být ve vztahu s obdobím velkého odvrhování hmoty a zvýšenou tvorbou prachu.\n\nVe skutečnosti veleobr vykazuje konzistentní nepravidelné fotometrické, polarimetrické a spektroskopické změny, což ukazuje na komplexní činnost na povrchu hvězdy a v její rozšířené atmosféře. Na rozdíl od většiny veleobrů, kteří jsou typičtí dlouhými obdobími variability s vcelku pravidelnými periodami, tak rudí obři jsou charakterističtí vesměs polopravidelným nebo nepravidelným pulsováním. Mezníkem je dokument publikovaný roku 1975 Martinem Schwarzschildem, v němž nejjasnější výkyvy připisuje měnícím se granulacím ztvárněným několika málo obrovskými konvekčními buňkami pokrývajícími povrch těchto hvězd. Pro Slunce tyto konvekční buňky (zvané sluneční granule) představují největší přenos tepla – z tohoto důvodu tyto konvekční elementy ovládají změny jasnosti ve sluneční fotosféře. Typický průměr sluneční granule je asi 2 000 km (plocha zhruba o velikosti Indie) s průměrnou hloubkou 700 km. Na sluneční fotosféře tak o ploše zhruba 6 bilionů km leží asi 2 miliony těchto granulí, jež kvůli svému množství produkují relativně konstantní proudění. Domníváme se, že pod těmito granulemi je 5 000 – 10 000 supergranulí se středním průměrem 30 000 km a hloubkou asi 10 000 km. Schwarzschild však tvrdí, že hvězdy jako Betelgeuze mohou mít jen tucet těchto obřích granulí o průměru kolem 180 milionů kilometrů a hloubkou asi 60 milionů kilometrů, což má za následek neefektivnost konvekce, vzhledem k velmi nízké teplotě a mimořádně nízké hustotě obálky rudého obra. V důsledku toho, i kdyby byla pro nás vždy viditelná jen třetina těchto konvekčních buněk, se časové změny v pozorovaném světle mohou též odrážet ve změnách jasu vnitřního světla hvězdy.\n\nJak se zdá, Schwarzschildova hypotéza gigantických konvekčních buněk, dominujících povrchu červených obrů a veleobrů, si dokázala získat své příznivce. V roce 1995 HST zachytil první přímý obraz povrchu veleobra.\nObrázek odhalil rozšířenou chromosféru o zhruba dvojnásobném úhlovém průměru hvězdy s tajemnými horkými skvrnami nacházejícími se v jihozápadním kvadrantu disku, které dominují celkovému ultrafialovému toku. Horké skvrny se zdají být teplejší než okolní chromosféra o 2 000 K. „Jeden z významných rysů je zřetelná odlišnost od rozptýlených menších oblastí činnosti, které obvykle nacházíme na Slunci, přestože je charakteristický pro hvězdnou magnetickou aktivitu silný ultrafialový tok. Nehomogenity mohou být způsobeny rozsáhlými konvekcemi buněk nebo jsou důsledkem globálních pulsací a rázových struktur zahřívajících chromosféru,“ tvrdí Andrea Dupree a Ronald Gililand.\n\nO dva roky později (1997) astronomové pozorovali složité asymetrie v rozložení jasu hvězdy a odhalili nejméně tři jasné skvrny na hvězdném disku. Poté roku 2000 další tým astronomů pod vedením Alexe Lobela z Harvard-Smithsonian Center for Astrophysics (CfA) poznamenal, že Betelgeuze ve své neklidné atmosféře vykazuje prudké bouře teplého a studeného plynu. Možnou příčinou jsou asymetrické pulzace v chromosféře. Tým se domníval, že se tyto rozsáhlé oblasti ve fotosféře občas v různých směrech silně vyboulí a chrlí dlouhé sloupce teplého plynu do studené prachové obálky. Další podané vysvětlení je výskyt rázových vln způsobených teplým plynem procházejícím chladnějšími oblastmi hvězdy. Tým, zkoumající v letech 1998–2003 atmosféru Betelgeuze spektrometrem STIS na palubě Hubbleova teleskopu, zjistil, že bublající činnost v chromosféře odhazuje plyn na jednu stranu, zatímco na druhé straně padá dovnitř podobně jako zpomalené víření lávové lampy.\n\nVýsledky některých studií, publikovaných během 214. setkání Americké astronomické společnosti, ukázaly, že velikost Betelgeuze mezi lety 1993 až 2009 poklesla o více než 15 % a nezdá se, že by tento pokles měl nějakou souvislost s variabilitou hvězdy. Informace byla zjištěna na základně dlouholetého pozorování, které se uskutečnilo pomocí infračerveného prostorového interferometru (zkoumala se vlnová délka 11,15 µm) na observatoři Mount Wilson. V průběhu 16 let měření ukázala, že se poloměr postupně zmenšoval z 5,6 AU na 4,8 AU, což je vzdálenost, srovnatelná se s tou mezi planetou Venuší a Sluncem.\n\nStuduje se příčina tohoto poklesu. Někteří astronomové uvažují o možnosti dlouhodobého rozměrového kmitání vlivem gravitačního kolapsu odhazováním materiálu spojeným s hrozícím výbuchem Betelgeuze v supernovu. Jiní se domnívají, že hvězda jednoduše v důsledku své rotace ukazuje jinou část svého povrchu, která je velice nepravidelná (viz sekce Fotosféra a magnetické pole).\n\nNěkteří astronomové začali na základě několika zvláštností, zjištěných během zkoumání interferometrických pozorování (zejména prostřednictvím skvrnové interferometrie), předpokládat přítomnost hvězdných společníků na oběžné dráze Betelgeuze.\n\nMargarita Karovska oznámila v roce 1985 ve spojení s jinými astrofyziky na Harvard-Smithsonian Center for Astrophysics objev dvou blízkých společníků obíhajících Betelgeuze. Analýza polarizačních údajů z let 1968 až 1983 ukázala, že hvězda má jednoho společníka s dobou oběhu asi 2,1 let (někde se uvádí 2,2 let). Tým si uvědomil, že pozorované polarizace mohly být způsobeny systémovými asymetriemi vytvořenými blízkým společníkem okolo veleobra uvnitř jeho rozšířené prachové obálky. Pomocí skvrnové interferometrie došla skupina k závěru, že se bližší ze dvou společníků nachází 0,06 ± 0,01 úhlových vteřin od primární hvězdy s úhlem otočení o 273° a vzdálenějšího společníka odhadli na 0,51 ± 0,01 obloukových vteřin (což je vzdálenost od mateřské hvězdy cca 40 – 50 AU) od centra s úhlem otočení 278°. Změřený rozdíl magnitud s ohledem na primární složku činil v 656,3 nm (H-alfa) a 656,8 nm (červené kontinuum) pro blízkou složku 3,4 a 3,0 a pro vzdálenější složku 4,6 a 4,3.\n\nDále Karovska vypočítala možnou oběžnou dráhu pro hypotetického nejbližšího společníka. S ohledem na hodnotu 20 hmotností Slunce pro Betelgeuze a 4 pro společníka, obíhají obě dvě hvězdy kolem společného těžiště po dobu 2,08 let a jsou 4,7 AU od sebe. Podle průzkumů se předpokládá, že by sekundární složkou mohl být žlutý obr o spektrální třídě alespoň G5 s desetinásobným slunečním poloměrem, též se uvažuje o přenosu hmoty mezi těmito dvěma objekty s akrečním diskem kolem menšího společníka. Těsnost hypotetické hvězdy vede některé astronomy ke spekulacím, že na zlomek své oběžné doby může procházet vnějšími vrstvami veleobra (tedy nejen jeho atmosférou); tento jev je možný díky jejich nízké hustotě.\n\nV následujících letech začaly různé týmy astronomů sledovat data s nadějí získat další potvrzení. V roce 1987 Andrea Dupree z následujícího pozorování: „Periastron nedávno objeveného bližšího optického společníka alfa Ori je odhadován na 1986,7. Detekce atmosférické poruchy, podobné těm nalezeným po posledním periastronu (cca 1984,6), silně podporují přítomnost společníka.“ V roce 1990 provedli David F. Büscher, John E. Baldwin a tým spolupracovníků z Cavendish Astrophysics Group řadu snímků s vysokým rozlišením na vlnových délkách 633, 700 a 710 nm za použití neredundantní aperturní maskovací metody. Na všech těchto vyjmenovaných vlnových délkách se objevil jednoznačný důkaz pro asymetrické funkce na povrchu hvězdy, které zároveň přispěly 10–15 procentům k celkově pozorovanému toku hvězdy. Jejich závěr byl, že takový jev mohl být způsoben blízkým společníkem obíhajícím okolo hvězdného disku, odlišně se fotosféricky rozjasňujícím díky účinkům hvězdné rotace nebo dle dalšího pravděpodobnějšího scénáře – „rozsáhlými konvekcemi v atmosféře hvězdy“, jak navrhl Schwarzschild.\n\nO dva roky později, v roce 1992, kolegové z Cavendishe zveřejnili další dokument, tentokrát pod taktovkou Richarda W. Wilsona, kde upozornili, že jasné rysy na povrchu Betelgeuze se zdají být „příliš světlé ve spojení s průchody navrženého společníka před červeným obrem“. Také si všimli, že jsou tyto rysy slabší na 710 než na 700 nm o faktor 1,8, což naznačuje, že by musely pobývat v molekulární atmosféře hvězdy.\n\nTentýž rok Karovska zveřejnila nový dokument potvrzující její interpretaci dat a jejích kolegů. Poznamenala ale také, že „souvztažnost mezi vypočtenými polohovými úhly společníka a naměřenými pozičními úhly asymetrie naznačuje, že je možné spojení mezi asymetrií a společníkem. Asymetrie ve snímcích mohou být způsobeny dosud neurčeným společníkem, přílivovým zkreslením atmosféry veleobra případně neurčeným světlým bodem na hvězdě otočeným směrem ke společníkovi. Chceme-li určit povahu společníka (který dnes zůstává záhadou), je velmi důležité získat další skvrnová pozorování pomocí velkých aperturních dalekohledů, koordinovaná s ostatními pozorování ze Země a z vesmíru.“.\n\nOd té doby obrátili svou pozornost výzkumní pracovníci na analýzu složité dynamiky rozšířené atmosféry hvězdy a ohledně společníků hvězdy toho bylo publikováno jen málo. Catalog of Components of Double and Multiple Stars vypisuje alespoň čtyři sousední hvězdy tohoto hvězdného obra, všechny do tří úhlových minut, ale kromě veličin hmotnosti a pozičních úhlů se toho ví jinak málo. V následujícím desetiletí přinesou nově vyvinuté technologie další informace k rozpletení záhadné minulosti hvězdy a možná objevíme nezvratný důkaz. Vzhledem k plánované kapacitě mise Gaia se předpokládalo, že potvrzení může přijít kdykoli poté, co měla být spuštěna v prosinci 2012. Následná pozorování nepotvrdila přítomnost těchto společníků kolem hvězdy, budoucí možné objevy snad na tuto problematiku vrhnou jasnější světlo. Betelgeuze je tak nadále považována za jednu hvězdu.\n\nVětšina hvězd v souhvězdí Orion patří k hvězdné asociaci Orion OB1, zahrnující téměř všechny modré hvězdy viditelné v souhvězdí – zejména ty, které tvoří pás a meč, umístěné v těsném spojení s rozlehlým komplexem obřího molekulárního mračna, známém jako Orionův komplex. Asociace je rozdělena do čtyř podskupin z OB-hvězd různých věkových kategorií, od nejmladších po nejstarší, vzniklých minimálně před 10 miliony lety. Betelgeuze je v relativně krátké vzdálenosti od tohoto komplexu (asi 200 pc, což je cca 650 ly), podobná vzdálenost ji odděluje od sluneční soustavy.\n\nVlastní pohyb hvězdy je v porovnání s okolním mezihvězdným prostředím přibližně 30 km/s a nesměruje k Zemi, nýbrž k nedalekému souhvězdí Blíženců ve směru galaktické roviny. Tato vysoká hodnota vlastního pohybu, spojená s podobně vysokou radiální rychlostí, dělá z Betelgeuze hvězdného uprchlíka. Hvězdy, tvořící skupinu 25 Ori, jež se nacházejí v podskupině Orion OB1a, mají podobné rychlosti. Zpětná časová projekce pohybu Betelgeuze ukázala, že nikdy neměla žádnou souvislost s asociací OB a pochází tak zřejmě z oblasti galaktického disku. Tato hypotéza ale nikdy nevzbudila velkou pozornost, protože se hvězdné regiony vyskytují zásadně poblíž roviny Galaxie. Astronomové tak zpracovali druhou možnost, v níž hvězda vznikla z dnes již zaniklého sdružení, které se mělo nacházet v SE OB1a, nebo se hvězda, vzhledem k jejímu odhadovanému stáří (cca 10 milionů let) shodujícím se s odhadovaným věkem pro sdružení, vytvořila v těsném spojení, ale měla dvojnásobné gravitační zrychlení, které vedlo nakonec k současné pozici. První zrychlení obdržela, když se přestěhovala z utvářeného regionu asi 200 pc od sluneční soustavy. Druhé, k němuž došlo asi před milionem let a je zodpovědné za aktuální vlastní pohyb, získala výbuchem v oblasti mezi asociací a okolím Eridanovy bubliny z jedné nebo více supernov, jejichž rázové vlny změnily revoluční pohyb hvězdy kolem galaktického centra v pohyb lineární.\n\nBetelgeuze a komplex se nachází v Mléčné dráze, a to v Orionově rameni, kde najdeme také naši sluneční soustavu. Obě dvě složky jsou od sebe odděleny asi 6 500 světelnými roky.\n\nBetelgeuze je snadné na noční obloze nalézt i ve velkých městech, neboť leží v severovýchodní části souhvězdí Orionu poblíž slavného Orionova pásu a má výraznou oranžovo-červenou barvu, rozpoznatelnou dokonce i pouhým okem a nádherně kontrastující s barvou modrou, typickou pro ostatní hvězdy v této části oblohy. Stálice též představuje severozápadní vrchol velkého a zářivého asterismu Zimní trojúhelník.\n\nZačátkem ledna každého roku ji můžeme spatřit na východě těsně po západu Slunce, vidět však začíná být již začátkem prosince nízko nad východním obzorem v pozdních večerech. V polovině března je na večerní obloze viditelná i na jihu a ačkoli se jedná o hvězdu severní polokoule (na severním pólu je dokonce cirkumpolární – nikdy nezapadá), díky své deklinaci +7° 24‘ je však stále dost blízko nebeskému rovníku, aby byla viditelná ze všech oblastí Země s výjimkou nejvnitřnější části Antarktického kontinentu, kde se nachází jen pár výzkumných stanic. I ve městech na jižní polokouli, jako je např. Sydney, Buenos Aires či Kapské Město, kde by se dalo očekávat, že je hvězda již za obzorem, stoupá téměř 49° nad obzor. Jakmile přijde květen, je možné červeného veleobra zahlédnout krátce na západním horizontu těsně po západu Slunce (během soumraku). Poté se vrací na východ a v srpnu je viditelný těsně před svítáním.\n\nJeví se jako druhá nejjasnější hvězda Orionu, sedmá nejjasnější hvězda na severní polokouli, devátá nejjasnější hvězda noční oblohy a desátá nejjasnější hvězda oblohy s průměrnou magnitudou 0,42, jak je uvedeno v SIMBAD. Jasnější Rigel (beta Orionis), ležící v jihozápadní části Orionu, je naproti tomu s 0,12 mag diametrálně odlišný. Betelgeuze, Rigel a Deneb (alfa Cygni) jsou nejvzdálenější ze všech hvězd první velikosti, kterých je celkově na obloze přibližně dvacet. Díky své jasnosti a vzdálenosti musí být absolutní velikost těchto hvězd velice vysoká. Vzhledem k tomu, že je Betelgeuze proměnná hvězda (rozsah svítivosti bývá patrný až s odstupem několika let, kdy se jas porovnává s ostatními hvězdami), jejíž jasnost se pohybuje v rozmezí 0,2 (až 0,3) mag až 1,2 mag, bývá občas jasnější než bílý Prokyon (alfa CMi), a tím se stává sedmou nejjasnější hvězdou nebeské sféry. V některých chvílích se však může stát dokonce šestou nejjasnější hvězdou. U „předběhnutého“ Rigelu je totiž známo, že se jedná o ternární hvězdný systém, jehož minimální jas dosahuje 0,3 mag pouze krátkou chvíli každý 22. a 25. den, kdy jedna z jeho obíhajících složek zacloní hlavní hvězdu. Období maximálního jasu Betelgeuze trvá jen několik měsíců jednou za 7 až 9 let. Když je Betelgeuze ve své temné fázi, zaostává i za Deneb, 19. nejjasnější hvězdou a soutěží s Mimosou o 20. pozici. Tehdy je srovnatelná např. se sousední Bellatrix (gamma Orionis), pravým ramenem Orionu, s velikostí 1,64 mag.\n\nBetelgeuze má barevný index (BV) 1,86, což je číslo, jehož hodnota ukazuje na pokročilou „červenost“ tohoto nebeského objektu. Byla první hvězdou vyfotografovanou pomocí dalekohledu; nejdříve ze Země prostřednictvím API (aperturní maskovací interferometrie) a později Hubbleovým teleskopem, následovaném pozorováním s vysokým rozlišením pomocí COAST dalekohledu. Fotosféra Betelgeuze je rozšířena atmosférou zvanou chromosféra, vydávající silné převážně emisní čáry. Nemá teplotu vyšší jak 5 500 K a je protáhlá až na sedminásobek průměru hvězdy. Bylo zpozorováno, že se tato rozšířená plynná atmosféra značně roztahuje a zase smršťuje, zřejmě v závislosti na výkyvech radiální rychlosti ve fotosféře. Jen asi 13 % zářivé energie hvězdy je emitováno ve formě viditelného světla, zbytek se vyskytuje spíše v infračervené formě. Za předpokladu, že by naše oči byly citlivé na záření všech vlnových délek, jevila by se nám Betelgeuze jako nejjasnější hvězda na obloze.\n\nDíky precesi zemské osy se souřadnice Betelgeuze s časem značně mění. V současné době je rektascenze hvězdy 5h 55m, což je velmi blízko 6h a odpovídá nejsevernějšímu bodu, kterého může ekliptika dosáhnout na sever od nebeského rovníku, a proto také označuje nejsevernější bod, jenž nebeský objekt, které se nalézá poblíž ní, může dosáhnout. Nyní je tedy sklon Betelgeuze nejsevernější a odpovídá cca 7°. Proto je v současné době umístěn na své nejsevernější deklinaci odpovídající cca +7°.\n\nNa protější části nynější precesní éry (což je před asi 13 000 lety) měla Betelgeuze souřadnici rektascenze rovnou 18h, která odpovídá nejjižnější deklinaci, jenž objekt dosáhne; odečtením aktuální hodnoty +7° ze 47° (rovná se dvojnásobku sklonu zemské osy) získáme souřadnici -40°. To znamená, že před 13 000 lety byla hvězda spíše jižní a bylo ji možné pozorovat pouze na jihu od 50. rovnoběžky na sever. Po většinu doby precese je Betelgeuze pozorovatelná na mnoha oblastech severní polokoule. Přidaný vlastní pohyb hvězdy má i tak, díky k odlehlosti, jen minimální vliv na zdánlivou polohu. V současné době Betelgeuze dosáhla své maximální severní deklinace spolu s téměř celým souhvězdím Orion, jenž je nyní na cestě světovému rovníku. Za cca 5 000 let bude celé souhvězdí včetně Betelgeuze zcela na jižní polokouli.\n\nHvězda je díky své velké jasnosti a charakteristické červeno-oranžové barvě dobře známá již od starověku. Číňan S'-ma Čchien v \"Zápiscích historika\", sepsaných na přelomu 2. a 1. století př. n. l., charakterizoval Betelgeuse jako typickou žlutou hvězdu. Ptolemaios ji ve svém Almagestu, pocházejícím z poloviny následujícího století, popsal jako ὑπόκιρρος (\"hypókirros\"), což přeložil Ulugbek jako rubínově červenou, spolu se Siriem (nad jeho barvou, která je v současné době modrobílá, intenzivně diskutovalo mnoho učenců), Antaresem, Aldebaranem, Arcturem a Polluxem majícími všechny barvy od oranžové po tmavě červenou. Čínský astrofyzik Fang Li-č' se na základě úryvku \"Zápisků historika\" domnívá, že se hvězda v této době rozvíjela v červeného veleobra. Nicméně, teorie se nezdá příliš pravděpodobná, poněvadž je v rozporu s modelem vývoje hvězd, dle kterého tento přechod nastane za mnohem delší dobu. Je však možné, že je tato změna ze žluto-bílé barvy na červenou důsledkem odhození povrchové vrstvy prachu a plynu.\n\nPřed moderním systémem klasifikace hvězd si Angelo Secchi si vytvořil svůj vlastní systém, kde prostřednictvím spektrální analýzy určil Antares a Betelgeuse jako prototypy pro svou třídu III (oranžová až červená).\n\nProměnnost hvězdy byla objevena v roce 1836 sirem Johnem Herschelem, který ji poprvé popsal v listu vydaném roku 1849 pod titulem Obrysy astronomie (Outlines of Astronomy), kde popisoval zvýšení a snížení jasu hvězdy v období mezi lety 1836 a 1840. V roce 1849 si syn anglo-německého astronoma Williama Herschela všiml, že se cyklus variability zkrátil a dosáhl vrcholu v roce 1852, kdy občas v maximech hvězdné velikosti Betelgeuze konkurovala Rigelu. Z tohoto období pochází i jeho následující komentář:\n\ncož naznačuje, že v tomto období měla Betelgeuze vyšší jas než Capella (0,08 mag) a pravděpodobně i Arcturus (-0,04 mag).\n\nPozději, ve zbytku devatenáctého století a po celé století dvacáté, pozorovatelé zaznamenávali neobvykle vysoké rekordy maxim s odstupem několika let, s výjimkou období v letech 1957–1967, kdy byly pouze malé změny. AAVSO (American Association of Variable Star Observers) poukazuje na maximální jas 0,2 v letech 1933 a 1942, minimální velikost pod 1,2 v letech 1927 a 1941. Touto proměnností v jasu lze vysvětlit, proč Johann Bayer označil Betelgeuze jako hvězdu alfa, ačkoli je obvykle jasnější Rigel (beta Ori).\n\nV roce 1919 Albert A. Michelson a Francis Pease namontovali před 2,5metrový dalekohled na observatoři Mount Wilson 6metrový interferometr, vynalezený Michelsonem. S pomocí Johna A. Andersona provedl v prosinci 1920 Peace měření úhlového průměru hvězdy a získal hodnotu ve výši 0,047‘‘ (úhlových vteřin). Sérii měření provedl též touto dobou Michelson a jemu vyšel úhlový průměr 0,044‘‘.\n\nZa použití techniky skvrnkové interferometrie astronomové v roce 1975 objevili na povrchu hvězdy přítomnost aktivních formací podobných slunečním skvrnám. Betelgeuze se tak stala první hvězdou vyjma Slunce, na jejímž povrchu byla zjištěna přítomnost fotosférických skvrn.\n\nHvězda byla na konci osmdesátých a začátkem devadesátých let předmětem pravidelných pozorování ve viditelném a infračerveném záření prostřednictvím aperturní maskovací interferometrie, která odhalila přítomnost tzv. horkých skvrn (hot spots) na povrchu hvězdy, vznikajících zřejmě konvekcemi. Toto zkoumání rovněž podalo první optické a infračervené snímky disku hvězdy jiné než Slunce.\n\nRoku 1995 byla na Betelgeuze namířena FOC (součást HST), aby získala první snímky s vysokým rozlišením v ultrafialovém spektru. Jednalo se vůbec o první snímky pořízené dalekohledem zachycující konvekce na disku jiné hvězdy, než našeho Slunce (v terminologii NASA se jedná o tzv. „direkt-image“, což doslovně znamená „přímý obraz“). Stejně jako předchozí snímky v jiných spektrech, i tyto ukazují jasné skvrny naznačující oblasti s vyšší teplotou (až o 2000 K), tentokrát v jihozápadní části hvězdného povrchu. Kvůli pohlcování UV záření ozonovou vrstvou nebylo možné tak skvělé snímky pořídit ze zemského povrchu. Vizuální pozorování ukázala, že sklon osy rotace Betelgeuze je asi 20° ve směru Země a poziční úhel asi 55°. Horké skvrny na ultrafialových snímcích by mohly hypoteticky představovat jeden z pólů hvězdy.\n\nInfračervená měření disku Betelgeuze, prováděná v listopadu 1999 na zemském povrchu, určila úhlový průměr 54,7 ± 0,3 mas ve středním infračerveném spektru. Je o něco menší než typický úhlový úměr ve viditelné části spektra, tato měření však ignorují možný příspěvek od horkých skvrn (které jsou méně nápadné ve středním infračerveném spektru). Navíc je obtížné určit přesný průměr Betelgeuze, neboť plyn ve fotosféře nemá pevně dané umístění. Se vzdáleností od hvězdy se postupně ztenčuje a s tím tedy i intenzita hvězdy.\n\n9. června 2009 nositel Nobelovy ceny Charles Hard Townes oznámil, že se hvězda od roku 1993 zmenšila až o 15 %, přičemž toto zmenšování nabírá na rychlosti. Předložil důkazy, že ISI (infračervený prostorový interferometr, vyrobený na UC Berkeley) na vrcholu observatoře Mt. Wilson, měl pozorovat kontrakci patnáct po sobě jdoucích letech. Průměrná rychlost, při níž se v tomto období poloměr zmenšoval, je od 210 do 192 m/s. Navzdory tomuto zmenšení velikosti Betelgeuze Townes a jeho kolega Edward Wishnow poukázal, že nedošlo po tuto dobu k žádnému významnému poklesu jasu či magnitudy hvězdy, což jsou parametry pravidelně monitorované členy Americké asociace pozorovatelů proměnných hvězd (AAVSO). Dle univerzity původní průměr Betelgeuze 5,5 AU klesl o vzdálenost rovnající se polovině AU, což je přibližně vzdálenost mezi Venuší a Sluncem. Townes na závěr dodal, že není jasné, zda je toto smrštění částí pravidelných procesů. Pokud by tak bylo, jednalo by se o cyklus trvající několik desetiletí. \n\nSnímky z července 2009, získané Evropskou jižní observatoří a přijaté VLT, povrch hvězdy zobrazují podrobněji. Na obrázcích je vidět expandující oblak plynu směrem od hvězdy. Tato bublina dosahuje šestinásobného průměru samotného Betelgeuze, což lze srovnat se vzdáleností mezi Sluncem a Neptunem, jedná se přibližně o 30 AU.\n\nŘada pozorování, prováděných v roce 2010 prostřednictvím spektropolarimetru NARVAL v dalekohledu Bernarda Lyota na observatoři Pic du Midi ve Francii, odhalila přítomnost slabého magnetického pole na povrchu Betelgeuze, což naznačuje, že obří konvektivní pohyby u veleobrů jsou schopny vyvolat drobné dynamo.\n\nAlfa Orionis, jak se hvězda často označuje, mate astronomy po celá staletí a to již od prvního úspěšného měření paralaxy z roku 1838 Friedrichem Besselem. Existuje pro to spousta důvodů a převážná část z nich se týká vzdálenosti. Bez jejího přesného změření je obtížné získat spolehlivé odhady pro mnoho dalších parametrů hvězdy, jakým je kupříkladu jas. V kombinaci s úhlovým průměrem lze odhadnout poloměr a efektivní teplotu, svítivost v kombinaci se zjištěním hojnosti izotopů poskytuje odhad věku a hmotnosti. V roce 1920, kdy byly provedeny první interferometrické snímky, byl předpoklad paralaxy 0,018 úhlových vteřin. To se rovná vzdálenosti 56 pc (zhruba 180 světelných let). Od této doby proběhlo několik výzkumů s cílem zjistit skutečnou vzdálenost této záhadné hvězdy. Některé návrhy odhadované vzdálenosti dosahují až k 1300 světelným rokům.\n\nPřed zveřejněním Hipparchova katalogu (1997) byly respektovány dvě publikace s nejnovějšími údaji paralaxy Betelgeuze. První byl od Yale University Observatory (1991) se zveřejněnou paralaxou π = 9,8 ± 4,7 miliarsekund, což dává vzdálenost zhruba 102 pc (330 ly). Druhý byl od Hipparchos Input Catalogue (1993) s trigonometrickou paralaxou π = 5 ± 4 miliarsekund, odpovídající vzdálenosti 200 pc (650 ly), což je téměř dvojnásobný odhad od Yale. Taková vzdálenost budí mezi výzkumníky, přijímajících širokou škálu vzdálenostních odhadů, mnoho debat, a to nejen v oblasti určení vzdálenosti, ale také v mnoha dalších ohledech.\n\nDlouho očekávané výsledky z mise Hipparcos byly nakonec vydány v roce 1997. Namísto vyřešení problému byla nově zveřejněná paralaxa o hodnotě π = 7,63 ± 1,64 mas, což se rovná 131 pc (zhruba 430 ly). Kvůli proměnnosti jasu Betelgeuze vznikají specifické problémy při určení vzdálenosti. Výsledná velká kosmická chyba v Hipparchu může být stelárního původu, snad související s pohybem fotocentra v Hipparchově fotometrickém zařízení.\n\nJisté pokroky v průlomu těchto debat přinesla radioastronomie. NRAO Very Large Array (VLA) přinesla prostřednictvím nového prostorového mnohovlnového vysokého rozlišení přesnější odhady, které v kombinaci s nedávno získanými daty od Hipparcha poskytly nové astrometrické řešení: π = 5,07 ± 1,10 mas, což přináší přísnější chybový faktor 197 + / - 45 pc nebo 643 + / - 146 ly.\n\nDalší výpočetní průlom měl pravděpodobně pocházet z mise Gaia od Evropské kosmické agentury (ESA) plánované na rok 2012, která měla mj. poskytnout podrobné fyzikální vlastnosti každé pozorované hvězdy: odhalí světelnost, teplotu, gravitaci a složení. Gaia toho měla dosáhnout tím, že bude opakovaně měřit polohy všech objektů až do velikosti 20 a jasnější než 15 s přesností na 24 miliarsekund, což lze srovnat s měřením průměru lidského vlasu ze vzdálenosti 1 000 km. Palubní detekční zařízení mělo dohlédnout, že budou všechny proměnné hvězdy jako je Betelgeuze do tohoto slabého limitu detekovány a katalogizovány, čímž se vyřeší většina omezení dřívější mise Hipparchos. Nejbližší hvězdy měly být měřeny s mimořádnou přesností 0,001 %. Dokonce i hvězdy v blízkosti galaktického středu, přibližně 30 000 světelných let daleko, měly mít svou vzdálenost měřenou s přesností 20 %.\n\nZměření úhlového průměru tohoto monstra je další problém, kterému astronomové čelí. Dne 13. prosince 1920 se, jak již bylo uvedeno dříve, stala Betelgeuze první hvězdou, u níž byl průměr určen prostřednictvím dvacetistopého interferometru. Ačkoli byla interferometrie stále ještě poměrně v plenkách, experiment se ukázal jako úspěšný a podařilo se stanovit úhlový průměr na střední hodnotu 0,047 úhlových vteřin. Pozoruhodné byly poznatky astronomů ohledně okrajového ztemnění. Michelson a Pease odhadují skutečnou velikost hvězdy o 17 % větší (bez 10% chyby měření), protože i s klesající intenzitou světla směrem k okraji je úhlový průměr velký 0,055 vteřin. Od té doby byla provedena spousta jiných studií, které podaly velikost v rozmezí 0,042 až 0,069 úhlových vteřin. Pokud bychom jednoduše tato data přijali a zkombinovali je s historickými vzdálenostními odhady od 180 do 815 světelných let, předpokládaný poloměr hvězdného disku by se mohl nacházet kdekoliv v rozmezí 1,2 – 8,9 AU (průměr 2,4 až 17,8 AU). Tento široký možný rozsah je jedním z důvodů, proč je Betelgeuze tak záhadná. Použijeme-li sluneční soustavy jako měřítka, přičemž je oběžná dráha Marsu od Slunce asi 1,5 AU daleko, Ceres v pásu asteroidů 2,7 AU a Jupiter 5,5 AU, mohla by fotosféra přesáhnout dráhu Jupitera, ale nikdy by nedosáhla k Saturnu (9,5 AU).\n\nPřesný průměr je těžké vymezit z několika důvodů:\n\n\nVýzkumní pracovníci použili k překonání těchto problémů řadu řešení. Astronomická interferometrie byla poprvé představena Hippolyte Fizeauem v roce 1868. Navrhl pozorování hvězd přes dva otvory (apertury) pro získání interference, která by poskytla informace o prostorovém rozložení zdroje světla. Od té doby se věda posunula značně vpřed a používá interferometry s více otvory, kde se navzájem překrývá velký počet snímků. Tyto „flekaté“ obrazy jsou pak syntetizovány Fourierovou analýzou – metodou, která již byla využita u široké škály astronomických objektů, včetně dvojhvězd, kvasarů, asteroidů a jader galaxií. Vesmírné observatoře, jako je Hipparcos, Hubble a Spitzer též produkují významné objevy v této oblasti.\n\nSoučasná debata se točí okolo vlnové délky (viditelná, blízká infračervená, střední infračervená), která poskytuje nejpřesnější úhlové měření. Nejvíce přijímané řešení se zdá být ve středním infračerveném pásmu pomocí ISI, umístěném na Space Sciences Laboratory na Kalifornské univerzitě. V období roku 2000 skupina pod vedením Johna Weinera zveřejnila dokument znázorňující Betelgeuze jako jednotný disk o 54,7 ± 0,3 mas. Dokument také bere v potaz teoretický příspěvek okrajového ztemnění a dává mu pak průměr 55,2 ± 0,5 mas (to se rovná zhruba 5,5 AU, což je 1180násobek slunečního) za předpokladu, že vzdálenost činí 197,0 ± 45 pc. Vzhledem k úhlovému chybovému faktoru ± 0,5 mas v kombinaci s chybou paralaxy o ± 45 pc nalezené v číslech od Harpera, by poloměr fotosféry skutečně mohl být stejně tak malý jako 4,2 AU, či tak velký jako 6,9 AU.\n\nKdyž překročíme Atlantik, další tým astronomů pod vedením Guy Perrina z Pařížské observatoře předložil v roce 2004 dokument, v němž tvrdí, že hodnota v blízkém infračerveném spektru 43:33 ± 0:04 mas byla získána přesnějším fotosférickým měřením. „Odpovídající scénář k vysvětlení zkoumání této hvězdy ve viditelném a středním infračerveném záření může být nastavení“, oznamuje Perrin. „Hvězda je vidět přes tlustou, teplou rozšířenou atmosféru, která rozptyluje světlo na krátkých vlnových délkách a tak lehce navyšuje jeho průměr. Rozptyl se stává zanedbatelný nad 1,3 lm. Horní část atmosféry je téměř průhledná v K a L – průměr je minimální na těchto vlnových délkách, kde je možné vidět přímo klasickou fotosféru. Ve středním infračerveném pásmu tepelné emise vroucí atmosféry také zvyšují zdánlivý průměr hvězdy.“ Jedná se o dosti důležitý argument, který si však ještě musí získat širokou podporu mezi astronomy.\n\nNovější studie, provedené v blízkém infračerveném pásmu s IOTA a VLTI, přinesly výraznou podporu v Perrinově analýze získávání průměru. Podaly 42,57 – 44,28 mas s působivě nízkým chybovým faktorem – ne více než 0,04 mas. Zásadním zlom v této diskuzi však přinesl druhý dokument zveřejněný týmem Berkeley v roce 2009, tentokrát pod vedením Charlese Townese, v němž se uvádí, že se poloměr Betelgeuze zmenšil mezi lety 1993–2009 o 15 %, přičemž v roce 2008 bylo úhlové měření rovno 47,0 mas, nedaleko odhadu Perrina. Na rozdíl od většiny dosud nezveřejněných prací, tento referát představoval systematické studium hvězdy po dobu 15 let na jedné konkrétní vlnové délce. Pro porovnání – dřívější studie trvaly typicky jeden den až dva roky a prozkoumaly hvězdu ve více vlnových délkách, kde se často získávaly rozdílné výsledky. Úbytek je patrný z rozdílu hodnot mezi 56,0 ± 0,1 mas naměřeném v roce 1993 a 47,0 ± 0,1 mas z roku 2008 – kontrakce téměř 0,9 AU. Co není zcela známo, je, zda jsou tato pozorování i důkazem rytmických expanzí a kontrakcí hvězdy, jak se astronomové domnívali, a pokud ano, jak pravidelné cykly by to mohly být. Townes naznačuje, že pokud cyklus existuje, je pravděpodobné, že bude několik století dlouhý. V důsledku toho nebudeme vědět, dokud nebudou celá data z cyklu shromážděna, zda v roce 1993 hodnota 56,0 mas představuje maximální rozšíření hvězdy, jak si myslíme, nebo zda hodnota 47,0 v roce 2008 představuje ve skutečnosti minimum. Bude pravděpodobně trvat dalších 15 let nebo déle (2025 CE), než budeme s jistotou vědět, zda Jupiterův orbit 5,5 AU bude sloužit jako pravděpodobný střední průměr hvězdy.\n\nKdysi byla Betelgeuze považována po Slunci za hvězdu s největším úhlovým průměrem, v roce 1997 však prvenství ztratila ve prospěch R Doradus s průměrem 57,0 ± 0,5 mas.\n\nBetelgeuze byla známá pod různými názvy, jako například \"Betelgeux\" či \"Beteigeuze\" (v němčině, podle Bodeho). Názvy \"Betelgeux\" a \"Betelgeuze\" byly používány až od začátku 20. století, kdy se \"Betelgeuse\" stalo pojmenováním univerzálním.\n\nPoslední část jména – „elgeuse“, pochází z arabského al-Džauzā (), historického pojmenování souhvězdí Orion. Kořen dž-w-z () slova \"džauzá\" znamená „střed(ní)“, proto má al-Džauzā zhruba význam „hlavní, ústřední“. Později bylo al-Džauzā vybráno za vědecké arabské jméno pro souhvězdí Orion a Blíženců. Současné arabské jméno Orionu je al-Džabbár (), jméno al-Džauzā je ale stále používáno.\n\nPanuje určitá nejistota v první části jména – „Bet“. Dříve se často uvádělo, že pochází z arabského slova \"ibt\" () což znamená „podpaží“. Betelgeuse byla navíc často chybně překládána jako „podpaží toho hlavního“. Paul Kunitzsch, profesor arabistiky na mnichovské univerzitě, tuto teorii odmítl a vyslovil názor, že arabské jméno původně znělo a znamenalo Ruka \"al-Džauzā'\", tedy Ruka Orionu. Jeho teorii se dnes dává přednost.\n\nV tradiční čínské astronomii je Betelgeuze známá jako Šen-siou-s’ (), doslova „Čtvrtá [hvězda souhvězdí] Tří hvězd“.\n\nNěmecké jméno hvězdy doznalo změny v důsledku nesprávného výkladu „L“ jako „i“. Výsledkem pak bylo Bete Geuze. Během devatenáctého a počátku dvacátého století se objevily další varianty jména, jako jsou \"Betelgeuze\" nebo \"Betelgeux\", ale obě byly nahrazeny \"Betelgeuse\" kvůli dodržení standardního pravopisu.\n\nExistují však i jiná tradiční pojmenování, a to například:\n\n\n\nDíky svému jasu na noční obloze a charakteristické sytě červené barvě Betelgeuze měla a stále ještě má jistý vliv na kulturu a mytologii různých národů, starověkých i moderních.\n\nBetelgeuze vystupuje v astrologii jako hvězda signalizující blahobyt či poctu. Například v Laroussově encyklopedii astrologie je uvedena jako „posel bohatství“, Elsbeth Ebertin ve svém díle Astrology and Romance uvádí, že hvězda přináší nehynoucí slávu. Zaznamenal však, že v červnu a červenci 1927, když byl Měsíc v konjunkci s touto hvězdou, zemřelo mnoho lidí na následky úderu bleskem, či se stali oběťmi explozí nebo atentátů.\n\n\n\n\n\n\n\n\n\n\n\n"}
{"id": "113865", "url": "https://cs.wikipedia.org/wiki?curid=113865", "title": "Gaius", "text": "Gaius\n\nGaius (působil patrně mezi léty 130 a 180) byl římský právní teoretik a učitel práva.\n\nO jeho životě se ví velmi málo, dokonce není známo ani jeho plné jméno, protože patrně žil v provincii a tudíž se o něm vůbec nezmiňují jeho současníci. Teprve citační zákon císařů Theodosia II. a Valentiniana III. z roku 426 jmenuje Gaia vedle Papiniana, Ulpiana, Modestina a Iulia Paula jako autority, na jejichž názory mají soudci při svém rozhodování brát zřetel.\n\nJeho díla vznikala někdy mezi roky 130 a 180, v době největšího rozkvětu a územního rozmachu Římské říše, a jsou tedy cenným svědectvím o tomto období římského práva. Gaius se kromě toho velmi zajímal o starší období římského práva, takže jeho dílo je mimořádně důležitý pramen pro dějiny práva vůbec. Napsal patrně řadu právnických učebnic, komentářů a výkladů k zákonům, včetně Zákona dvanácti desek, které se zčásti zachovaly v citátech jiných autorů a v Digestech Justiniánova \"Corpus iuris civilis\" (532).\n\nV plném znění se zachovala pouze Učebnice práva ve čtyřech knihách (\"Institutionum comentarii\") pro začátečníky, z níž pak také v 6. století čerpala justiniánská kodifikace práva. Původní text, který se brzy potom ztratil, byl v roce 1816 nalezen ve Veroně jako palimpsest přepsaný pozdějším textem, a je tak jediným dílem římské klasické jurisprudence, který se dochoval v původní podobě. Učebnice je rozdělena podle klasického schématu, které možná Gaius už převzal, které se však užívá dodnes:\n\n\n"}
{"id": "113867", "url": "https://cs.wikipedia.org/wiki?curid=113867", "title": "M16 (mina)", "text": "M16 (mina)\n\nM16 (také nazývaná \"Bouncing Betty\") je americká protipěchotní pozemní mina z kategorie skákajících šrapnelových min. Byla vyvinuta z německé S-miny používané v druhé světové válce. Účinný smrtící dosah je až 20 metrů, obsahuje přibližně dvakrát více TNT než běžný obranný granát. Je vybavena tlakovým senzorem (citlivý od 3,5 až 9 kg), ale může být spuštěna tahem (1,5 až 4,5 kg) pomocí nastraženého drátu.\nByla zkonstruována v 50. letech, ale až do současnosti se vyrábí v nejnovější verzi M16A2.\n\n"}
{"id": "113868", "url": "https://cs.wikipedia.org/wiki?curid=113868", "title": "Chandrasekharova mez", "text": "Chandrasekharova mez\n\nChandrasekharova mez je maximální hmotnost bílého trpaslíka (jedno z konečných stádií života hvězdy), při které ještě zůstává stabilní.\nJe rovna 2,765×10 kg, tedy 1,44 hmotnosti Slunce. \n\nChandrasekharovu mez formula_1 lze přibližně spočítat jako\n\nformula_2\n\nkde formula_3 je redukovaná Planckova konstanta, formula_4 je rychlost světla, formula_5 je gravitační konstanta a formula_6 je hmotnost protonu.\n\nPřesná hodnota závisí na chemickém složení hvězdy.\n\nZtlačení hvězdy ve fázi bílého trpaslíka brání degenerační tlak elektronů. Při překročení Chandrasekharovi meze je gravitace natolik silná, že přesáhne degenerační tlak a jádro se zhroutí. Elektrony se spojí s protony za vzniku neutronů, neutrin a vysokoenergetického gama záření. Část uvolněné energie se dostane do horních vrstev hvězdy, a ty potom explodují (Supenova typu II). Z jádra se vytvoří neutronová hvězda nebo jednen z teoreticky stabilních mezistavů.\n\nTuto konstantu odvodil Subrahmanyan Chandrasekhar v roce 1930.\n\nAvšak nové výpočty ukazují, že silné magnetické pole a zploštělý tvar zvyšují mez super-Chandrasekharových supernov na 2,58 hmotnosti Slunce.\n\n"}
{"id": "113869", "url": "https://cs.wikipedia.org/wiki?curid=113869", "title": "M16 (rozcestník)", "text": "M16 (rozcestník)\n\nM16 může být označení:\n"}
{"id": "113872", "url": "https://cs.wikipedia.org/wiki?curid=113872", "title": "Bezdrátová komunikace", "text": "Bezdrátová komunikace\n\nBezdrátová komunikace spočívá ve spojení dvou subjektů jiným způsobem, než mechanicky (kabelem). Podle typu nosného média můžeme rozlišovat mezi komunikací optickou (světlo), rádiovou a sonickou (zvuk). Vzdálenost mezi komunikujícími body může být od několika metrů (infračervený ovladač televize) do miliónů kilometrů (komunikace družic v kosmickém prostoru). Bezdrátovou komunikaci vnímáme jako jeden z oborů v telekomunikacích.\n\nTermín bezdrátová technologie je používán v oboru mobilních zařízení, jako jsou mobilní telefony, PDA, ale najdeme ji i v GPS zařízeních, satelitní televizi a jinde. V zásadě se při bezdrátové komunikaci vždy používá vlnění určité frekvence.\n\nTermín bezdrátové připojení označuje připojení k počítačové síti (nejčastěji Internetu) využívající bezdrátovou komunikaci.\n\nOficiálním objevitelem bezdrátové komunikace je Nikola Tesla.\n\n\nSvětlo, barvy, AM a FM rádio a elektronická zařízení využívají elektromagnetické spektrum. Frekvence rádiového spektra, které jsou k dispozici pro komunikaci, jsou považovány za veřejný zdroj a jsou regulovány národními organizacemi, jako je Federální komise pro komunikaci v USA, nebo Ofcom ve Británii nebo \"mezinárodní jako ITU-R\" nebo evropský jako ETSI. To určuje, které kmitočtové rozsahy mohou být použity za jakým účelem a kým. Při neexistenci takové kontroly nebo alternativních opatření, jako je privatizované elektromagnetické spektrum, by mohlo dojít k chaosu, například pokud by letecké společnosti neměly specifické pracovní frekvence, mohl by jakýkoli radiový amatér zasahovat do schopnosti pilotů přistát s letadlem. Bezdrátová komunikace pokrývá spektrum od 9 kHz do 300 GHz.\n\nBezdrátová komunikace může probíhat prostřednictvím:\n\nradiová komunikace, mikrovlnná komunikace, například přímočarý dohled přes vysoce orientované antény nebo komunikaci krátkého dosahu.\n\nBezdrátová optická komunikace (FSO) je optická komunikační technologie, která využívá světla šířícího se ve volném prostoru pro bezdrátové přenosy dat pro telekomunikace nebo počítačové sítě. \"Bezdrát\" znamená, že světelné paprsky procházejí vzduchem nebo kosmickým prostorem. To je v kontrastu s jinými komunikačními technologiemi, které používají paprskové světlomety, které procházejí přenosovými linkami, jako jsou optické vlákno nebo dielektrické \"světelné trubky\".\n\nTato technologie je užitečná tam, kde jsou fyzické propojení nepraktické kvůli vysokým nákladům nebo jiným důvodům. Například, optický bezdrát se používá ve městech mezi kancelářskými budovami, které nejsou propojeny do sítě, kde by náklady na vedení kabelů přes budovu a pod zemí byly příliš vysoké. Dalším široce používaným příkladem jsou spotřebitelské IR zařízení, jako jsou dálkové ovládání a IrDA (Infrared Data Association) síťování, které se používá jako alternativa k síti WiFi umožňující výměnu dat mezi notebooky, PDA, tiskárnami a digitálními kamerami.\n\nZvuková, zejména ultrazvuková komunikace krátkého dosahu zahrnuje přenos a příjem zvuku.\n\nElektromagnetická indukce má komunikaci a výkon krátkého dosahu. To bylo používáno v medicíně, například kardiostimulátory, stejně jako u značek Rfid s krátkým dosahem.\n\n\n"}
{"id": "113875", "url": "https://cs.wikipedia.org/wiki?curid=113875", "title": "Power over Ethernet", "text": "Power over Ethernet\n\nPoE (Power over Ethernet) je napájení po datovém síťovém kabelu, bez nutnosti přivést napájecí napětí k přístroji dalším samostatným kabelem.\n\n\n\nPro PoE se využívá v zásadě dvou možných řešení:\nNa vysvětlení lze dodat, že osm vodičů v kabelu je rozděleno do 4 párů, které jsou samostatně krouceny. Vodičům jsou dle normy přiřazena čísla 1 až 8 a do párů jsou rozděleny takto:\nČísla současně udávají pořadí kontaktů na konektoru RJ-45.\n\nV mnoha případech se z celého osmižilového kabelu používají jen první dva páry (oranžový a zelený) a to pro digitální datové přenosy (čtení, zápis), přitom druhé dva páry vodičů zůstávají často nevyužité. Původní záměr přitom byl, a to aby se využívaly i tyto, pro telefon: modrý pár pro analogové telefonní signály, hnědý pro napájení telefonu. Jde tedy o klasické telefonní vedení, tzv. telefonní pevnou linku. V rozvodném uzlu budovy/patra pak jsou digitální datové a analogové telefonní signály zpracovávány dvěma samostatnými ústřednami: Jeden Ethernetový kabel, kroucená dvojlinka, je tedy využívána pro dva různé účely, každý navíc na realizován úplně jiném principu.\n\nHnědý pár vede napájení: jedním vodičem páru + pól, druhým vodičem se obvod uzavírá zpátky (mínus, zem). Modrý pár slouží pro oboustrannou komunikaci: jak pro poslech, tak zároveň pro vysílání vlastního hlasu, z mikrofonu. Aby signály nekolidovaly, přenášené po jediném páru vodičů, jsou namodulované na vyšší frekvence, nosné vlny: oba signály jsou přenášeny po jiných frekvenčních pásmech nosných vln.\n\nPro účely PoE, pro napájení čehokoli, lze snadno využít již přítomného napájecího napětí, nebo si ho do kabelu lze úmyslně nainjektovat, v rozvodně, a to i bez telefonního signálu pro hlasy.\n\nNa principu dvou párů fungují například kancelářské telefony Avaya: Na zaměstnancův stůl je přiveden Ethernetový kabel, s připojením na internet a k telefonu zároveň. Tento kabel se nejdříve připojí do vstupní zdířky telefonu, ten se rovnou rozsvítí a bootuje. Pak se patch kabelem propojí výstupní zdířka telefonu se vstupem síťové karty PC: Do toho už telefonní signál nepokračuje, ani PoE-B, protože ty už používá telefon a dále ven je nepouští. Telefon je tedy připojen přes dva kroucené páry: na mikrofon a sluchátko. A tyto páry navíc používá jako napájecí: oba vodiče jednoho páru jako plus, oba druhého jako mínus pól. Signály za telefonem už zbývají jen ve dvou kroucených párech: v těch, které telefon nepoužívá.\n\nTímto způsobem tedy na jednom kabelu pracují dvě zařízení: Buď telefon dvěma párům (jím nevyužívaným) umožňuje průchod, nebo dvojitě použitý kabel lze nejdříve \"rozbočit\", propojkou galvanicky sestavenou ze tří zdířek (splitter), a obě zařízení připojit samostatně, každé vlastním patch kabelem. Aby takovéto rozdvojení bylo smysluplné, musí samozřejmě v ústředně budovy, na druhém konci kabelu v zásuvce, být napojen odpovídající informační zdroj: Pro PC napojení na přepínač (switch) LAN, pro druhý pár párů napojení k telefonní ústředně (pro zmíněný telefon), případně k jinému zdroji (nejspíše zas do stejného switche, pro zaměstnancův notebook). A právě v ústředně budovy je vyřešeno i napájení, vtlačované do kabelů, do zásuvek pro stolní telefony zaměstnanců: Buď jejich napájení umí už sama telefonní ústředna, uvnitř sebe, nebo kabely ještě procházejí přes injektory PoE.\n\nNapájení je nutné poskytovat mezipárově, oba dva vodiče páru jako jeden pól napájení, oba dva vodiče druhého páru jako druhý pól napájení: Protože se mění i zátěžový proud k napájenému zařízení, proudové skoky by rušily data. Při pokusu využít jeden vodič jednoho páru pro jeden pól napájení a druhý vodič toho samého páru pro opačný pól by vlastně šlo o pokus používat jeden dvojbran (kroucený pár vodičů, dva jeho konce) pro přenos dvou signálů, dvou napětí: informačního a napájecího. A protože jde o dva proměnné signály (\"signál\" napájení/odběru není konstantní), nutně by kolidovaly, vzájemně by se rušily.\n\nNaopak datový signál jednoho páru není nijak porušen, pokud po obou vodičích teče stejný proud, napájecí (i proměnlivý), když jde v obou vodičích stejným směrem: Rozdílové napětí signálu zůstává zachováno, nezměněné. Souběhu napájecích pólů na kroucených párech, kterými jsou zároveň přenášena data, se říká \"fantom\": Tři signály na čtyřech vodičích. Protože pro data jsou typicky využívány první dva páry (pár párů A, vč. kontaktu 1), režim-A a \"fantómové PoE\" jako pojmy často splývají. Pokud se pro napájení využívá druhého páru párů (B), které pro data bývají často nepoužité, mluví se o režimu B: tzv. \"po volných vodičích\". Nicméně i v takovém případě jsou póly napájení stále připojeny na celé páry. A když se datový signál třeba najednou objeví i na těchto párech, jde obdobně o \"fantómové PoE na B\".\n\nPóly napájení se připojují na celé páry kvůli zabránění zarušení dat, kromě toho však také dvojité vodiče napájení pomáhají i se ztrátami na vedení nebo lépe s úbytkem napětí podél délky vodičů: Zdvojením průřezu vodivého materiálu pro napájení se na polovinu snižuje jeho odpor / zdvojnásobuje vodivost, což je při přenosu výkonu podstatné. Naproti tomu informační datové signály generují značně nižší proudové hustoty materiálem vodiče.\n\nCo naopak využít lze, je kombinace obou PoE současně, napájení v \"režimech\" A i B zároveň:\nTakové kombinace však musí být podporovány jak na straně rozvodného uzlu (injektáže), tak i na straně spotřebičů. V běžných řešeních se o PoE mluví jako o přítomnosti \"vůbec nějakého napájení\", které dnes už bývá řešeno samotným rozbočovačem (endspan, ve switchi), stále však lze přidat i druhé PoE, to už přídavnou injektáží (midspan, dodatečným zařízením). Kombinované PoE tedy není standardizované a jde o proprietární řešení: Jak si ho kdo udělá.\n\nProtože TP (twisted pairs) kabel má celkem 8 vodičů ve čtyřech párech, kde dva se (vždy) využívají pro data (dva signály, vysílání a příjem) a další dva páry jsou buď vůbec nevyužité nebo přenášejí druhá data (opět Tx+Rx), může přes TP kabel procházet až 6 (hlavně digitálních) signálů: dva páry pro data1 (Tx1+Rx1), po nich ještě napájení PoE-A, pak obdobně i zbývající dva páry data2 (používají-li se) a na nich druhé napájení PoE-B (dva vodiče na +, čtvrtý pár pro -). Z tohoto pohledu jsou si oba páry párů (A a B) rovnocenné: Oba umožňují nést až dva informační signály a jedno PoE napájení, a to sice identickým způsobem, ale dokonce o různých napětích a příkonech (samostatné napájecí obvody).\n\nPři zobecnění principu fantómového signálu/napájení lze po čtyřech párech vodičů teoreticky přenášet až 7 digitálních (stejnosměrných) signálů:\nPrakticky se dnes sice páry párů používají pro PoE, protože však jde o dva páry (sudý počet párů), mohly by být místo toho využity pro přenos třetího datového toku, obousměrného: vysílání i příjmu, to by ale muselo i periferní zařízení umět vysílat fantómově. Naproti tomu výkon napájení jde jen jedním směrem, stačí pro něj jediný \"pár\" vodičů: 4 vodiče (páry A) jako + pól, další 4 vodiče jako – pól (páry B). Taková konstrukce je však čistě teoretická: Třetí datový signál by fantómově musel injektovat už rozbočovač (switch), napájení do čtveřic (druhý fantóm nad prvními dvěma) by už vůbec muselo být provedeno dodatečnou injektáží. Než toto složitě konstruovat, je mnohem levnější souběžně položit druhý ethernetový kabel, přes něj přenášet data-3 a i PoE, jednoduchým telefonním způsobem, nefantómově: Každý vodič s jediným prostým účelem.\n\nJelikož u dosud hojně používanějších standardů ethernetu 10Base-T a 100Base-TX jsou využívány jen 4 vodiče z celkových osmi, zbývající čtyři vodiče se dají použít pro napájení. Tento způsob je použitelný jak u aktivních prvků (síťové přepínače), tak u pasivních injektorů a napájecích panelů v rozvaděčích.\n\nDruhý způsob vyžaduje složitější uspořádání na straně zdroje a je častější v přepínačích. Příkon každého napájeného zařízení může být až 15,4 W , resp 25 W. To vyžaduje náležitě dimenzovaný zdroj přepínače a tedy i jeho vyšší cenu.\n\nProtože současná perspektivní rychlost ethernetu odpovídající definici 1000Base-T již využívá všech čtyř párů v datovém kabelu strukturované kabeláže, pozbývá zvolna první způsob s volnými páry na významu. Nicméně je možné po těchto vodičích napájení vést i nadále pasivně pomocí fantomového zapojení, kdy se oddělí napájecí DC složka od datové AC složky. K tomu se používají ethernetová linková trafa s napájecí odbočkou uprostřed, nebo kondenzátory (blokují DC) a tlumivky (blokují AC). Takové zapojení je kompatibilní jak s pasivním 100BaseTX Ethernetem, tak s i 1000Base-T Ethernetem.\n\nPasivní PoE (tj. nekompatibilní s normou \"IEEE 802.3af\") čistě dodává napájení po nevyužitých kabelech: vodiče 4 a 5 (modrý pár) vedou kladný pól a vodiče 7 a 8 (hnědý pár) vedou záporný pól napájení. Takový způsob využívá například MikroTik RouterBOARD.\n\nMezinárodní standard \"IEEE 802.3af\" definuje aktivní PoE, které zahrnuje vyjednávání o napájení. V detailech (polarita) se liší od návrhu firmy Cisco. Řada současných přístrojů dovoluje napájení podle obou standardů, 802.3af i firemního Cisco. Druhý z uvedených je však podporován jen z důvodů zpětné slučitelnosti a v současnosti je zastaralý, protože 802.3af ho plně nahrazuje. Standard kombinuje obě popsané metody (volné páry nebo datové páry). Používá se napětí 48 V a max. proudový odběr jednoho přístroje je 400 mA. Norma dělí spotřebiče napájené přes ethernet do tříd 1 až 4 podle požadovaného příkonu.\n\nTřídu lze na zdroji (např. přepínači) nastavit ručně nebo si ji napájený přístroj sám dynamicky dohodne s napájecím zařízením. Existuje již návrh standardu \"IEEE 802.3at\".\n\nNapájení po Ethernetu se začalo výrazně prosazovat s nástupem internetové telefonie – VoIP. Dosavadní analogové nebo digitální (ISDN) telefony jsou co do napájení velmi nenáročné a vystačí obvykle s jedním párem vodičů zajišťujících jak komunikaci tak i napájení.\n\nVoIP má své nesporné výhody, ale napájení přístrojů — IP telefonů zvláštním kabelem bylo jednou ze zřejmých a závažných nevýhod. Běžné síťové přepínače neposkytovaly na svých rozhraních napájení pro připojené přístroje (PC, tiskárny, servery, datové terminály), předpokládal se vždy samostatný zdroj.\n\nNástup VoIP na přelomu tisíciletí vyvolal tlak na řešení této otázky. Proto se kromě injektorů a pasivních napájecích panelů objevily i přepínače s napájecími porty. Jejich vyšší cena je vyrovnána zjednodušeným zapojením, možností centrální správy nyní nově i včetně napájení, úsporou kabelů atd. jak bylo uvedeno výše.\n\nNapájecí zdroje pro PoE, zařízení, která do kabelu injektují (vstřikují) napájecí napětí, aby ho pak mohla použít periferní zařízení, jsou dvojího druhu:\n\nVyráběné síťové přepínače se schopností PoE napájení periférií vždy poskytují jen omezený celkový výkon: Je to dáno výkonností jejich vestavěného zdroje, jediného.\n\nPříklady přístrojů využívajících napájení přes ethernet:\n\n"}
{"id": "113877", "url": "https://cs.wikipedia.org/wiki?curid=113877", "title": "Broadcast", "text": "Broadcast\n\nBroadcast je v informatice zpráva, kterou v počítačové síti přijmou všechna připojená síťová rozhraní. Pomocí broadcastů se v současných sítích šíří například informace o sdílení v sítích Microsoft (pomocí protokolu SMB) nebo identifikace zařízení (CDP protokol). Pokud není síť vhodným způsobem rozdělena (na podsítě) nebo chráněna (firewallem), mohou broadcasty způsobit zahlcení sítě.\n\nPřestože je princip broadcastu stále stejný (jeden vysílá, všichni slyší), jsou broadcasty rozděleny do několika typů, které vyjadřují specifické podmínky jejich šíření v (pod)síti.\n\nSpeciální adresa pro poslání všem zařízením. K adresaci rámce, který má být odeslán jako MAC broadcast, se používá speciální MAC adresa ve tvaru codice_1. Takový datový rámec je přijat všemi síťovými zařízeními, která jsou připojena ke stejnému segmentu sítě, do kterého patří zdroj odchozího paketu. Takový segment ohraničuje router, který lokální broadcast dále nepropustí (projde ale skrz switch i hub).\n\nRozsah IP adres použitý v síti představuje IP adresu sítě + rozsah IP adres použitelný pro připojená zařízení + IP adresu broadcastu. Příklad: V síti 192.168.0.0/24 (maska 255.255.255.0) se používají tyto IP adresy:\n\n\nOdchozí paket, který je adresován na IP adresu, která je na odchozím síťovém rozhraní shodná s broadcastem, je v Ethernetové síti odeslán v rámci, jehož cílová MAC adresa je nastavena na codice_1. Takový rámec je přijat všemi síťovými kartami v dané podsíti.\n\nSíťový broadcast je IP datagram, který je odeslán na IP adresu, která je v cílové síti broadcastem. Vysílající ani uzly, přes které síťový broadcast putuje, nemohou zjistit, že to je broadcast, protože v IP datagramu není obsažena informace o cílové síti (její číslo sítě a maska sítě). Proto je síťový broadcast přepravován stejně, jako jakýkoliv jiný IP datagram. Až poslední router zjistí, že cílová IP adresa je shodná s broadcastem pro daný segment sítě a proto datagram odešle jako broadcast. V ethernetové síti to znamená odeslání datagramu v rámci, jehož cílová MAC adresa je codice_1.\n\n"}
{"id": "113878", "url": "https://cs.wikipedia.org/wiki?curid=113878", "title": "Borovice Coulterova", "text": "Borovice Coulterova\n\nBorovice Coulterova (\"Pinus coulteri\") je severoamerický druh tříjehličné borovice, která je zajímavá především svými šiškami, jedněmi z největších a nejtěžších ze všech jehličnanů.\n\n\nStrom 13-25 m vysoký, se silnými, vodorovně rozloženými větvemi, které tvoří řídké přesleny. Spádný kmen, téměř černá silná borka, hrubě rozpraskaná. Letorosty silné, modravě bělavě ojíněné, lysé. Pupeny přišpičatělé, 25- 40 mm, pryskyřičnaté. Jehlice po 3, velmi tuhé, vzpřímené, tmavě modrozelené, 12-25 cm, drsné, s průduchy, tvořící husté olistění větví. Šišky veliké a těžké (nezralé až 3 kg!), krátce stopkaté, lesklé, zralé žlutohnědé, 25-35 x 10-12 cm, pozdě otevíravé. Šupiny silné a dřevnaté, pupek dlouhý s drápovitým ostnem. Semena vejčitá, černá, jedlá, 12-18 mm, s 25-30 mm dlouhým křídlem.\n\nV západní části Severní Ameriky, (USA: Kalifornie (Coast Ranges jižně od ústí řeky Sacramento); SZ Mexiko: sev. Baja California]. U nás velmi vzácně, pouze několik mladších exemplářů (Průhonice), špatně snáší naše klima.\n\nRoste v polohách od 900 do 1800 m. Výrazně slunná dřevina. U nás trpí mrazem, a proto je její pěstování ve střední Evropě nevhodné. Na překryvu jejího areálu s areálem borovice Jeffreyovy tvoří mezidruhové hybridy. V arboretu Sofronka rostou plodní trojnásobní zpětní kříženci s tímto druhem [Pinus (jeffreyi x coulteri) x jeffreyi x jeffreyi] ve věku cca 40 let, vzniklí z kontrolovaného křížení.\n\nJako zdroj dřeva se příliš nehodí: má spádný kmen a je příliš větevnatá. Používá se v okrasných výsadbách jako dekorativní strom s obrovskými šiškami.\n\nV některých amerických státech (např. v Kalifornii) je zakázáno vysazovat ji do okrasných výsadeb a parků z důvodu možného zranění pádem šišek.\n\n"}
{"id": "113879", "url": "https://cs.wikipedia.org/wiki?curid=113879", "title": "Jiří Pallas", "text": "Jiří Pallas\n\nJiří Pallas (* 1949, Praha) vystudoval průmyslovou školu a pracoval jako technik. Současně organizoval koncerty písničkářského sdružení Šafrán a Antidiskotéky Jiřího Černého. Po podpisu Charty 77 se vystěhoval s rodinou do Švédska, kde vystudoval na Uppsalské univerzitě systémové inženýrství a současně vydával gramofonové desky zakázaných českých a polských autorů pod značkou Šafrán 78. Mimo písničkářů Šafránu to byla i Audience s Václavem Havlem a Pavlem Landovským, Všecky krásy světa s Jaroslavem Seifertem a Vlastou Chramostovou.\n\n"}
{"id": "113881", "url": "https://cs.wikipedia.org/wiki?curid=113881", "title": "Ponětovice", "text": "Ponětovice\n\nPonětovice jsou obec v okrese Brno-venkov v Jihomoravském kraji. Žije zde obyvatel. Rozkládají se v Dyjsko-svrateckém úvalu. Obcí prochází železniční trať Brno – Brumov-Bylnice (Vlárská dráha). Autobusové spojení zajišťuje linka 710 IDS JMK. Na severním okraji obce se nachází Ponětovský rybník, napájený potokem Rokytnice, oblíbený mezi sportovními rybáři a v zimě mezi bruslaři.\n\nPrvní písemná zmínka o obci nese datum 23. února 1306 (listina je uložena v Olomouci). V roce 1650 bylo v obci 17 domů (7 osídlených, 10 pustých). Nejstarší stavbou kromě kaple, která byla postavena roku 1824, je pravděpodobně část budovy č. 9 – trakt klenutých chlévů z roku 1838 (tehdy majetek – panský dvůr – hraběte Dietrichsteina). Od roku 1840 přešel do majetku rodiny hrabat Mitrovských (do roku 1919).\n\nPrvní oficiální číslování domů bylo v obci zavedeno v roce 1770, roku 1877 byla založena obecní veřejná knihovna, roku 1879 zachvátil velký požár šest selských usedlostí. V roce 1885–1887 postavena železniční dráha Brno - Vlárský průsmyk, v roce 1936 započata stavba druhé koleje, roku 1939 na ní byl zahájen provoz.\n\nRoku 1921 se název obce, za Habsburků přejmenované na \"Puntovice\", vrátil zpět k původnímu Ponětovice. Roku 1924 proběhla elektrifikace obce. V roce 1937 byla v Ponětovicích první telefonní hovorna. Mezi lety 1976–1990 byly Ponětovice součástí Šlapanic.\n\n\nNa katastru obce v trati „Podíly“ (vymezené na severu železnicí Brno – Veselí na Moravě, na východě silnicí Ponětovice – Kobylnice a na západě tokem Říčky) prokopal v roce 1936 Josef Poulík keltské pohřebiště ze střední doby laténské z přelomu 3. a 2. století př. n. l. s 35 žárovými hroby; lokalita náleží k nejvýznamnějším svého druhu v Česku.\n\nV Ponětovicích se hraje závodní kulečník. Ponětovice jsou už popáté mistry ČR.\n\n\n"}
{"id": "113887", "url": "https://cs.wikipedia.org/wiki?curid=113887", "title": "Letiště Frankfurt nad Mohanem", "text": "Letiště Frankfurt nad Mohanem\n\nLetiště Frankfurt nad Mohanem (, IATA: FRA, ICAO: EDDF) je největší německé letiště, nachází se ve Frankfurtu nad Mohanem. Je leteckou základnou pro společnosti AeroLogic, Condor, Lufthansa, Lufthansa CityLine, Lufthansa Cargo a Ryanair (2017). Zabírá plochu 2000 hektarů, má celkem čtyři ranveje.\n\nV roce 2018 letiště odbavilo 69,5 milionu cestujících, což znamenal 7,8% nárůst oproti roku 2017.\n\nLetiště s tehdejším názvem \"Letiště Rýn-Mohan a základna pro vzducholodě\" bylo slavnostně otevřeno 8. července 1936. V následujících dnech bylo jmenováno druhým největším letištěm v Německu a jako sídlo dvou největších německých vzducholodí: Graf Zeppelin a Hindenburg. Bylo naplánováno, že se Frankfurt stane nejvýznamnější destinací v Německu, ale po katastrofické nehodě Hindenburgu 6. května 1937 v americkém Lakehurstu éra vzducholodí náhle skončila.\n\nBěhem druhé světové války z letiště operovaly nacistické jednotky Luftwaffe, které odsud vysílaly své jednotky do Francie. V srpnu 1944 byl ve Frankfurtu zřízen koncentrační tábor a židovské vězeňkyně byly nuceny pracovat na letišti. Při bombardování Frankfurtu spojenci v roce 1944 zničili dráhu i budovy. V roce 1945 připadlo letiště Frankfurt Spojeným státům, které zde po kapitulaci Německa po válce začaly budovat nové letiště a svou základnu.\n\nV roce 1948 začalo západní Německo dodávat jídlo a palivo pro Berlín, který byl tehdy v rukou SSSR. Později v roce 1951 začala osobní doprava na letišti stoupat a už o dva roky později odbavilo kolem půl milionu cestujících. Po oddělení Německa od spojenců mohla letadla svobodně létat a byla vystavěna první dráha s délkou až 3 km. V 60. letech se letiště stalo druhé největší v Evropě a bylo rozhodnuto vystavět nový terminál. V 70. letech se postavila druhá dráha s délkou 3,7 km a nový hangár pro šest proudových letadel.\nPo vystavění nového terminálu (tzv. Centrálního terminálu) v roce 1972 se spolu s ním otevřelo i nové nádraží. Třetí dráhu vystavěli v roce 1984 a o šest let později druhý terminál, který snížil obrovské množství cestujících z prvního terminálu. V roce 1999 se otevřelo druhé vlakové nádraží pro dálkové vlaky InterCityExpress do Kolína. V roce 2005 vojenskou základnu Rýn Mohan zavřeli a prostor byl přičleněn k letišti. Od roku 2005 až do 2007 prošly oba terminály rekonstrukcí, protože Lufthansa chtěla do své flotily přidat i Airbus A380. Ten přišel do provozu v červnu 2010 a byl pokřtěn ve Frankfurtu. Čtvrtá dráha se oficiálně otevřela v říjnu 2011 po přistání samotné německé kancléřky Angely Merkelové.\n\nFrankfurtské letiště tvoří dva velké terminály a menší prvotřídní terminál, který slouží pouze pro leteckou společnost Lufthansa. Letiště Frankfurt nad Mohanem bylo také jedno z prvních letišť s plně automatickým odbavováním zavazadel.\n\nLetiště má tři rovnoběžné vzletové a přistávací dráhy a jednu dráhu použitelnou pouze pro vzlety. Všechny dráhy jsou dlouhé 4000 metrů. Dvě starší rovnoběžné dráhy sice nemohou být provozovány nezávisle na sobě (příjezd ke vzdálenější vede přes bližší), avšak mohou být používány současně.\n\nTerminál 1 je starší a větší než druhý terminál s kapacitou přibližně 50 milionů cestujících. Je rozdělen na 4 prostranství: A, B, C a Z a veřejná část je dlouhá 420 metrů. Obsluhuje spíše větší letadla jako např. Airbus A380, kvůli čemuž byl terminál rozšířen o 800 metrů. Terminál má 3 části: odletovou halu, příletovou halu a výdej zavazadel, pod ním se nachází podzemní víceúrovňové parkoviště.\n\nSlouží pro přílety a odlety do:\n\nTerminál 2 byl otevřen v roce 1994 a je rozdělen na veřejná prostranství D a E. Přímý, ale neveřejný přístup mezi terminálem 1 a 2 tvoří veřejná prostranství C a D. Jeho kapacita je přibližně 15 milionů cestujících a má 42 parkovacích míst pro letadla. Pod terminálem se nachází železniční stanice \"Frankfurt am Main Flughafen Fernbahnhof\", kam přijíždějí vlaky každé 2 minuty. Kromě železniční stanice zde jezdí i autobusová doprava.\n\nSlouží pro přílety a odlety do:\n\nSpolečnost Lufthansa si provozuje vlastní terminál pouze pro VIP cestujícím. Tento terminál má 200 zaměstnanců a odbaví asi 300 cestujících denně. Poskytuje bezpečnostní prohlídky, celní řízení, parkoviště s výhledem na oblohu, restaurace, místnost pro kuřáky a lázně. Cestující jsou z terminálu přímo dovezeni luxusními Mercedesy třídy S do letadla.\n\nV roce 2006, 29,5% z 12 299 192 pasažérů, kteří cestovali letadlem přímo z Frankfurtu, přijelo soukromým vozem, 27,9% přicestovalo vlakem, 20,4% taxíkem, 11,1% dlouhodobě zaparkovalo svůj vůz na letišti, 5,3% přijelo autobusem a 4,6% přicestovalo vozem z autopůjčovny.\n\n"}
{"id": "113890", "url": "https://cs.wikipedia.org/wiki?curid=113890", "title": "Zásmuky", "text": "Zásmuky\n\nMěsto Zásmuky (německy \"Sasmuk\") se nachází v okrese Kolín ve Středočeském kraji asi 16 km jihozápadně od Kolína. Žije zde obyvatel. V roce 2011 zde bylo evidováno 863 adres.\n\nZásmuky je také název katastrálního území o rozloze 8,51 km².\n\nPrvní písemná zmínka o obci pochází z roku 1285, kde se připomíná jako majitel Sulislav ze Zásmuk. Ve 14. až 15.století bylo panství v majetku vladyckého rodu Zásmuckých ze Zásmuk. V období raného baroka ve 2. polovině 17. století Zásmuky získali Šternberkové, kteří přestavěli někdejší tvrz na zámek. Roku 1694 hrabě Oldřich Adolf ze Šternberka založil klášter františkánů s kostelem Stigmatizace sv. Františka Serafinského. Do presbytáře kostela dal převézt náhrobní desku svého slavného předka Jaroslava ze Šternberka.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Zásmuky \"(přísl. Vlčí Důl, 1892 obyvatel)\" byly v roce 1932 evidovány tyto živnosti a obchody:\nVe vsi Doubravčany \"(458 obyvatel, samostatná ves se později stala součástí Zásmuk)\" byly v roce 1932 evidovány tyto živnosti a obchody: 3 hostince, 2 koláři, kovář, mlýn, 2 obuvníci, 6 rolníků, sadař, obchod se smíšeným zbožím, obchod se střižním zbožím, trafika, truhlář, velkostatek.\n\nV obci Nesměň \"(přísl. Buda, Habr, Davídkov, Nouzov, 398 obyvatel, samostatná obec se později stala součástí Zásmuk)\" byly v roce 1932 evidovány tyto živnosti a obchody: cihelna, 3 hostince, kolář, 2 kováři, 2 mlýny, pokrývač, 11 rolníků, Ruské sanatorium, 2 obchody se smíšeným zbožím, švadlena, tesařský mistr, trafika, truhlář.\n\nVe vsi Sobočice \"(300 obyvatel, samostatná ves se později stala součástí Zásmuk)\" byly v roce 1932 evidovány tyto živnosti a obchody: hostinec, 2 košíkáři, 2 kováři, obchod s lahvovým pivem, 10 rolníků, 2 obchody se smíšeným zbožím, trafika, truhlář.\n\n\n\nMěstem prochází silnice I/2 v úseku Říčany – Doubravčany – Zásmuky – Kutná Hora a silnice III. třídy:\n\nMěsto Zásmuky leží na železniční trati 013 Bošice – Bečváry. Je to jednokolejná regionální trať, zahájení dopravy bylo roku 1882. V Zásmukách byla úvraťová železniční dopravna. Od roku 2006 je trať bez pravidelné osobní dopravy, od června do září je o víkendech obsluhována Podlipanským motoráčkem společnosti KŽC Doprava.\n\nMěstem vedly v roce 2011 příměstské autobusové linky jedoucí např. do těchto cílů: Kolín, Praha, Říčany, Suchdol , Bečváry, Kolín, Kouřim . V Zásmukách měla zastávku dálková autobusová linka Lanškroun-Česká Třebová-Litomyšl-Vysoké Mýto-Chrudim-Pardubice-Čáslav-Kutná Hora-Kolín-Praha \"(v neděli 1 spoj)\" .\n\n"}
{"id": "113891", "url": "https://cs.wikipedia.org/wiki?curid=113891", "title": "Zaháň", "text": "Zaháň\n\nZaháň (polsky Żagań, německy \"Sagan\", hornolužickosrbsky \"Zahań\", latinsky \"Saganum\") je město v jihozápadním Polsku, v Lubušském vojvodství. Leží na řece Bobr zhruba uprostřed mezi Chotěbuzí a Vratislaví. Místní pozoruhodností je zámek, který získal současnou barokní podobu přestavbou v roce 1670.\n\nZaháň je okresním městem. Okres (pol. powiat) má rozlohu 1131,29 km², z čehož katastr města zaujímá 39,92 km², tedy 3,53 %. V okrese žije 82 525 obyvatel, z toho 50 407 ve městech a 32 118 ve vesnicích (stupeň urbanizace okresu je tedy 61,1 %). V samotném městě Zaháň žilo k 30. červnu 2004 celkem 26 665 obyvatel, tedy 32,4 % obyvatel okresu.\n\nPrvní písemná zmínka o Zaháni pochází z roku 1202, v roce 1285 pak Zaháň získala městské právo. Město bylo dlouho sídelním městem slezského údělného knížectví. Poté, co bylo od roku 1252 součástí knížectví hlohovského, stalo se v létech 1413 až 1472 sídlem samostatného Zaháňského knížectví dynastie Piastovců.\n\nV pozdním středověku se kulturním střediskem regionu stalo augustiánské opatství, založené v roce 1284. Hlavními odvětvími zaháňského hospodářství té doby bylo soukenictví, pivovarnictví a obchod se železem.\n\nJan II. Šílený (řečený Ukrutný nebo též Zlý) prodal roku 1472 knížectví spolu s městem rodu Wettinů a město se tak stalo součástí saského vévodství. V 15. století se šířila reformace a za Jindřicha I. (V.) Zbožného, který byl vévodou saským v letech 1539 až 1541, se protestantství stalo saským státním náboženstvím. Jindřichův následovník, saský vévoda a kurfiřt Mořic Saský, přenechal roku 1549 Zaháň českému králi Ferdinandu I. Habsburskému.\n\nV roce 1627 získal Zaháň do vlastnictví Albrecht z Valdštejna. Na Valdštejnovo pozvání působil ve městě v letech 1627 až 1630 astronom a matematik Jan Kepler. Roku 1646 město získal Václav Eusebius Popel z Lobkovic, který nechal později zámek přestavět podle plánů italského architekta Antonia della Porta.\n\nV roce 1786 koupil Zaháň Petr Biron, poslední vévoda kuronský. Jeho dědičkou byla nejstarší dcera Kateřina Vilemína – paní kněžna z Babičky Boženy Němcové, která Zaháň vlastnila v letech 1800-1839. Po smrti Kateřiiny Vilemíny zámek vlastnila mladší sestra Paulina a od roku 1845 nejmladší a nevlastní sestra Dorotea, která zámek zakoupila od Paulinina syna. Dorotea byla provdána za Edmonda de Talleyrand-Périgord. Po rozchodu s ním začala vést domácnost jeho strýci vévodovi Talleyrandovi, známému politikovi a státníkovi Francouzské revoluce; později se stala jeho milenkou a po jeho smrti v roce 1838 jeho univerzální dědičkou. Toto období je v Zaháni považováno za „zlatý věk“, neboť majitelé značně investovali do architektury a výzdoby zámku. Zaháň navštěvovali přední evropští umělci, mezi nimi Ferenc Liszt. Dorotea na Zaháni žila až do své smrti roku 1862. Dorotea zámek rekonstruovala, na kraji parku postavila nemocnici, která funguje dodnes, a část parku nechala jako památku na nejstarší sestru upravit pod názvem \"Vilemínina louka\". Jméno Sagan si zvolila jako pseudonym francouzská spisovatelka Françoise Saganová. Šlo o odkaz na osobnost z rodu Petra Birona, která se objevila v románu od Marcela Prousta. Jedna z verzí má za to, že se jedná o Kateřinu Vilemínu.\n\nBěhem 2. světové války byl nedaleko města Zaháně zřízen zajatecký tábor Stalag Luft III, v němž bylo vězněno 10 000 zajatců. 24. března 1944 se 76 spojeneckých zajatců pokusilo o útěk 110 m dlouhým hlubokým tunelem v hloubce 9 metrů při tzv. Velkém útěku. Poslední z nich byli chyceni již u východu z tunelu. Útěk se zdařil pouze 3 z nich. Podle události byl natočen film se Steve McQueenem v hlavní roli. Po válce bylo v Londýně vyslýcháno a oběšeno dvacet německých policistů a gestapáků, kteří se podíleli na brutálním potlačení útěku.\n\nV roce 1945 předalo Německo Zaháň Polsku.\n\nRodiče Boženy Němcové Jan a Terezie Panklovi s rodinou se do Zaháně odstěhovali z Ratibořic na jaře 1845. V té době již byla Němcová provdána a známa jako začínající spisovatelka. Navštívila Zaháň na podzim roku 1848. V roce 1856 se rozhodla poslat svého syna Karla, který se učil v Praze zahradníkem, na zkušenou. Požádala mladší sestru Marii, která byla v Zaháni provdána, aby Karlovi zajistila v zámecké zahradě místo. Z Karlova pobytu se zachovala korespondence s matkou z let od roku 1856 do roku 1858, kdy ze Zaháně odešel.\n\nRodiče Boženy Němcové v Zaháni dožili a byli zde pochováni. Josef Pankl zemřel roku 1850. Terezie Panklová byla roku 1857 propuštěna ze zámecké služby a s nepatrnou penzí přežívala roku 1863, kdy též zemřela.\n\n"}
{"id": "113893", "url": "https://cs.wikipedia.org/wiki?curid=113893", "title": "Třesovice", "text": "Třesovice\n\nObec Třesovice () se nachází v okrese Hradec Králové, kraj Královéhradecký, zhruba 12 km severozápadně od centra krajského města. Žije zde obyvatel. Ves je členem svazku obcí Mikroregion Nechanicko a stejně tak se nachází v areálu památkové zóny prusko-rakouské války roku 1866. V obci funguje veřejná knihovna, mateřská škola, prodejna potravin Hruška a depozit Státního okresního archivu Hradec Králové.\n\nKotlinou ohraničenou na severu a východně do půlkruhu návrším protéká řeka Bystřice, oři jejímž levém břehu byla ves založena. Východní návrší si uchovalo pocestné jméno \"Babylón\" po zaniklém poplužním dvoře. Po návrší se také rozkládá, od severu k jihu až to katastru sousední vsi Střezetice, les \"Dubina\" který dostal jméno dle hojně rostoucích dubů. Půda katastru je těžká, jílovitě hlinitá s nepropustným jílovitým spodkem, jižní část pozemků a návrší \"Babylón\" prostupují vrstvy křemene. Půda po odvodnění vyhovuje všem kulturním plodinám (obilniny, zelenina).\n\nPrvní písemná zmínka o obci pochází z roku 1412. Ve 13. století patřila ves klášteru minoritek svatého Jiří z Hradce Králové. Když byl klášter během husitských válek zbořen, získal obec, jako zástavu, Diviš Bořek z Miletínka. Na počátku 15. století seděl na Třesovicích husitský hejtman Jiří Hořínka. Po něm se držitelé často střídal, patřili mezi ně: Kolovratové Libštejnští, Bořkové z Dohalic, Slánští z Doubravice, Průhonští z Předmostí, Odkolkové z Mětic, Rodovští z Hustířan a Zarubové. Nejdéle drželi ves Schaffgotschové (1707–1788), kteří se o své panství vzorně starali, v této době v byla poblíž obce založena dnes již neexistující síť rybníků, po nichž se dochovala jen místní jména. Následoval rod Grätzelové z Gränzensteina, až v roce 1829 získal obec rod Harrachů a připojili ji ke svému panství Sadová.\n\nRoku 1850 se obec stala samostatnou, nezávislou na vrchnosti. V 60. letech 19. století se na základě výzvy ruského cara, se vydali obyvatelé Třesovic, ale i sousedních Mokrovous a jiných obcí nechanického okresu, kolonizovat řídce osídlená ruská území. Zde založili obec Malá Zubovščina. Mezi lety 1867 až 1885 se do Ruska vystěhovalo 108 osob. Obec byla zasažena prusko-rakouskou válkou roku 1866, kdy se nacházela na jižním křídle rozhodující bitvy dne 3. července. Roku 1894 byl založen Sbor dobrovolných hasičů a o rok později byla postavena dvoutřídní škola (nyní mateřská), kam docházeli i děti ze sousedních Popovic. Dalším počinem téhož roku byla sušárna čekanky, která byla roku 1907 združstevněná. Od roku 1979 se zde nachází depozitář Okresního archivu v Hradci Králové. Spolkovou činnost té doby zde reprezentovala Tělovýchovná jednota Sokol a Hospodářsko-čtenářská beseda Palacký, která se starala o kulturní život ve vsi.\n\nBěhem let první republiky v roce 1937 byla postavena budova Kampeličky. Během druhé světové války, nebyl nikdo odtud odveden na nucené práce, protože se obec hlásila jako zemědělská a pro ilegální činnost byl odveden jen jeden občan. Socializace zemědělství v obci započala založením menšinového družstva v roce 1951. Roku 1961 se sloučilo s družstvem v Popovicích a po celou dobu vystupovalo pod jménem JZD Rozkvět se sídlem v Třesovicích.\n\nVývoj počtu obyvatel\n\n\n\n"}
{"id": "113897", "url": "https://cs.wikipedia.org/wiki?curid=113897", "title": "Sagan", "text": "Sagan\n\nSagan může být:\n\n\n"}
{"id": "113898", "url": "https://cs.wikipedia.org/wiki?curid=113898", "title": "Střezetice", "text": "Střezetice\n\nObec Střezetice () se nachází v okrese Hradec Králové, kraj Královéhradecký. Žije zde obyvatel.\n\n\nPrvní písemná zmínka o obci pochází z roku 1351. Poblíž obce se odehrála roku 1866 bitva u Hradce Králové.\n\n\n"}
{"id": "113899", "url": "https://cs.wikipedia.org/wiki?curid=113899", "title": "Přišimasy", "text": "Přišimasy\n\nObec Přišimasy se nachází ve Středočeském kraji v okrese Kolín 6 km východně od hranic Prahy. Žije v ní obyvatel. V roce 2011 zde bylo evidováno 324 adres. Součástí obce jsou i vesnice Horka a Skřivany.\n\nPřišimasy je také název katastrálního území o rozloze 7 km.\n\nObec vznikla spojením středověkých vesnic Horky, Přišimasy a Skřivany v trojsadí. Nejstarší část obce byla založena koncem 13. století. První písemná zmínka o Horkách je z roku 1279, kdy zde sídlil Bohuslav z Hory, s holubicí v erbu.\n\nPřišimasy se poprvé připomínají v roce 1309. Skřivany se zmiňují nejpozději, teprve roku 1385, kdy zde existoval kostel sv. Petra a Pavla, připomínaný již roku 1352. Zdejšímu kostelu byl přifařen nedaleký kostel v Úvalech.\n\nNázev obce nepochází dle údajného \"příchodu\" \"masy\" obyvatel, ani nemá původ ve spojitosti s masem (např. masné krámky, osada uzenářů). Jazykovědci spojují vznik jména se staroslovanským slovem \"šum\", čili les. Vesnice byla tedy založena v poloze při lesu.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Přišimasy \"(přísl. Horky, Skřivany, 878 obyvatel)\" byly v roce 1932 evidovány tyto živnosti a obchody: bednář, cihelna, družstvo pro rozvod elektrické energie, holič, 3 hostince, 3 koláři, konsumní spolek Včela, 2 košíkáři, 5 kovářů, 4 krejčí, 4 obchody s mlékem, 6 obuvníků, 3 pekaři, 2 pokrývači, porodní asistentka, pumpař, 13 rolníků, 2 řezníci, sedlář, 6 obchodů se smíšeným zbožím, spořitelní a záložní spolek pro Přišimasy, studnař, švadlena, 3 trafiky, obchod s uhlím, zahradnictví.\n\n\nVýchodně od obce se nalézá přírodní památka Klepec – 358 m vysoký kopec s bizarními skalními útvary. Největší z nich zvaný Slouha je 7 m vysoký a 8 m dlouhý a 3 m široký.\n\nDopravní síť\n\nVeřejná doprava 2011\n\n"}
{"id": "113900", "url": "https://cs.wikipedia.org/wiki?curid=113900", "title": "Výrava", "text": "Výrava\n\nObec Výrava () se nachází v okrese Hradec Králové v Královéhradeckém kraji. Žije zde obyvatel.\n\n\nPrvní písemná zmínka o obci pochází z roku 1406.\n\nObec je známá svým zastřešeným letním parketem, kde se pravidelně konají rockové koncerty. Počet návštěvníků hudebních akcí převyšuje počet stálých obyvatel Výravy. Areál je uprostřed obce.\n\n\n"}
{"id": "113901", "url": "https://cs.wikipedia.org/wiki?curid=113901", "title": "Pstruží", "text": "Pstruží\n\nObec Pstruží () se nachází v okrese Frýdek-Místek v Moravskoslezském kraji. Žije zde obyvatel. Obec se nachází na východním svahu Ondřejníku. Na jeho vrcholu pramení celkem pět potoků, které obcí protékají a vlévají se do řeky Ostravice.\n\nPrvní písemná zmínka o obci pochází z roku 1581. Obec je uvedena v registrech hukvaldského panství, pod které obec v této době spadá, jako povinná odvádět desátky. Název obce je odvozen od pstruhů, (podle pstruhů by tenhle název být nemohl, protože místní líhně vznikly v roce 1945, což je později než založení obce.) kteří obývali místní potoky. Mezi lidmi však koluje i příběh o krásné Růženě a jejím milém Jurášovi. Ten za ní docházel tajně, vždy v noci a zvolával: „PST-RŮŽI“. Od tohoto zvolání měl být následně zvolen název obce. Na pečetidle z roku 1785 je zobrazen kozel na skále. V obci byla roku 1834 založena smaltovna na nádobí, která byla v provozu až do závěru 19. století. Škola v obci byla otevřena v roce 1898. K rodákům patří akademičtí malíři Jaromír Fajkus a Karel Myslikovjan.\n\n"}
{"id": "113903", "url": "https://cs.wikipedia.org/wiki?curid=113903", "title": "Neděliště", "text": "Neděliště\n\nNeděliště (\"ty Neděliště, do Nedělišť, v Nedělištích\"; ) je obec, která se rozkládá něco přes 8 km severoseverozápadně od Hradce Králové na úpatí vrchu Chlumu (269 metrů nad mořem), v sedlovitém údolí potůčku Olšovky, která obcí protéká od západu k jihovýchodu. Žije zde obyvatel a rozloha obce činí 585,06 ha.\n\nV Nedělištích je kostel, zámek, mateřská škola, koupaliště. Česká pošta je ve Všestarech a Policie ČR ve Smiřicích, nejbližší železniční stanice v Předměřicích nad Labem.\n\nV Nedělištích jsou tyto organizace: Sbor dobrovolných hasičů (založen v roce 1886), Český svaz zahrádkářů, Český svaz chovatelů drobného zvířectva a Sportovní klub. V roce 1980 byly Neděliště přiděleny k všestarskému zdravotnímu obvodu, kde jsou dodnes.\n\nObec se nečlení na části, ale na dvě katastrální území (zároveň ZSJ): \"Dolní Neděliště\" a \"Horní Neděliště\", jejichž zástavba však tvoří jeden urbanistický celek. Část Horních Nedělišť směrem k Máslojedům se lidově nazývá Ponděliště.\n\nNeděliště hraničí na severozápadě s Máslojedy, na severovýchodě se Sendražicemi, na východě s Lochenicemi, na jihovýchodě s Předměřicemi nad Labem, na jihu se Světí, a na západě se Všestary.\n\n\nPrvní písemná zmínka o vsi Neděliště se nalézá v darovací listině prvního českého krále Vratislava opatovickému klášteru z roku 1073. Další zmínka o obci se dá najít v zakládací listině strahovského kláštera z roku 1143. Po roce 1579 došlo k rozdělení vsi na dvě části: Dolní a Horní, které byly pod různými vrchnostmi. Roku 1882 se spojily obce Horní a Dolní Neděliště v jednu politickou obec, ke sloučení obou katastrů však nikdy nedošlo. Obě části však do roku 1886 měly vlastní místní výbor a starostu i vlastní jmění. Roku 1922 byl do obce z Hradce Králové zaveden elektrický proud. Roku 1996 zde byla provedena plynofikace a roku 1999 sem byl zaveden vodovod z Hradce Králové.\n\n"}
{"id": "113907", "url": "https://cs.wikipedia.org/wiki?curid=113907", "title": "Těchlovice (okres Hradec Králové)", "text": "Těchlovice (okres Hradec Králové)\n\nObec Těchlovice () se nachází v okrese Hradec Králové, kraj Královéhradecký, v zemědělské oblasti Východolabské tabule necelých 9 km západně od Hradce Králové. Žije zde obyvatel.\n\nPrvní písemná zmínka o vsi (\"Tyechlowicz\") pochází z roku 1318.\n\n\n"}
{"id": "113908", "url": "https://cs.wikipedia.org/wiki?curid=113908", "title": "Staříč", "text": "Staříč\n\nObec Staříč () se nachází v okrese Frýdek-Místek v Moravskoslezském kraji. Žije zde obyvatel.\n\nNa blízkém kopci Okrouhlá se nachází rozhledna – vyhlídková plošina Okrouhlá ve Staříči.\n\nPrvní zachovaná písemná zmínka o obci pochází z roku 1258, avšak nálezy z roku 1906, (střepy baňatých nádob se zbytky popela a kostí), které byly vyorány na poli „Radlice“ zdejším rolníkem Karlem Prokopem potvrzují, že území obce bylo již dříve obydleno. Původ jména osady Staříče odvozuje prof. Vincenc Prasek od osoby zvané Stařek neb Stařík.\n\nOd 1. ledna 1980 do 23. listopadu 1990 byla Staříč součástí města Frýdek-Místek, poté se opět osamostatnila.\n\nPředstavy historiků o nejstarším osídlení území oblasti severovýchodní Moravy, z nichž se vyvinula oblast dnešního Místecka a Brušperska, jsou určovány třemi korelacemi faktický nedostatek písemných pramenů o reálné existenci jednotlivých vesnic před druhou třetinou 13. století, dále představa neprodyšně kompaktního zalesnění této oblasti a úvaha o průběhu tras obchodních cest jako rozhodujících faktorů pro počátky a dislokaci původního osídlení ve feudální epoše.\n\nVes Staříč vznikla pravděpodobně v polovině 13. století, ne-li již v předchozím 12. století. Roku 2001 byly v rámci mezinárodního archeologického výzkumu na západním svahu Kamenné zaznamenány stopy po zaniklém časně středověkém osídlení, které mohlo souviset se starší předkolonizační osadou, jež vznikla před zahájením emfyteutického osídlovacího proudu. Osada Staříče vystupuje v listině jako orientační bod a zřetelně tam stála i v době, kdy ji koupil biskup Bruno. Dříve se předpokládalo, že název obce byl odvozen od osobního jména – Stařek nebo Staříč.\n\nNa jihovýchodním svahu vrchu Kamenná (385 m n. m.) najdeme na necelých třech hektarech chráněné teplomilné travnaté porosty s výskytem vzácných rostlin a brouků. Tato stepní lokalita se nachází na území bývalých vápencových lomů a je chráněna od roku 1990. Mimo jiné zde kvete hořec brvitý, voskovka menší, bradáček vejčitý, lilie zlatohlávek a len žlutý, který je ve znaku obce.\n\nRozhledna ve Staříči se nachází na kopci Okrouhlá s výškou 378 m n. m. a nese ji stožár vysoký 55 metrů. Samotná turistická rozhledna – vyhlídková plošina – je na něm umístěná ve výšce 30 metrů a poskytuje za dobrého počasí výhled na Beskydy (např. Javorový vrch) i sousední Jeseníky.\n\n\n"}
{"id": "113909", "url": "https://cs.wikipedia.org/wiki?curid=113909", "title": "Sviadnov", "text": "Sviadnov\n\nSviadnov () je obec, která se nachází v okrese Frýdek-Místek, v Moravskoslezském kraji. Žije zde obyvatel. Většina katastru obce leží na Moravě, ale menší část katastru s tamní čistírnou odpadních vod leží ve Slezsku.\n\nPrvní písemná zmínka o vsi je z roku 1267. V roce 1277 připadla do rukou leníka olomouckého biskupa Bruna Dětřicha Stangeho. Ve 14. století existoval Malý Sviadnov, který později zanikl a na jeho místě dnes zřejmě stojí obec Žabeň. Do Sviadnovské historie se zapsalo i jméno zbojníka Ondráše z Janovic, který byl 31. března 1715 v hospodě na Horákově fojtství zabit svojí vlastní valaškou, kterou ho zabil bratranec Jurášek Fuciman. Dle jiné verze byl zabit svým druhem Jiřím Juráškem, který je v pověstech znám jako Juráš, v hospodě ve Sviadnově.\n\nObec se rozšířila po vzniku Karlovy huti v sousední části Frýdku – v Lipině (dnes ArcelorMittal Frýdek-Místek). V roce 1867 vznikla sviadnovská základní škola, roku 1876 byl založen místní hasičský spolek a v roce 1887 byla dokončena stavba místní kaple sv. Jana Nepomuckého. Dne 17. července 1920 byl ve Sviadnově založen Sokol. Během německé okupace došlo k 1. lednu 1943 ke sloučení Sviadnova, Frýdku, Místku, Lískovce a Starého Města v jedno město pod názvem Frýdek. Osvobození Sviadnova proběhlo v květnu 1945, \"de iure\" byla obnovena i samostatná obec, ale fakticky zůstal Sviadnov i nadále součástí spojeného města, které se v letech 1946–1950 poprvé oficiálně nazývalo Frýdek-Místek, ovšem vyhláškou ministerstva vnitra ze dne 8. srpna 1950 bez vysvětlení dochází k přejmenování sloučeného města na Místek. K prvnímu faktickému obnovení samostatnosti obce došlo roku 1954 usnesením Krajského národního výboru v Ostravě ze 16. března 1954, ale rozhodnutím ONV z roku 1975 se obec znovu sloučila s Frýdkem-Místkem, jehož součástí pak byla s účinností od 1. ledna 1979. Toto spojení vydrželo až do konce roku 1991. K 1. lednu 1992 se pak Sviadnov opětovně osamostatnil.\n\nNa jihozápadě obce se tyčí 80metrový kopec Štandl, na kterém jsou pozůstatky středověkého opevnění (dnes již pouze terénního rázu a jeden kámen). Během archeologických průzkumů, které zde byly prováděny, byly nalezeny železné předměty, úlomky keramiky a kostí. Pověst říká, že toto opevnění bylo podzemní chodbou spojeno s frýdeckým zámkem. Zda je toto pravda, nikdo neví, ale podle historiků není tato možnost zcela vyloučena. Dnes je pod Štandlem vybudována malá rekreační oblast s ohništěm.\n\nV blízkosti jsou i dva jezdecké kluby. Jeden se zabývá spíše parkurovými skoky a druhý westernovou a klasickou anglickou jízdou. Oba kluby také zajišťují sportovní a rekreační jízdy na koních a rehabilitaci nemocných. V areálech jsou také pořádány různé obecní nebo i soukromé akce. Tato spíše „odpočinková část“ je od Sviadnova oddělena rychlostní komunikací I/56, pod kterou byl v roce 2001 vybudován podchod.\n\nObec má již od roku 1993 lokální televizní vysílání jménem LTV SVIADNOV, teletext 44. kanál. Od roku 1996 je vysílání rozšířeno o dění v obci a obrazové zpravodajství. To zahrnuje mj. záznamy sezení zastupitelstva, akce mateřské a základní školy apod. V místní knihovně probíhají „Minigalerie“ (pravidelné výstavy obrazů a grafik).\n\n"}
{"id": "113910", "url": "https://cs.wikipedia.org/wiki?curid=113910", "title": "Syrovátka (okres Hradec Králové)", "text": "Syrovátka (okres Hradec Králové)\n\nObec Syrovátka () se nachází v okrese Hradec Králové, kraj Královéhradecký. Žije zde obyvatel.\n\nPrvní písemná zmínka o obci pochází z roku 1339.\n\nPo severním okraji zastavěného území prochází železniční trať Velký Osek – Hradec Králové, na které je zřízena železniční stanice \"Dobřenice\", jejíž podstatná část včetně odbavovací budovy leží v katastrálním území Syrovátka.\n\nDo obce vedou silnice III. třídy.\n\nV Syrovátce byla založena roku 1995 skupina Schizofreny.\n\n"}
{"id": "113911", "url": "https://cs.wikipedia.org/wiki?curid=113911", "title": "Bratronice (okres Kladno)", "text": "Bratronice (okres Kladno)\n\nBratronice jsou vesnice a obec v okrese Kladno ve Středočeském kraji, asi 30 kilometrů západně od Prahy. Žije zde  obyvatel. Součástí obce je také vesnice Dolní Bezděkov, k části Bratronice náležejí i samoty Mostecký a Roučmídův mlýn s chatovým pásmem podél říčky Loděnice. Vesnice se nachází při silnici II/201 mezi Bělčí a Horním Bezděkovem, na hranici chráněné krajinné oblasti Křivoklátsko a přírodního parku Povodí Kačáku. Její existence je doložena od 13. století, kdy ležela na lovecké cestě z Prahy na Křivoklát. Je zde kostel, škola, sokolovna i fotbalové hřiště.\n\nPojmenování obce je odvozeno od přivlastnění vsi Bratroňům (od osobního jména Bratroň). Samotný název se měnil od Bratronicih (používaného od roku 1227), přes Bratronicz (1352), Bratczicz (1367), Brattrzicz (1369) k Bratronicz (užívané v letech 1399–1405). Název obce je uváděn v množném čísle ženského rodu (tedy „ty Bratronice“).\n\nObec leží na starodávné lovecké cestě, která vedla z Prahy do Zbečna a odtud pokračovala dále až na hrad Křivoklát. Touto cestou putovali čeští panovníci se svojí družinou, když v lesích kolem křivoklátského hradu pořádali hony a štvanice na zvěř. O stezku, kterou připomínají dodnes zachované milníky s vytesanými kříži, zdejší původní obyvatelé pečovali a udržovali ji. Protáhlý tvar obce dosvědčuje podle článku na webu obce skutečnost, že vznikala na vysekané lesní mýtině podél starobylé cesty. Milníků se dochovalo celkem pět a dva z nich jsou v Bratronicích (na zahradě u sokolovny a poblíž fotbalového hřiště).\n\nPrvní obyvatelé obce pocházeli z rodu Bratroniců a sídlili v místech, kde dnes stojí cihelna (severovýchodní partie obce). Dokládají to vykopávky, které v těchto místech archeologové našli.\n\nVes existovala již za krále Václava I.. Kníže Vladislav II. v roce 1140 nebo 1142 postoupil desátky ze vsi panskému klášteru svatého Jiljí na Pražském hradě. Tehdy zde bylo kromě rychtáře 9 osedlých dědičných nájemců. První písemná zmínka o obci pochází z roku 1228, kdy je uvedena v soupisu jmění ženského benediktinského kláštera svatého Jiří na Pražském hradě. Ves náležela ke zbečenskému újezdu a s ním se dostala k hradu Křivoklátu.\n\nZuzana Pešková a další autoři považují Bratronice za charakteristického představitele specifické skupiny obcí na Rakovnicku s podobnou urbanizační strukturou (dlouhý obdélníkový návesní útvar lemovaný po delších stranách nápadně pravidelnou parcelací), vysazených v rámci kolonizačních aktivit v Čechách ve 14. století. Byly vysazeny právem zákupním před rokem 1352, mají však předlokační původ.\n\nV roce 1353 postoupil Karel IV. obec sboru pražských mansionářů. Pro jejich financování vybral několik obcí (mezi nimi i Bratronice) a jejich daně měly jít přímo tomuto sboru. Protože ale (pravděpodobně pro nesouhlas zemského sněmu) toto královo rozhodnutí nevešlo v platnost, rozhodl se od roku 1376 daňový odvod z Bratronic předávat přímo mansionářům. Toto rozhodnutí Karla IV. platilo i pro jeho potomky a dědice.\nJiž ve 14. století získala obec právo zákupní. Místní svobodní osadníci tak mohli volně disponovat se svým majetkem a mohli ho tak prodat nebo se odstěhovat. Za to odváděli panovníkovi poplatek ve formě peněz nebo obilí. Protože ale král vždy neměl na zaplacení svých dluhů, hradil své dluhy přenecháváním obcí. Tak také roku 1460 panovník Jiří z Poděbrad přenechal Bratronice spolu s okolními sídly (Žilinou, Novým Strašecím či Unhoští) Bořivoji mladšímu z Lochovic. Ten v té době vlastnil i hrad Okoř.\n\nDalšími majiteli Bratronic byli páni z Donína, kteří je získali díky sňatkům a jako dědictví. V roce 1555 obec vlastnil Ferdinand I. Habsburský. Protože neměl na splacení dluhu Bořitům z Martinic, zastavil jim Bratronice. Hned následujícího roku však své závazky splatil a obec se panovníkovi navrátila zpět. Majitelem obce se následně stal Albrecht z Valdštejna a pak též Fürstenbergové.\n\nBěhem první světové války padlo 16 bratronických občanů a na jejím konci roku 1917 byly pro zbrojní účely zrekvírovány čtyři z pěti zvonů z kostelní věže.\n\nMezi lety 1842 a 1897 bylo podle katastrálních map zbouráno 20 % zástavby a 25 % nově postaveno: jednak po obvodu návsi místo starších budov, jednak v centru návsi a podél silnic na východní a západní straně vsi. Do roku 1964 bylo zbouráno 18,5 % objektů vzniklých před rokem 1897 a počet objektů se zvýšil o 65 %, takže 54 % celkové zástavby tvořily stavby realizované po roce 1897. Zástavba probíhala jak ve středu návsi a po jejím obvodu, tak podél silnic na východě, jihu a západu vsi, a sady v severovýchodní části Bratronic začaly být rozpracelovány a zastavovány rodinnými domky městského typu, které již nevycházejí z tradiční lidové architektury. Mezi lety 1964 a 2002 byla již původní urbanistická struktura narušena. Zbouráno bylo 8,6 % objektů, počet objektů se zvýšil o 17,2 %, takže 22 % domů pocházelo z doby po roce 1964. Zástavba probíhala zejména na místě původního pásu středověkých ovocných sadů, kde nová parcelace již odpovídala spíše městské zástavbě, na západní straně se vesnice dále rozrůstala podél komunikace. Rozparcelovávány a zastavovány jsou též zadní části hlubokých středověkých parcel podél návsi, původní polní cesty po obvodu vsi byly přeměněny v obslužné komunikace v nové zástavbě. Návesní rybník byl změněn v betonovou požární nádrž, původní velká náves se rozpadla na dvě hlavní menší centra (u kostela a u požární nádrže), zatímco ostatní nezastavěné plochy původní návsi získaly charakter obslužných či průjezdných komunikací. Současná územně plánovací dokumentace původní urbanistický koncept nerespektuje. V roce 2011 byla projednávána například výstavba skladů zemědělské techniky u bývalé usedlosti Borek, zástavba bývalého dobývacího prostoru cihelny zónou výroby a služeb nebo výstavba víceúčelové vodní nádrže Stošavka na Lhoteckém potoce severně od vsi, poblíž Borku.\n\nRoku 1971 obdržela obec od československé vlády čestné uznání. Od roku 1973 působil na vojenské základně jižně od Bratronic na vrcholu Kouty 14. protiletecký raketový oddíl 71. protiletadlové raketové brigády (VÚ 3010 Bratronice). Zdejší jednotka byla vybavena protiletadlovými raketovými komplety S-125 NĚVA. Roku 1992 armáda základnu opustila. Od roku 1998 vydává obec pro své občany pravidelný měsíční zpravodaj nazvaný „Bratronice – naše obec“. Bratronice patří mezi zakládající členy svazku obcí mikroregionu Bratronicko, založeného roku 1999.\n\nKrajinu tvoří pahorkatinný zvlněný terén, lesnatý a zemědělsky méně využitelný. Vesnice Bratronice má charakter uceleného venkovského zemědělského sídla, je rozložena v mírně svažitém terénu podél silnice II/201, z níž na několika místech odbočují silnice nižších tříd a kterou obepíná nepříliš rozvětvená uliční síť. Na okrajích vsi stojí v některých ulicích novější řadové domky. V půdorysu obce je dodnes dobře čitelný a místy zcela dochovaný způsob vrcholně středověké gotické parcelace, původně pravidelný půdorys obce s dlouhým a úzkým návesním obdélníkem v centru a polními cestami po obvodu původní vesnice a s pár chudinskými domky uprostřed návesního obdélníku se za posledních 150 let deformoval. Základní modul parcelace zde byl 33 metrů, převažuje zejména v severní frontě parcel. Prostranství ani ulice nejsou pojmenované, charakter návsi má rozšířený pás podél hlavní silnice a komunikace obcházející požární nádrž, zejména v okolí hlavní křižovatky, v jejímž sousedství se nacházejí i autobusové zastávky, sokolovna a obecní úřad. Lokální návesní charakter má prostranství mezi kostelem a školou, nedaleko západně od hlavní křižovatky. Jižně od obecního úřadu stojí družstevní nákupní centrum postavené v době socialismu.\n\nUrbanisticky oddělené jsou Mostecký Mlýn a Roučmídův Mlýn v údolí Kačáku. Na obě historické samoty navazují souvislé pásy chatové zástavby – chatová oblast Mostecký Mlýn, podél říčky vede atraktivní turistická cesta. Severovýchodně od vsi se nachází zemědělská usedlost a farma Borek, jižně od ní při silnici na Dolní Bezděkov je areál cihelny. Na území obce je evidováno cca 258 objektů určených k rekreaci, v Bratronicích je celkem 8 chatových osad, v Dolním Bezděkově 5 lokalit, nejvíce v údolí Loděnice.\n\nBratronice leží na území Českého masivu. V údolí místní vodoteče se nacházejí kvartérní nivní sedimenty, tedy hlíny, písky a štěrky. Severně od nich jsou naváté sedimenty (spraše či sprašové hlíny) kvartérního stáří, naopak jižně se nacházejí zpevněné sedimenty svrchního proterozoika (droby, prachovce nebo břidlice). V severovýchodních partiích obce je oblast, která je tvořena metamorfovanými fylitickými břidlicemi a drobami, jež přechází ve vulkanitický bazalt a bazaltandezit. Jihovýchodně od Bratronic se nacházejí fylitické břidlice také přecházející v bazalty a bazaltandezity.\n\nHoropisně patří Bratronice do České vysočiny, konkrétně do její Poberounské subprovincie, v níž jsou částí Brdské oblasti, přesněji Křivoklátské vrchoviny. Jihovýchodně od vsi se nachází vrch Tuchonín (488 m n. m.) a severovýchodně od něj Vysoký vrch (486 m n. m.) s volně přístupnou rozhlednou. Na jihozápadním okraji Bratronic je vrch Kouty (473 m n. m.) a severozápadně od vsi je Žilinský vrch (463 m n. m.). Z pedologického hlediska se na území obce nacházejí hnědozemě, jen v jihozápadních částech je oblast s výskytem luvizemě.\n\nTéměř z poloviny tvoří půdní vrstvu kambizemě a jejich slabě oglejené formy na břidlicích, většinou štěrkovité a\nstředně těžké, výjimečně těžší. V místech skalních výstupů jsou půdy mělké, v ornici středně štěrkovité až kamenité, v hloubce 0,3 metru silně kamenité až pevná hornina. Na více než třetině území leží hnědozemě. V údolních polohách převažují nivní půdy. V zemědělsky využívané části převažuje orná půda a louky. Zemědělská půda v obou katastrálních územích obce zaujímá 769,63 ha, tj. 49,3 % z celkové výměry, z toho 81,5 % je orná půda, 14,6 % trvalý travní porost a 3,9 % sady a zahrady, zejména v intravilánu obce i v chatových oblastech. Trvalé travní porosty se nacházejí v nivě Loděnice a v úzkých pásech podél drobných vodních toků, většinou uměle napřímených a upravených, a melioračních kanálů. Zhruba 30 % zemědělských ploch je odvodněno systematickou trubkovou drenáží. Místy jsou zachovány zbytky krajinné zeleně, například drobné remízky.\n\nBratronice patří dle Quittovy kategorizace do mírně teplé oblasti MT11. Pro účely bonitace zemědělského půdního fondu patří oblast do klimatického regionu KR4, který je charakterizován jako mírně teplý, suchý.\n\nÚzemí obce se nachází v povodí Berounky na rozvodnici potoků Kačák a Vůznice, převážná část spadá do povodí Kačáku (Loděnice), pouze malá část na jihozápadě do povodí Vůznice a jejího přítoku Benešáku.\n\nVe vsi se nachází vodní nádrž, z níž vytéká východním směrem bezejmenný vodní tok, který se postupně stáčí k severovýchodu a po severní straně sleduje silnici do Dolního Bezděkova. Na svém toku napájí několik nádrží, které se využívají především pro rybolov. U mostu silnice do Dolního Bezděkova přes říčku Loděnici se vodoteč z Bratronic zprava do Loděnice vlévá.\n\nU mostu silnice 2015 je na Loděnici na řkm. 28,3 hlásný profil kategorie B Dolní Bezděkov.\nPravé přítoky Loděnice (Kačáku) na území Bratronic se označují „Žlábkem“ (ř.km. 26,04), „Od chat“ (ř.km 27,48), „Od Bratronic“ (ř. km. 28,35), Lhotecký potok (ř.km 28,51) a Výskyta, levé přítoky „Od Horního Bezděkova“ (ř.km 26,94) a „Od Dolního Bezděkova“ (ř.km 28,85). Koryta toků jsou vesměs upravena do dlouhých přímek, síť je doplněna systémem otevřených odvodňovacíh kanálů. Na potoce „Od Šarvaše“ (přítok Lhoteckého potoka) jsou tři rybníčky, na „Žlábku“ je rybníček pro potřeby samoty Pohodnice (Lipina), na Bratronickém potoce jsou dvě stabilizační nádrže zbudované původním v 80. letech 20. století, drobnou nádržku si zřídila místní organizace mysliveckého svazu v odchovně bažantů pod příjezdem k cihelně, nová vodní nádrž je na vodoteči nad cihelnou. Většina místních zdrojů povrchové vody vykazuje značné chemické i mikrobiální zatížení a jsou nevyužitelné jako zdroje pitné vody.\n\nPlatný Směrný vodohospodářský plán z roku 1988 sleduje ve výhledu na Loděnici vybudování vodní nádrže Malé Kyšice, která by zasahovala do území Bratronic a Dolního Bezděkova, v územním plánu pro Pražský region však není zahrnuta mezi veřejně prospěšné stavby, ale pouze jako limity ve využití území.\n\nČást území tvoří lesnatá členitá krajina přírodního charakteru, místy relativně nedotčená, navazující na rozsáhlý komplex křivoklátských lesů. Souvislé lesní celky lemují západní, jižní a jihovýchodní část území, menší lesíky se vyskytují i jinde. Lesy zaujímají 696,54 ha, tj. 44,6 % území celé obce. Typicky zde jsou zastoupeny dub zimní (\"Quercus petraea\") a habr obecný (\"Carpinus betulus\"), často s příměsí lípy a dubu letního, někdy též javorů, jasanů a třešní, ve vyšších a inverzních polohách se vyskytuje také buk lesní a jedle bělokorá. Keřové patro se vyskytuje jen v prosvětlených polohách. Bylinné patro tvoří převážně mezofilní druhy bylin, zastoupen je zejména jaterník podléška, svízel lesní, zvonek, hrachor, černýš, kopytník apod. Vodní toky a plochy zaujímají 6,08 ha, tj. 0,4 % území celé obce.\n\nNa území obce dochází k částečnému překryvu dvou chráněných oblastí.\n\nJednou je od roku 1978 chráněná krajinná oblast Křivoklátsko, která svým východním cípem zasahuje do západní a jižní části katastrálního území Bratronice (III. zóna), zastavěné části obce patří do IV. zóny. Hranice CHKO do obce přichází od severu (po západní straně komunikace III/2018, na křižovatce u sokolovny se ale ostře lomí k východu a po jižní straně silnice II/201 pokračuje směrem na Mostecký Mlýn, dále pokračuje po lesní cestě do lesního komplexu Poteplí. Na hranici s k. ú. Nižbor okrajově zasahuje do území Bratronic ptačí oblast Křivoklátsko. Návrh ministerstva životního prostředí na vyhlášení národního parku Křivoklátsko z roku 2013, počítal i se zahrnutím některých nezastavěných oblastí obce Bratronice, konkrétně okrajově v lokalitě Benešův luh.\n\nDruhou oblastí je od roku 2010 přírodní park Povodí Kačáku. Jeho hranice z východní strany sleduje komunikaci III/1163, která do obce přichází od jihu. Na jižním okraji Bratronic tuto silnici opouští a pokračuje dále severním směrem po východní straně obecních komunikací. Když dosáhne silnice II/201, ostře se zalomí k východu, avšak po asi sto metrech se opět uhýbá k severu. Přechází komunikaci III/2015 a po polní cestě směřuje severovýchodním směrem k Dolnímu Bezděkovu. Po svazích údolí Kačáku, nad jeho levým břehem a podél nivy potoka Výskyty prochází nadregionální biokoridor K54 „Pochvalovská stráň - Karlštejn, Koda“, osa mezofilní hájová, s ochranným pásmem.\n\nNa území obce Bratronice nejsou žádné registrované významné krajinné prvky. Významnými krajinnými prvky ze zákona jsou údolní niva V Lipině, údolní niva potoka Žlábek, údolní niva potoka Loděnice, údolní niva Lhoteckého potoka a skalnatý kopec Malý vrch v Dolním Bezděkově.\n\nZápadně od kostela stojí památný strom nazývaný Bratronická lípa. Tato lípa malolistá (\"Tilia cordata\") má kmen o obvodu 366 centimetrů a dosahuje výšky 20 metrů.\n\nVývoj počtu obyvatel v Bratronicích a počet domů udává tabulka:\nRůst počtu obyvatel po roce 2000 je převážně migrační, díky blízkosti pražské a kladenské aglomerace a pestrosti zdejší krajiny.\n\nVe srovnání s celým ORP Kladno je zde méně dětí a mládeže v předproduktivním věku a více seniorů. Míra nezaměstnanosti je zde nižší (5,8 % oproti 9,1 % v celém obvodu ORP).\n\nDle sčítání obyvatelstva provedeného v roce 2011 žilo v obci celkem 875 obyvatel, z nichž byla více než polovina (442) žen. Celkem 617 občanů Bratronic se hlásilo k české národnosti, pět k ukrajinské, tři ke slovenské a jeden k německé. Zbývajících 246 občanů svou národnost neuvedlo. Podle nejvyššího ukončeného vzdělání převažují v Bratronicích občané se středním vzděláním či vyučením, které nebylo zakončeno maturitou. Vysokoškolské vzdělání mělo dle sčítání z roku 2011 celkem 59 občanů obce.\n\nCelkem je v obci 547 budov, z toho v Bratronicích 454. Z 292 domů v domovním fondu v celé obci je 206 obydlených, z toho převážná většina (197) ve vlastnictví soukromých osob, 7 domů je ve vlastnictví obce nebo státu, žádný není družstevní, dva jsou v jiném vlastnictví. V celé obci je 258 rekreačních budov, z toho 220 v Bratronicích. Z rekrečačních budov v obci tvoří 226 chaty a 32 chalupy.\n\nDo roku 1930 patřila obec do okresu Rakovník. V polovině 20. století přešla do okresu Kladno. Spádovost z hlediska zaměstnanosti, vyšší občanské vybavenosti a státní správy je předpokládána především do Kladna, částečně též do Prahy, Berouna a Rakovníka.\n\nFunkci pověřeného obecního úřadu a rozšířenou působnost pro obec Bratronice vykonává město Kladno.\n\nV letech 1981–1990 byla součástí obce Bratronice také blízká Běleč, v roce 1990 se osamostatnila.\n\nNyní obec sestává ze dvou částí, z vesnic Bratronice a Dolní Bezděkov. Každá z částí má své samostatné katastrální území (pojmenované „Bratronice u Kladna“ a „Dolní Bezděkov u Kladna“) a je také samostatnou základní sídelní jednotkou. přičemž mlýny a chatová zástavba v údolí Kačáku patří k části Bratronice.\n\nZačátkem letních prázdnin roku 1970 byla otevřena nová budova místního národního výboru), která se tři roky budovala v místech původního zemědělského statku. V budově obecního úřadí sídlí i Svazek obcí mikroregionu Bratronicko.\n\nPo volbách do MNV v listopadu 1971 byl za předsedu národního výboru zvolen R. Muller.\n\nVe volbách roku 1994 mělo obecní zastupitelstvo 8 členů (tehdy zákon ještě umožňoval sudý počet) a kandidovala dvě uskupení. Jednu kandidátku podalo sdružení Komunistické strany Čech a Moravy spolu s nezávislými kandidáty, druhou Sdružení nezávislých kandidátů. Z každého uskupení se do zastupitelstva dostali 4 kandidáti.\n\nVe volbách roku 1998 mělo obecní zastupitelstvo 7 členů. Kandidovala tatáž dvě uskupení jako v předchozích volbách. Ze SNK se do zastupitelstva dostali 4 kandidáti a z druhé kandidátky zbylí 3.\n\nV obecních volbách v roce 2002 se volilo 9 zastupitelů. Do voleb byly nasazeny dvě kandidátky. Česká strana sociálně demokratická získala 6 mandátů, Komunistická strana Čech a Moravy s nezávislými kandidáty 3 mandáty.\n\nVe volbách v roce 2006 byly podány tři kandidátky. Sdružení nezávislých kandidátů Bratronice 2006 získalo 5 mandátů, Občanská demokratická strana 2 mandáty a Komunistická strana Čech a Moravy s nezávislými kandidáty 2 mandáty. Starostou byl Vladimír Štěrba.\n\nVe volbách v roce 2010 bylo voleno 9 členů zastupitelstva. Občanská demokratická strana získala 40,95 % hlasů a 4 mandáty, Sdružení nezávislých kandidátů 30,68 % hlasů a 3 mandáty, společná kandidátka Komunistické strany Čech a Moravy s nezávislými kandidáty zbývajících 28,36 % hlasů hlasů a dva mandáty. Starostkou byla zvolena Miloslava Knížetová z kandidátky ODS.\n\nZ rukou předsedy Poslanecké sněmovny Parlamentu České republiky Lubomíra Zaorálka převzali zástupci obce na základě rozhodnutí číslo 37 ze dne 8. června 2004 obecní znak a vlajku. Na znaku je ve stříbrném štítě modrý vlnitý kůl, který je podložený dvěma vztyčenými černými větvemi, jež jsou dole spojeny do oblouku. Každá z větví nese čtyři odvrácené větvičky zakončené zelenými listy. V pravé části jsou listy lipové, vlevo dubové. Vlajka má poměr šířky listu ku délce ve vztahu 2:3. Tvoří ji bílo-modře čtvrcený list, který má v horním žerďovém poli lipový list a v dolním vlajícím poli list dubový. Oba listy jsou vztyčené a jsou vyvedeny v zelené barvě. Na slavnostní bohoslužbě 25. června 2005 obecní znak a vlajku vysvětil pražský světící biskup Václav Malý.\n\nZákladní občanská vybavenost je na standardní úrovni, je zde mateřská škola s kapacitou 40 dětí, základní škola pro první stupeň s kapacitou 60 dětí; praktický a dětský lékař, pošta a místní knihovna v budově obecního úřadu, kulturní dům, prodejna COOP Jednoty Kladno, tři restaurace, Penzion u Sajdlů; TJ Sokol Bratronice se sokolovnou a fotbalové hřiště.\n\nOblast je hydrogeologicky málo vhodná pro získávání větší vydatnosti podzemních vod. Vodovod v oblasti byl vybudován pro obce Svazku mikroregionu Bratronicko – Bratronice, Běleč a Dolní Bezděkov – a provozují jej Středočeské vodárny a. s. Systém je napojen na zásobní řad DN 150 napájený z přivaděče “R” ze skupinového vodovodu Kladno – Slaný – Kralupy nad Vltavou – Mělník. Systém splaškové kanalizace a čistírna odpadních vod jsou společné pro vesnice Běleč, Dolní Bezděkov a Bratronice v rámci mikroregionu Bratronicko, čistírna na bázi mechanicko-biologického čištění je umístěna na katastrálním území Bratronic a vyčištěná voda je vypouštěna do Kačáku. Rekreační objekty v údolí Kačáku jsou zásobovány vodou z vlastních studní, vlastní jímací studnu o hloubce 16 metrů a průměru 25 cm pro čerpání pitné vody má i čistírna odpadních vod. Vlastní studny mají i cihelna a zemědělská farma Borek.\n\nPlošný systém plynofikace v rámci mikroregionu Bratronicko zahrnuje vesnice Lhota, Žilina, Družec, Bratronice a Horní Bezděkov. 53 % budov v obci napojeno na veřejný plynovod, zbytek (do nějž spadá zejména kolem 250 budov sloužících k rekreaci) využívá k otopu jiná paliva.\n\nÚzemím obce prochází linka nadzemního vedení nadřazených energetických soustav VVN 400kV a linky 22 kV. Přes území obce je veden významný radioreléový paprsek.\nBratronicemi prochází ve směru od východu na západ, tedy ve směru starodávné lovecké stezky, silnice II/201, která obec spojuje východním směrem s Horním Bezděkovem, resp. Unhoští a na západní straně s Bělčí a Zbečnem. Přímo v Bratronicích je na této silnici křižovatka, z níž severním směrem vychází silnice III/2018 směrem do Žiliny a dále do Kamenných Žehrovic a jižním směrem silnice III/1163 směřující k Nižboru. Ve východní části Bratronic z hlavní sinice druhé třídy odbočuje silnice III/2015, která severovýchodním směrem vede k Dolnímu Bezděkovu a následně do Družce a k dálnici D6 (EXIT 16 Velká Dobrá je od Bratronic vzdálen asi 9 km). Silnice č. 2015 v úseku mezi Bratronicemi a Dolním Bezděkovem prošla na přelomu let 2011 a 2012 rekonstrukcí, po níž ji otevíral hejtman David Rath.\n\nSilnice II/201 je zařazena do celostátního sčítání, intenzita a skladba dopravy je ovlivněna těžbou lomového kamene ve Zbečně, těžká motorová vozidla představovala v roce 2005 přes 200 vozidel z cca 1100 vozidel denně, do roku 2010 byl předpokládán nárůst asi o 10 %. Na silnicích 2015 a 2018 byla denní intenzita dopravy odhadnuta na cca 600 až 700 vozidel denně s podílem nákladní dopravy 10 až 20 %.\n\nVeřejná autobusová doprava je (v roce 2014) zajišťována po všechny dny v týdnu třemi linkami Středočeské integrované dopravy, které provozuje ČSAD MHD Kladno a. s. Linka 220034 (A34) spojuje obce Kladno – Družec – Bratronice, linka číslo 220035 (A35) jezdí po trase Kladno – Zbečno – Křivoklát a linka 310081 (B81) Roztoky – Křivoklát – Praha. Z Kladna je zajištěno železniční spojení s Prahou a s Rakovníkem, ze Zbečna spojení s Rakovníkem a Berounem.\n\nObcí neprochází žádná železniční trať. Jihozápadně od Bratronic je ve vzdálenosti asi 7,5 km vzdušnou čarou železniční trať číslo 174 spojující Rakovník s Berounem. V podobné vzdálenosti měřené vzdušnou čarou je od vsi severovýchodním směrem vedena trať číslo 120 vedoucí z Kladna do Rakovníka.\n\nV době socialismu obhospodařovalo zemědělské plochy hospodářství Bratronice Státního statku Kladno. Státní statek v 60. až 80. letech realizoval souhrnné pozemkové úpravy, scelování pozemků a plošnou trubkovou drenáž s regulací všech drobných vodních toků, čímž došlo též k redukci krajinné zeleně a trvalých travních porostů, rychlejšímu odvádění povrchových a podzemních vod a zvýšení rizika eroze. Zemědělské plochy na obou katastrech obce patří do 4. stupně na šestistupňové stupnici ohrožení vodní erozí.\n\nPo rozpadu státního statku nyní na větších výměrách (přes 150 ha) hospodaří Ing. Procházka, p. Michálek a p. Kohout, asi 10 dalších soukromých zemědělců hospodaří na podstatně menších výměrách. Pan Falta se zabývá chovem koní.\n\nV areálu zemědělské usedlosti a farmy Borek severně od cihelny je chováno 150 až 175 kusů hovězího dobytka. V areálu je stáj pro skot, užívaná především jako zimoviště (v letním období jsou zvířata na pastvině), sklad krmiv, kolna, jímka o kapacitě 200 m³ a přečerpávací jímka, silážní plato a sklad sena. Provozovatel v březnu 2010 oznámil záměr zde vybudovat zemědělskou bioplynovou stanici s roční produkcí cca 888 tis. Nm³ při obsahu cca 52,5 % metanu a výhřevnosti 18,8 MJ/Nm³, bioplyn má být spalován ve vysoce účinném pístovém vznětovém motoru a kogenerační jednotka má vyrábět cca 250 kW elektrické energie, současně má být produkováno produkováno nejméně 232 kW tepelné energie, digestát pak má být využit jako hnojivo. Výroba bioplynu jako celek má spadat do kategorie velkých zdrojů znečišťování ovzduší.\n\nK roku 1932 se v Bratronicích nacházel biograf Sokol, 2 cihelny, 2 obchody s cukrovinkami, 2 holiči, 4 hostince, hudební škola, kolář, kovář, 2 krejčí, 2 mlýny, 2 obuvníci, 2 porodní asistentky, 2 rolníci, 2 řezníci, 5 obchodů se smíšeným zbožím, sedlář, spořitelní a záložní spolek pro Bratronice, 2 trafiky, 2 truhláři a jeden zámečník.\n\nTěžba kamene na Obecním vrchu byla ukončena po roce 1945.\n\nSeverovýchodně od vsi při silnici na Dolní Bezděkov stojí cihelna. Zásoby suroviny byly v roce 2011 odhadovány na 362 tis. m³, ročně je těženo asi 2 tisíce m³. Vytěžený prostor je postupně rekultivován. Součástí areálu je cihlářská pec, recyklační linka pro zpracování stavebních odpadů, linka na výrobu antuky a prodejna stavebnin. Cihelna vyrábí plné pálené cihly klasického formátu, cihelné dlažby či antuku.\n\nV obci jsou evidovány tři střední zdroje znečištění ovzduší, a to cihlářská pec a čerpací stanice pohonných hmot v areálu cihelny a obecní plynová kotelna čp. 190. Mimo evidenci v registru REZZO II je nakládání s hnovem a hnojivy na farmě Borek.\n\nJinak v obci působí řada drobných provozoven a živnostníků (stavebnictví, instalatérství, zahradnictví, pila, truhlářství, bazar nábytku, tiskárna, autoškola, nákladní doprava a stěhování).\n\nV Bratronicích v budově obecního úřadu sídlí pobočka České pošty a v sokolovně též restaurace.\n\nV Bratronicích není policejní stanice ani hasičská zbrojnice. V obci je hasičská zbrojnice a tradičně zde působí sbor dobrovolných hasičů.\n\nSvoz odpadu je řešen domovními nádobami na odpad (popelnicemi), dále nádobami na tříděný odpad na několika místech (Jednota, u Doušů, na Mostě), sběr šrotu a nebezpečného odpadu je organizován dvakrát ročně. Pravidelný odvoz odpadu zajišťuje CZ EKOLOGIE-HOLDING s.r.o. Při severovýchodním okraji obce Bratronice, vlevo od silnice na Dolní Bezděkov, v mělkém údolí zatrubněného Bratronického potoka, tvoří starou ekologickou zátěž bývalá obecní skládka Bratronice, skládka inertního materiálu, stavební suti a malého množství tuhého komunálního odpadu o rozměrech cca 140×50 metrů a maximální mocnosti 3 metry. Po uzavření v roce 1996 byla rekultivována překrytím zeminou, která slouží zčásti jako políčka pro pěstování zeleniny pro obyvatele nedalekých domků.\n\nDřívější kostel Všech svatých byl ve 14. století filiální k Bělči.\n\nMezi roky 1780 a 1783 byl v obci na místě původního strženého kostelíku, který stával na hřbitově, zbudován jednolodní barokní kostel Všech svatých. Postavil jej zednický mistr J. Cikan z Bud. Od roku 1787 působil ve farnosti (s ohledem na množství spravovaných kostelů a věřících) kaplan a byla zřízena fara. Samostatná bratronická farnost byla zřízena roku 1855. K 1. lednu 2004 byla dlouhodobě neobsazená farnost zrušena a spolu s farnostmi farnosti Křivoklát, Městečko, Nezabudice a Skryje sloučena do farnosti ve Zbečně, která je součástí Pražské arcidiecéze. V bratronickém kostele Všech svatých ovšem bohoslužby pravidelně slouženy nejsou.\n\nPři sčítání v roce 2011 se v obci k římskokatolické církvi přihlásilo 41 občanů. Zdejší Českobratrští evangelíci patří do kladenského sboru této církve. K ní se při sčítání provedeném v roce 2011 přihlásila jedna osoba, stejně jako k církvi Československé husitské. Ta má svoji nejbližší náboženskou obec také v Kladně. Dalších 419 občanů Bratronic se ve sčítání označilo za lidi bez vyznání a 381 svou náboženskou víru neuvedlo vůbec.\n\nRoku 1793 byla v dřevěném stavení založena jednotřídní škola. Docházeli do ní žáci nejen z Bratronic a z blízké Bělče, která byla tou dobou součástí Bratronic, ale také ze samot v okolí. Protože budova školy hrozila zřícením, připravovali bratroničtí od roku 1837 výstavbu nové. S ní započali roku 1840 a po dvou letech ji dokončili. Ve škole se stále učilo jen v jedné třídě a to až do roku 1867, kdy byla otevřena druhá třída. Roku 1882 začala v pronajaté místnosti jiného domu působit třetí třída. Do roku 1884 byla k původní budově školy dobudována přístavba. Roku 1911 byla škola rozšířena otevřením čtvrté třídy. V roce 1932 se ve škole vyučovalo dokonce v pěti třídách, z nichž jedna se nacházela v sokolovně.\n\nPo druhé světové válce (1. prosince 1945) byla otevřena v budově základní školy mateřská škola, kterou do roku 1957 spravovala základní škola.\n\nZákladní škola měla od roku 1949 pouze dvě třídy, v nichž se vyučovalo pět postupných ročníků.\nMezi roky 1962 a 1963 se poslední ročník zdejší školy přestěhoval do Kamenných Žehrovic. Roku 1975 byl počet tříd ve škole snížen ze tří na dvě, v roce 1977 opět zvýšen na tři a roku 1984 opět snížen na dvě, což vydrželo až do roku 1998, kdy byl opět zvýšen na tři. Mezitím se v roce 1995 se zavedením devítileté povinné školní docházky stal pátý ročník součástí prvního stupně.\n\nV roce 1963 byla v původním bytě řídícího učitele zřízena školní jídelna.\n\nV mateřské, jejíž kapacita je 40 žáků, jsou dvě třídy pojmenované Berušky a Cvrčkové. Navštěvují je děti ve věku od tří do šesti let věku.\n\nMálotřídní základní škola vzdělává žáky pouze na prvním stupni. V budově jsou pouze tři místnosti, v nichž se vyučuje, takže třídy jsou rozděleny na tři skupiny, a sice samostatná první třída a dále spojené druhý ročník se čtvrtým a třetí s pátým. Kapacita školy dosahuje šedesát žáků. Stravování žáků mateřské i základní školy, včetně jejich zaměstnanců, je zajištěno ve školní jídelně.\n\nSpádové střední školství se soustřeďuje zejména v Kladně.\n\nPřímo v Bratronicích není žádná divadelní nebo koncertní hala.\n\nV letech 2003–2009 se zde konal každoročně hudební festival Bratroňský džbán, poprvé pořádaný k 775. výročí obce. V některých letech (například 2003, 2004, 2006, 2007) se konal přímo na návsi a ve vsi, v některých letech (např. 2005, 2009) v bývalé vojenské základně jižně od Bratronic – na vrchu Kouty (473 m n. m.). Vystupovali zde například Taxmeni, Honza Vyčítal, Aleš Brichta, Peter Nagy či Petr Bende.\n\nV polovině září roku 2012 v bývalém vojenském prostoru proběhl alternativní festival Freeze Fest. Pro ročník 2013 ale pořadatelé hledají nové prostory. Během zimních měsíců se v Bratronicích koná několik tanečních zábav. Vedle maškarního plesu mimozemšťanů též obecní reprezentační ples.\n\nOd půlky června roku 1897 působí v obci Sokol. Ke svým cvičením využívá prostory sokolovny, která se slavnostně otevírala v červenci 1922. Bratronický oddíl je součástí Budečské župy a v roce 2013 má celkem 67 členů.\n\nV obci od roku 1960 působí také fotbalové mužstvo, které (v roce 2013) hraje A skupinu IV. třída Kladenského okresu. Oddíl pořádá i turnaje, jíž se vedle domácího celku účastní také mužstva sousedních obcí. Mezi tyto turnaje patří Memoriál Ríši Šáleného, jeden z nejstarších v okrese (fotbalistu Richarda Šáleného zasáhl 1. července 1967 blesk přímo na hřišti). nebo také Oličův memoriál.\n\nDne 1. května 1975 byl mezinárodním fotbalovým utkáním s vietnamskými studenty slavnostně otevřen místní fotbalový stadion. Od září 2013 navíc v sokolovně trénuje zdejší děti pražský akrobatický rock and rollový klub Domino.\n\nOblast je protkaná sítí značených pěších turistických tras. Vsí Bratronice prochází zeleně značená trasa. Na západ vede do lesního komplexu kolem Klíčavské přehrady, odkud lze pokračovat k údolí Berounky (Zbečno, Křivoklát) nebo k Lánům. Jižním směrem vede do polesí Muňava. Údolím Kačáku vede červeně značená pěší trasa, kterou v Dolním Bezděkově křižuje žlutě značená trasa. Po všech silnicích vedoucích z Bratronic jsou značeny cyklistické trasy systému Křivoklátské okruhy. Křižují se zde trasy KO 4 (Bratronický okruh), KO 5 (Bělečský okruh) a KO 7 (Zbečenský okruh).\n\nV obci je celkem sedm objektů chráněných jako kulturní památky a jeden památný strom.\n\nZ budov je chráněný pozdně barokní jednolodní kostel Všech svatých stojící v západní části centra vsi u plácku mezi hlavní silnicí a školou. V interiéru kostela jsou rokokové lavice.\n\nZachovalý venkovský ráz mají linie usedlostí po obou stranách návesního pásma. Památkově chráněné jsou však pouze\nvenkovská usedlost čp. 10, nacházející se severně od požární nádrže, a venkovský dům čp. 26 v západní části vsi.\n\nDále jsou památkově chráněné dva smírčí kříže, jeden u sokolovny a druhý při silnici do Bělče V pojednání o historii na webu obce se o těchto kamenech píše jako o milnících.\n\nSeverovýchodně od vsi v areálu cihelny jsou chráněné archeologické nálezy zaniklé původní vsi. Lokalita byla již v\nminulosti poničena nekontrolovatelnou těžbou cihlářské hlíny, zbývá jen menší, periferní zbytek lokality.\n\nOd roku 1997 je památkově chráněn také jediný zachovaný bunkr na území obce, na hranici obou jejích katastrálních území u mostku přes Loděnický potok.\n\nBěhem roku 1936 bylo v okolí Bratronic, přibližně v linii Dolní Bezděkov – jižní okraj Bratronic – Běleč, vybudováno lehké opevnění vz. 36, které bylo určeno k obraně Prahy. Roku 1937 probíhala na východním okraji katastrálního území (od Dolního Bezděkova údolím Loděnice k Mosteckému mlýnu a dále jižním směrem přes les k potoku Žlábek) výstavba Pražské čáry, modernějšího lehkého opevnění vz. 37. Na katastrálním území Bratronic se jednalo o části stavebních úseků IX.a Kladno-jih (4 pevnůstky LO vz. 36), A-4 Družec (3 pevnůstky LO vz. 37) a A-5 Chýňava (11 pevnůstek LO vz. 37). Až na jednu výjimku byly všechny zdejší vybudované objekty mezi lety 1939 až 1943 zničeny německou armádou pomocí odstřelu.\n\nOd roku 1997 je památkově chráněn jediný zachovaný bunkr na území obce, na hranici obou jejích katastrálních území u mostku přes Loděnický potok přímo v náspu silnice do Dolního Bezděkova (násep by totiž v tomto místě bránil souvislé boční palbě podél potoka). Lehký objekt vz. 37 typu A-200 (číslo 51 v úseku A-4) je v rámci československého předválečného opevnění atypickou pevnůstkou, neboť byl doplněn o šest metrů dlouhou střední místnost. Jeho výstavba probíhala od 3. srpna do 25. září 1937 a během ní byl přerušen provoz na silnici, která přes strop pevnůstky vede. V roce 1939 byl objekt poškozen při německém pokusu o vytržení střílen, následně byl interiér zaplněn lomovým kamenem a zalit betonem. Mezi roky 1992 a 1999 členové Klubu vojenské historie Praha objekt kompletně zrekonstruovali a od roku 1998 je bunkr příležitostně přístupný veřejnosti s malou muzejní expozicí.\n\nV Bratronicích působil houslový virtuos František Ondříček, jehož děda v letech 1820 až 1840 vyučoval na bratronické škole, dále zde žije významný český dopravní odborník Richard Burgr a žil zde český herec Petr Haničinec, který v obci v listopadu 2007 i zemřel. Ke zdejším rodákům se řadí Ladislav Kníže, virtuos ve hře na akordeon, J. V. Čermák, architekt, řezbář a sochař, dále akademický malíř Vilém Trsek, překladatel a spisovatel Čeněk Ibl či matematik Karel Pelcl.\n\n\n"}
{"id": "113912", "url": "https://cs.wikipedia.org/wiki?curid=113912", "title": "Tuchlovice", "text": "Tuchlovice\n\nObec Tuchlovice se nachází v okrese Kladno, kraj Středočeský, zhruba 8 km západně od Kladna a 7 km východně od Nového Strašecí, avšak nejbližší město je Stochov, které se nachází jen asi 2 km západně. Žije zde obyvatel.\n\nObec sestává ze dvou částí, vlastních Tuchlovic a vesnice Srby, mezi nimiž leží na potoce Loděnici (Kačáku) Turyňský rybník, též zvaný \"Velké Záplavy\". Na severní konec rybníka navazují mokřady, jinak též \"Malé Záplavy\", které jsou hnízdištěm vodních ptáků. Samotné Tuchlovice neleží přímo na Kačáku, ale na jeho pravém přítoku Tuchlovickém potoce a potoce Bambaska.\n\nPrvní písemná zmínka o obci pochází z roku 1283. Původ jména obce může být dvojí: buď šlo o člověka, patřícího rodem či službou Tuchlovi (čelední jméno od staročeského jména Tuchla) nebo od slova zatuchlý pro vzduch nad močálovitým okolí obce.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Tuchlovice \"(2142 obyvatel, poštovní úřad, telegrafní úřad, telefonní úřad, četnická stanice, katol. kostel, společenstvo různých živností, sbor dobrovolných hasičů)\" byly v roce 1932 evidovány tyto živnosti a obchody (výběr): lékař, 3 autodopravci, bio Legion, bio Svépomoc, 2 cihelny, hodinář, hospodářské družstvo, 6 hostinců, hotel, 2 kapelníci, konsum Včela, mlýn, sklad nábytku, 2 pletárny, 5 sadařů, sklenář, spořitelní a záložní spolek pro Tuchlovice, stavební a bytové družstvo, obchod s hospodářskými stroji, zubní ateliér.\n\nOd roku 1994 se v obci pravidelně koná \"Středočeský folklórní festival Tuchlovická pouť\". V kostele sv. Havla jsou pořádány varhanní koncerty \"Tuchlovický varhanní podzim\".\n\n\n\n"}
{"id": "113913", "url": "https://cs.wikipedia.org/wiki?curid=113913", "title": "Hvozdnice (okres Hradec Králové)", "text": "Hvozdnice (okres Hradec Králové)\n\nObec Hvozdnice () se nachází v okrese Hradec Králové, kraj Královéhradecký asi 2 km od vsi Libčany. Žije zde obyvatel.\n\nPrvní písemná zmínka o obci pochází z roku 1073.\n\n"}
{"id": "113914", "url": "https://cs.wikipedia.org/wiki?curid=113914", "title": "Corinne Hofmannová", "text": "Corinne Hofmannová\n\nCorinne Hofmannová (* 4. července 1960 Frauenfeld, Thurgau) je švýcarská spisovatelka, autorka autobiografických románů o životě v Keni.\n\nHofmannová navštívila Keňu poprvé v roce 1986 a přestěhovala se tam v roce 1987. Bydlela zde se svým manželem Lketingou. Na konci roku 1990 utekla zpět do Švýcarska se svou tehdy malou dcerou. Její příběhy jsou podle skutečné události, které sama zažila.\n\n\n\n"}
{"id": "113915", "url": "https://cs.wikipedia.org/wiki?curid=113915", "title": "Sendražice", "text": "Sendražice\n\nObec Sendražice () se nachází v okrese Hradec Králové, kraj Královéhradecký. Žije zde obyvatel.\n\nOkolní krajina byla osídlena už v pravěku. Pří výstavbě cesty a polderu ve střední části vesnice byla archeologickým výzkumem prozkoumána část sídliště z mladší doby bronzové, které ve 13.–10. století před naším letopočtem obývali příslušníci lužické kultury. Stopy dalšího osídlení byly odkryty během záchranného archeologického výzkumu před stavbou dvou rodinných domů na jaře roku 2019. Výzkum odhalil polykulturní lokalitu, na které nejstarší nález žárového hrobu lidu kultury s nálevkovitými poháry pochází z eneolitu. Většina objektů na sídlišti vznikla v době halštatské a významný nález šesti hrobů je datován do počátku 6. století v doby stěhování národů. Kromě jiného nalezeny v nich byl nalezen železný meč, dvě zlaté spony vykládané polodrahokamy a také velmi vzácné pozůstatky textilu.\n\nPrvní písemná zmínka o vesnici pochází z roku 1297.\n\n\n"}
{"id": "113917", "url": "https://cs.wikipedia.org/wiki?curid=113917", "title": "Česká Metuje", "text": "Česká Metuje\n\nObec Česká Metuje (německy \"Böhmisch Matha\") se nachází v okrese Náchod, kraj Královéhradecký. Žije zde  obyvatel.\n\nV obci se nachází památný strom – Berkova lípa.\n\n\nPrvní písemná zmínka o obci pochází z roku 1406.\n\n\n100 metrů od hranic vesnice je vybudován robotický kravín s kapacitou až 400 kusů dobytka.\nPro obsluhu za normálního provozu je potřeba maximálně dvou lidí.\n\n"}
{"id": "113918", "url": "https://cs.wikipedia.org/wiki?curid=113918", "title": "Petrohrad (okres Louny)", "text": "Petrohrad (okres Louny)\n\nPetrohrad () je obec v okrese Louny v Ústeckém kraji. Žije v ní obyvatel. Vesnice se nachází v nadmořské výšce 361 metrů.\n\nNázev obce se odvozuje od jména Petra z Janovic, který byl majitelem zdejšího panství v letech 1358 – 1371 a který je považován za zakladatele zdejšího hradu Petrohradu (\"Petršpurku\"). Petr z Janovic v roce 1374 skoupil okolní statky a ty od onoho roku vlastnili jeho synové Purkart, Jenec, Jetřich a Petr.\n\nRoku 1483 odkoupili od pánů z Janovic hrad Petrohrad a okolní panství Guttenštejnové. Později v důsledku sňatku přešel tento majetek na rod Libštejnských z Kolowrat. Držitel Petršpurku začal již v roce 1559 budovat pod hradem renesanční zámek coby nové panské sídlo.\n\nV roce 1622 zámek koupil za 98 000 kop míšeňských Heřman Černín z Chudenic. V držení tohoto roku byl tento majetek až do poloviny 20. století – Černínové zde sídlili až do května roku 1945.\n\nV roce 1895 došlo ke spojení obcí Chlumčany a Petrohrad (Petršpurk) pod společným názvem Petrohrad. V roce 1938 byl Petrohrad spolu s okolními obcemi na základě Mnichovské dohody připojen k Německé říši. V roce 1960 bylo rozhodnuto o administrativním spojení obcí Petrohrad, Černčice a Bílenec. Na základě rozhodnutí vyšších orgánů byla v roce 1981 tato obec zrušena a následně připojena ke Kryrům. Po roce 1989 usilovali občané o navrácení k původnímu stavu a od roku 1990 je Petrohrad opět samostatnou obcí.\n\nPodobně, jako je spjata historie vsi Petrohradu s místním hradem, stejně byl v minulých staletích spojen i osud vsi Bílence se zdejším hradem Šprymberkem a rodem pánů z Janovic.\n\nPo skončení druhé světové války se zámek dostal do vlastnictví státu a byl prohlášen památkovým objektem. Až do roku 1952 spravovalo jedno křídlo budovy ministerstvo zemědělství. Druhá část objektu sloužila jako zázemí výcvikového střediska pro parašutisty, které zde zřídilo ministerstvo školství a tělovýchovy.\n\nPoté zde bylo z podnětu hlavního psychiatra ČSR doc. MUDr. J. Prokůpka založeno léčebné psychiatrické zařízení s 200 lůžky a v březnu roku 1952 sem byli umístěni první pacienti. Psychiatrická léčebna Petrohrad má od roku 2003 kapacitu 150 lůžek.\n\n\nObecní úřad v Petrohradě vydává místní zpravodaj, který pod názvem \"Lunaria\" vychází pravidelně každý měsíc. Zpravodaj obsahuje nejen informace o aktuálních událostech, ale také detailní popis jednotlivých míst a objektů na území obce.\n\n\nPetrohradské skály, které se nacházejí na katastru obce v okolí zříceniny hradu Petrohrad (Petršpurk), jsou vyhlášenou horolezeckou lokalitou. Zdejší stěnky, věžičky a balvany jsou maximálně 10–15 metrů vysoké a jsou tvořeny hrubozrnnou žulou. Žulové balvany v této oblasti skýtají především ideální podmínky pro provozování boulderingu. V jarním období je každoročně v Petrohradě pořádáno pod názvem \"Petrohradské padání\" soutěžní setkání vyznavačů tohoto sportu.\n\n\n"}
{"id": "113919", "url": "https://cs.wikipedia.org/wiki?curid=113919", "title": "Písek (okres Hradec Králové)", "text": "Písek (okres Hradec Králové)\n\nObec Písek () se nachází v okrese Hradec Králové, kraj Královéhradecký. Žije zde obyvatel.\n\nPrvní písemná zmínka o obci pochází z roku 1386.\nV katastru obce se mj. nachází stáje Ostrov s chovem koní Kinských, založeným roku 1832 hrabětem Oktaviánem Josefem Kinským. Stáje vlastní rod hrabat Kinských.\n\n"}
{"id": "113920", "url": "https://cs.wikipedia.org/wiki?curid=113920", "title": "Lišice (okres Hradec Králové)", "text": "Lišice (okres Hradec Králové)\n\nObec Lišice () se nachází v okrese Hradec Králové, kraj Královéhradecký. Žije zde obyvatel.\n\nMezi obcemi Nepolisy, Lužec nad Cidlinou a Lišice je umístěn radar české armády typu RAT 31-DL, který je součástí společného a integrovaného systému protivzdušné obrany členských států NATO (NATINADS).\n\nPrvní písemná zmínka o obci pochází z roku 1394.\n\n"}
{"id": "113921", "url": "https://cs.wikipedia.org/wiki?curid=113921", "title": "Otvovice", "text": "Otvovice\n\nObec Otvovice se nachází v okrese Kladno, kraj Středočeský, necelých 5 km jihozápadně od Kralup nad Vltavou a 15 km severovýchodně od Kladna; železniční stanice na trati 093, spojující tato dvě města, je situována téměř uprostřed vsi. Žije zde obyvatel.\n\nOtvovice, původně \"Otvojice\" nebo \"Utvojice\" (z předpokládaného, ale jinak nedoloženého, osobního jména *\"Otvoj\"), je z nejstarších a největších osad na Kralupsku. Od pradávna se nalézá v údolí Zákolanského potoka. Původ jména je odvozen od základu rodu Otvoviců. Narodila se zde Lucie Bílá, která zde žije se synem.\n\nPrvní písemná zmínka o Otvovicích pochází z roku 1228, kdy Anežka Přemyslovna, abatyše pražského kláštera, potvrdila, že Otvovice mají platit desátek klášteru sv. Jiří na Hradčanech. Ve středověku patřily Otvovice převážně církevním držitelům. V roce 1420 měli obec husitští vladykové. V 15. století náležely k panství Buštěhrad, v 16. století ke Zvoleněvsi, v 17. století k Mikovicům a od roku 1669 opět ke Zvoleněvsi, a to až do zrušení poddanství.\n\nOtvovští zaměstnávali se především rolnictvím a dále se zde usazovali řemeslníci potřební pro zemědělství. Dále se zde usadili tesař, truhlář, zámečník, zednický mistr. Vše co místní obyvatelé potřebovali ke své existenci. Koncem 17. století se začalo s otvíráním kamenouhelných dolů a do obce se přistěhovali nejen horníci, ale také skláři a charakter obce se začal měnit na zemědělsko-průmyslový. Dostatek uhlí, vycházejícího k povrchu ve svahu údolí, zapříčinil otevření sklářské huti v roce 1802 nad hájem, u cesty k Trněnému Újezdu – Mariin domov. Aby se nemuselo uhlí transportovat nahoru na kopec, zřídila se v roku 1815 huť u dolů v údolí a nazvána Dubodol. Sklářská výroba v nové huti se rozvíjela a sice v útlumu, existuje dodnes.\n\nObec si postavila v roce 1859 svoji školu, kterou rozšířila v letech 1888 a 1889. Tato svému účelu, po modernizacích, slouží dodnes.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Otvovice \"(1219 obyvatel, poštovní úřad, telegrafní úřad, četnická stanice, sbor dobrovolných hasičů)\" byly v roce 1932 evidovány tyto živnosti a obchody: lékař, autodoprava, cihelna, důl Jan, 2 holiči, 6 hostinců, 2 kapelníci, kolář, konsum Svépomoc, 2 kováři, krejčí, 2 mlýny, 2 obuvníci, pekař, porodní asistentka, 9 rolníků, 2 řezníci, sedlář, sklárna Morawetz Söhne, 8 obchodů se smíšeným zbožím, 4 švadleny, 3 trafiky, 3 vápenky, zahradnictví.\n\n\n\n\n\n"}
{"id": "113922", "url": "https://cs.wikipedia.org/wiki?curid=113922", "title": "Libovice", "text": "Libovice\n\nObec Libovice (j. č., tedy: \"ta Libovice, do Libovice, v Libovici\") se nachází v okrese Kladno, kraj Středočeský, rozložena nad Byseňským potokem zhruba 5 km západně od Slaného a 12 km severozápadně od Kladna. Žije zde obyvatel.\n\nPrvní písemná zmínka o obci pochází z roku 1250. Od roku 1623 v majetku vrchnosti ze Smečna. Od roku 1789 se u obce těžilo uhlí. V roce 2014 zde žilo 348 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Libovice \"(453 obyvatel)\" byly v roce 1932 evidovány tyto živnosti a obchody: 2cihelny, důl Jiřina, družstvo pro rozvod elektrické energie v Libovici, holič, 3 hostince, kolář, 2 kováři, krejčí, 3 obchody s  mlékem, mlýn, pila, 5 rolníků, řezník, sadař, sedlář, 4 obchody se smíšeným zbožím, trafika, 2 zámečníci.\n\n\n\n\n"}
{"id": "113923", "url": "https://cs.wikipedia.org/wiki?curid=113923", "title": "Kutrovice", "text": "Kutrovice\n\nObec Kutrovice se nachází 6 km severozápadně od Slaného v okrese Kladno, kraj Středočeský. Žije zde obyvatel. Vsí protéká Bakovský potok, přes který v bezprostředním jihozápadním sousedství Kutrovic vyvýšeným mostem přechází silnice I. třídy č. 7 z Prahy do Chomutova.\n\nPrvní písemná zmínka o vsi pochází z roku 1366.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kutrovice \"(254 obyvatel)\" byly v roce 1932 evidovány tyto živnosti a obchody: cihelna, kolář, mlýn, pekař, obchod se smíšeným zbožím, švadlena, 2 trafiky.\n\nVýznamnější památky v Kutrovicích nejsou. Na návsi v jižní části vsi se nachází obdélná pozdně barokní kaplička z poloviny 19. století; v jejím západním sousedství představují pozůstatky regionálně typické lidové architektury první půle 19. století dva zděné patrové domy s pavlačemi čp. 2 a čp. 5. Mohutný kaštan (jírovec maďal), rostoucí vedle požární zbrojnice na jižním okraji Kutrovic, figuruje i v obecním znaku.\n\n\n\n"}
{"id": "113924", "url": "https://cs.wikipedia.org/wiki?curid=113924", "title": "Bílichov", "text": "Bílichov\n\nBílichov (dříve též \"Bilichov\" či \"Bělichov\") je obec v nejseverozápadnějším cípu okresu Kladno ve Středočeském kraji, asi 20 km severozápadně od Kladna a 14 km západně od Slaného. Žije zde obyvatel.\n\nPrvní písemná zmínka o obci pochází z roku 1407.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Bílichov \"(403 obyvatel)\" byly v roce 1932 evidovány tyto živnosti a obchody: hospodářské družstvo malozemědělců, paromláticí družstvo, 2 hostince, kovář, 2 krejčí, obuvník, pohřební ústav, pila, řezník, 3 obchody se smíšeným zbožím, tesařský mistr, trafika, truhlář, velkostatek Kinský.\n\n\n\n\nObec leží v Přírodním parku Džbán, na jejím lesnatém katastru se nachází několik maloplošných chráněných území:\n\nBílichovským údolím a obcí protéká Zlonický potok, na kterém je soustava čtyř rybníků: (proti proudu) Velký bílichovský rybník a Malý bílichovský rybník se známkami zanedbané údržby a zrekonstruované Druhý a Třetí rybník. Povrchové vody větší části zastavěného území obce odvodňuje bezejmenný levobřežní přítok Zlonického potoka, na jehož počátku byla zbudována požární nádrž.\n\nSeverní částí katastru obce ještě protékají Zichovecký a Samotínský potok.\n\n"}
{"id": "113925", "url": "https://cs.wikipedia.org/wiki?curid=113925", "title": "Joliet Prison", "text": "Joliet Prison\n\nJoliet Prison bylo vězení, postavené nedaleko města Joliet ve státě Illinois v USA, funkční od roku 1858 do roku 2002.\nVězení bylo postaveno lidmi na nucených pracích za celkovou cenu 75 000 dolarů a poskytlo místo pro 761 vězňů. Otevřeno bylo v roce 1858. V době vzniku to byla největší věznice v zemi a její design se stal vzorem pro mnohá vězení v USA. Prvních 53 vězňů se sem „nastěhovalo“ v květnu 1858. Dva kriminální vězni a váleční zajatci zde byli zavření i během Občanské války. Do roku 1872 počet vězňů dosáhl čísla 1239, což je opravdu rekordní číslo pro jedno vězení.\n\nOd roku 1870 mělo vězení pracovní smlouvy s místními obchody. Vězení se pomalu přizpůsobovalo změnám. V roce 1910 v celách nebyla žádná umyvadla ani toalety a budování blízké věznice Statevill v roce 1917 znamenalo rychlé uzavření Joliet Prison. Počet vězňů dosáhl vrcholu v roce 1990 a to čísla 1300 a v roce 2000 to bylo 1156, ačkoli kapacita byla zvýšena na 1300 mezi roky 1999 - 2000, z předešlých 1180. V roce 2000 zde pracovalo 541 lidí a vězení mělo roční rozpočet 333,8 milionu dolarů.\n\nDo roku 1990 vězení fungovalo jako mezivězení státu Illinois, kde se přidržovali vězni na méně než měsíc a takto zde prošlo přes 20 000 vězňů za rok. Joliet Prison bylo uzavřeno v únoru 2002. Rozpočtové škrty a zastaralé a nebezpečné vybavení bylo hlavním důvodem. Všichni vězni a personál byli přemístěni do nově postavené věznice Stateville, dalšího vězení s maximální ostrahou v Joliet. Z Joliet Prison se stalo přijímací centrum vězňů až do března 2004.\n\nTV stanice Fox ve zdejší staré části natáčela seriál Útěk z vězení.\n"}
{"id": "113926", "url": "https://cs.wikipedia.org/wiki?curid=113926", "title": "Knovíz", "text": "Knovíz\n\nObec Knovíz se nachází v okrese Kladno, kraj Středočeský, zhruba 8 km severoseverovýchodně od Kladna a 4 km jihovýchodně od Slaného. Žije zde obyvatel.\n\nPrvní písemná zmínka o Knovízi pochází z roku 1088, kdy vlastnila pozemky ve vsi (\"in Knouizi villa\") vyšehradská kapitula. Název se odvozuje od osobního jména \"Knovid\" a znamená tedy „Knovidův“ (majetek, dvůr apod.). V roce 2016 zde žilo 569 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Knovíz \"(737 obyvatel, telegrafní úřad)\" byly v roce 1932 evidovány tyto živnosti a obchody: autodílna, 2 autodopravci, 4 cihelny, 2 obchody s dobytkem, 2 holiči, 4 hostince, 2 koláři, konsum Včela, kovář, malíř pokojů, 2 mlýny, 2 obchody s ovocem a zeleninou, pekař, obchod s pleteným zbožím, 3 rolníci, řezník, 6 obchodů se smíšeným zbožím, 2 švadleny, stavební družstvo, 2 trafiky, 2 truhláři, 2 obchody s uhlím, zahradnictví.\n\n\nPodle obce je pojmenovaná knovízská kultura, jejíž pozůstatky byly objeveny roku 1892 v lokalitě \"Na hrudném\", severozápadně od Knovíze. Při severovýchodním okraji vsi se v zalesněné stráni přímo nad posledními domy táhne pás pískovcových skalek, v němž vyniká bizarní útvar, skalní dvojvěž nazývaná \"Husova kazatelna\" či \"Husova skála\".\n\nV Knovízi se narodil český politik 19. století Alois Pravoslav Trojan; v bývalém kině uprostřed vsi má svůj ateliér filmař Jan Švankmajer.\n\n"}
{"id": "113927", "url": "https://cs.wikipedia.org/wiki?curid=113927", "title": "Líský", "text": "Líský\n\nObec Líský se nachází v okrese Kladno, kraj Středočeský, necelých 12 km zsz. od Slaného. Žije zde obyvatel.\n\nPrvní písemná zmínka o obci pochází z roku 1616.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\n\n\n\n"}
{"id": "113929", "url": "https://cs.wikipedia.org/wiki?curid=113929", "title": "Ledce (okres Kladno)", "text": "Ledce (okres Kladno)\n\nObec Ledce se nachází v okrese Kladno, kraj Středočeský. Žije zde obyvatel. Obec se rozprostírá v mírné kotlině na území přírodního parku Džbán a patří k ní i bývalé lázně Šternberk. Blízké lesy tvoří podkovu, která se táhne z jižní strany přes západ až na stranu severní. Na východě se roztahuje tato kotlina do široké slánské nížiny.\n\nNa území obce Ledce se nacházela různá prehistorická osídlení, což dosvědčují nálezy koster, které ležely skrčené v hrobech obloženými kameny spolu s nádobkami, kamennými dláty či jantarovými korálky. Byly zde nalezeny také dláto z doby bronzové, náramky, únětická jehlice, další jehlice ale také tři svitky zlata.\n\nDíky velkému počtu vesnic s názvem Ledce není přesně jasné, jak je tato vesnice stará. Název obce nejspíše vznikl zdrobnělinou nebo také zmenšením slova \"lado\" nebo \"lada\", neboli pustá, nezoraná země – malá lada či od ledu. Vesnice přitom během let prodělala několik změn názvu, dostala jména jako Leden, Ledeč, Ledec či Ledetz.\n\nPrvní písemná zmínka o obci nicméně pochází z roku 1400 jako ves Prokopa z Ledců, který roku 1403 přesídlil na Levý Hradec. Poté ves získal Petr Kočvara a po něm zdědil tvrz a ves jeho syn Václav z Ledců. V letech 1437–1439 se stal majitelem Ledce Otík z Bysně. Součástí obce je osada Šternberk, ve které vlastníci panství – rod Martiniců ze Smečna – zřídili v 19. století lázně.\n\nPo roce 1524 již Martinicům patřily i vlastní Ledce, a to až do roku 1945. Mezi Ledcemi a osadou Šternberk byla vybudována tvrz zvaná Dvořiště. Stávala na místě hráze rybníka Zikaňák, v současnosti však po tvrzi zbyly jen písemné důkazy. Kaple sv. Jana Křtitele na návsi je z roku 1782 a byla rozšířena a pseudorománsky upravena roku 1866 Achille Wolfem. Tohoto roku se také do obce dostali i vojáci bojující v prusko-rakouské válce, před kterými se ledecké obyvatelstvo běželo ukrýt do blízkých lesů. Po delší době, když se vrátili zpět do obce, čekali na ně vojáci u již zmíněné kapličky a tak jim zdejší ženy připravily pár chudých jídel, aby snad návštěvu poctily. Do dnešní doby se zde zachovala i jména, jež doprovázejí obec už od založení, jako například Beran, Beránek, Černý, Čížek, Král, Krček, Kott a Sedláček.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Ledce \"(624 obyvatel)\" byly v roce 1932 evidovány tyto živnosti a obchody: 4 holiči, 2 krejčí, 1 kovář, 1 mlýn, 2 obuvníci, 1 podlahář, 1 rolník, 1 řezník, 3 obchody se smíšeným zbožím, 1 spořitelní a záložní spolek pro Ledce-Šternberk, 3 švadleny, 1 trafika a 1 zahradnictví.\n\nV obci Ledce \"(472 obyvatel)\" byly v roce 2006 evidovány tyto živnosti a obchody: 1 obchod se smíšeným zbožím, 1 malé pohostinství, 1 kadeřnictví, 1 truhlářství, 1 zemědělské družstvo AGRA s. r. o., 1 pension a 1 sportoviště s tenisovými kurty.\n\nPoslední den v dubnu se na zdejším hřišti pálí oheň, na kterém je tradičně spálena čarodějnice. V květnu se pořádají Staročeských májí. Po obci jde průvod a v jeho čele jde několik zástupců mužské vesnické populace a vyvádějí svobodné dívky, se kterými tancují. Večer se pak koná poražení krále a následná hudební zábava v hostinci. Obecní úřad Ledce v červnu pořádá „Den dětí“. K obci také neodmyslitelně patří výstava, kterou v září pořádají Ledečtí zahrádkáři. Vystavují se zde různé suché vazby z květin, dále pak zelenina, ovoce či kuriózní tvary plodů.\n\nV obci vychází čtvrtletník, \"Ledečák\", který informuje zdejší občany o aktuálním dění, chystaných akcí, historii, ale taktéž dává prostor začínajícím básníkům. Vedoucím redaktorem je Jan Maňas a spolu s ním do časopisu píší např. PhDr. Jiří Šíma, DrSc., Hana Vavřincová, Růžena Stárková. Časopis vychází v obci zdarma, v černobílém provedení a dále díky aplikaci Issuu na internetu.\n\nV obci jsou dva spolky:\n\nV minulosti zde působilo Hnízdo Kosů, zdravotnický spolek, spolek žen, Sokolové, Sbor Hasičů apod.\n\nMezi Ledcemi, Řisutami a Přelící je 8 až 11 slepencových kamenů, které mají výšku 40 až 90 cm. Společně vytváří ohnutou kamennou řadu, ve které sedm kamenů stojí a ostatní leží nebo jsou jinak křivě postaveny. Nejspíše se jedná o středověké hraniční kameny. Mezi nejznámější kameny jsou považovány dva větší menhiry, které byly odcizeny jistými občany právě z obce Ledce. Postupem doby však vědci nacházejí v této lokalitě další a další menhiry.\n\nV budově bývalé školy u rybníka z roku 1897 sídlí od roku 2005 Malé asijské muzeum, které se specializuje na tradice a současnost poznávání vybraných zemí Asie. Muzeum se dále věnuje i obci, a proto zde zřídilo pamětní síň obce Ledce a bývalých lázní Šternberk. Muzeum má na starosti PhDr. Jiří Šíma, DrSc., a jeho ředitelkou je MgA. Baldandorj Ariunzul. Dále je toto muzeum jediné v ČR, které se asijskou kulturou natolik zabývá.\n\nMuzeum je umístěno v bývalé ledecké škole, kterou si pronajal Klub Asia-Pražská jurta. Jejím předním představitelem je mongolista a sinolog Jiří Šíma.\n\nExpozici je zde od roku 2007 a zachycuje výběr historie a současnosti vztahů České republiky k vybraným asijským zemím a oblastem Ruska, středoasijským republikám, Mongolsku, oběma korejským republikám, Japonsku a Vietnamu. Menší část muzea je věnována historii a současnosti obce Ledce včetně bývalých lázní Šternberk (tedy Pamětní síň obce Ledce a bývalých lázní Šternberk).\n\nKrom bohaté odborné knihovny a řady materiálů v muzeu pořádají přednášky. Občasně se zde vyučuje mongolština, čínština a připravují různé kulturní programy.\n\nStojí tu trvale i dvě mongolské jurty a jedna kazašská, v nichž si může návštěvník prohlédnout běžné zařízení i originální nástroje denního používání v porovnání chudší i bohatší rodiny.\n\nV Malém asijském muzeu každý měsíc či po předchozí domluvě se konají přednášky. Přednášky se zabývají asijskými tradicemi nebo Ledeckou historii. Svou přednášku zde měla například sinoložka Ivana Bakešová či Zlata Černá.\n\nMezi zajímavé objekty v obci patří dům čp. 3, který je ozdoben kamennou deskou s vytesaným reliéfem „Kladení Krista do hrobu“ ze 16. století. Dále také dům čp. 24, který je postaven v barokním stylu, nověji obnovený ze zachovalým barokním štítem na obytné budově a barokní bránou. Centrum obce (náves) a cesta směrem dolů k nynějšímu hřišti je lemována Selskými staveními. Zde pobývali zámožní sedláci, kteří vlastnili velká pole kolem obce Ledce. Ve 20. století byla cesta od návsi ke hřišti lemovaná hrušněmi. Po dozrání hrušek chodili obyvatelé a postupně očesávali tyto stromy. Tento zvyk však úplně vymizel, protože hrušně byly pokáceny. Na jejich místě byly vysázeny mladé stromky.\n\nObec obsahuje tři hospody. Jedna je v objektu bývalého stadionu u hřiště. Druhá funguje i jako občerstvení u tenisových kurtů. Třetí nově vznikla z hasičského domu, kde zabrala místo původního účelu budovy. Ovšem stará hospoda, ve které byla historie pohostinství dlouhá, chátrá. Historie tohoto domu je velice bohatá a leží v původním, nejstarším centru obce. Ovšem, obec ji prodala soukromému majiteli a od této doby se tento objekt předává mezi těmito majiteli a dům je už v dezolátním stavu.\n\nObec se může pochlubit nezvykle velkým počtem rybníků. Nacházejí se zde čtyři rybníky, z toho jeden chovný. Cestou do vesnice Hradečno leží rybník Hrádek s rozlohou 1,9 ha. Tento rybník je rybáři velice vyhledávaný pro okolní klidnou atmosféru. Pár metrů od návsi leží návesní rybník, který odtéká do rybníka Zikaňák. Odtud teče voda Šternberským potokem, který pramení pod Novou Studnicí proudí do rybníka jménem Šternberk. Rybník Šternberk byl dříve využíván jako zásobárna ledu do Smečenského pivovaru. Šternberský potok se pak dále klikatí krajinou až k městu Slaný, kde se vlévá do potoka Červeného. Dále vesnicí protéká kromě již zmíněného potoka Šternberského potok Muclavský a Drnecký.\n\nObec Ledce má nejvíce památných stromů na Slánsku.\nTyto dva duby se nacházejí v lokalitě, kde je mnoho staletých dubů, avšak jen tyto dva jsou chráněny.\n\nObcí je vedena zelená turistická trasa, která se prolíná s modrou a žlutou stezkou.\n\n\n\n\n"}
{"id": "113930", "url": "https://cs.wikipedia.org/wiki?curid=113930", "title": "Hostouň (okres Kladno)", "text": "Hostouň (okres Kladno)\n\nObec Hostouň se nachází šestnáct kilometrů západně od centra Prahy, v okrese Kladno ve Středočeském kraji. Žije zde  obyvatel. V posledních letech počet obyvatel obce mírně vzrůstá, hlavně díky výstavbě rodinných domů. Zájem o bydlení v Hostouni roste hlavně z důvodu poměrně výhodné polohy nedaleko Prahy. Přesto současný počet obyvatel není zdaleka nejvyšší v celé historii obce – např. v roce 1930 žilo v Hostouní 1352 obyvatel.\n\nPojmenování obce je odvozeno od jména majitele původního dvora. Majitel se jmenoval Hostún a přivlastňovací příponou vzniklo jméno Hostounův dvůr a posléze Hostouň. Název obce se uvádí v jednotném čísle ženského rodu (tedy \"ta Hostouň\").\n\nPrvní písemná zmínka o vesnici pochází z roku 1294, v té době patřila ke statkům pražského purkrabství. Za svou více než 700 let dlouhou historii vlastnilo obec velké množství majitelů, často některý z nich držel pouze část, nejčastěji dvůr s tvrzí. Nejvýznamnějším dvorem s tvrzí byl Šafránov, jeho pozůstatky, byť již v značně chatrném stavu, jsou patrny dodnes.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hostouň u Prahy \"(1352 obyvatel, poštovní úřad, telegrafní úřad, telefonní úřad, četnická stanice, katol. kostel, sbor dobrovolných hasičů)\" byly v roce 1932 evidovány tyto živnosti a obchody: lékař, biograf Sokol, 2 cihelny, drustvo pro rozvod elektrické energie v Hostouni, hodinář, 2 holiči, hospodářské družstvo pro zužitkování pražských odpadků, 5 hostinců, 2 kapelníci, kolář, konsum Včela, 3 kováři, 3 krejčí, obchod s kůžemi, továrna na kůže, surové kůže, 2 malíři pokojů, 4 obuvníci, obchod s ovocem a zeleninou, palivo, 3 pekaři, 2 pohřební ústavy, 15 rolníků, 4 řezníci, 3 sadaři, sedlář, sklenář, 9 obchodů se smíšeným zbožím, stavitel, 2 továrny na stroje, švadlena, tesařský mistr, 2 trafiky, 2 truhláři, 2 velkostatky.\n\nPodél části východní hranice katastrálního území protéká Dobrovízský potok, jehož koryto a břehy jsou chráněné jako přírodní památka Zákolanský potok.\n\nSeverovýchodně od středu vesnice rostou u Kladenské ulice Jasany v Hostouni – mohutné jasany ztepilé staré přibližně 165 let a chráněné jako památné stromy.\n\nVývoj počtu obyvatel v Hostouni a počet domů udává tabulka:\nV Hostouni sídlí 1. stupeň (1. až 5. třída) základní školy. Ve školním roce 2013−2014 navštěvovalo školu 42 žáků ve třech třídách, 1. ročník samostatně, 2. a 3. resp. 4. a 5. ročník společně. Školu navštěvují děti z Hostouně a z Dobrovíze. Mateřská škola, která v obci sídlila po dlouhá léta, byla přestěhována do sousední Dobrovíze. V Hostouni zůstala pouze jedna třída v budově základní školy jako detašované pracoviště. V základní škole je v provozu školní jídelna, která slouží i pro školu mateřskou.\n\nKnihovna je v obci nepřetržitě od roku 1890, kdy byla založena čtenářská beseda. Umístění knihovny se v průběhu let několikrát měnilo, v roce 1968 byla přestěhována do budovy tehdejšího Místního národního výboru, kde je dodnes. Knihovní fond čítá asi 2700 titulů, je možné si objednat knihu ze Středočeské vědecké knihovny Kladno. Asistovaný přístup na Internet je zdarma. V knihovně se během roku konají různé pravidelné akce jako besedy, bazary knih, výstavy výtvarných děl žáků místní školy, pasování prvňáčků na čtenáře apod.\n\nCílem sdružení \"Šance Udělat Trochu Radosti o.s.\" (zkráceně \"ŠUTR o.s\") je pořádání kulturních, společenských, sportovních a vzdělávacích akcí pro děti i dospělé. Bylo založeno v roce 2008, v roce 2011 mu byla udělena akreditace Ministerstva školství, mládeže a tělovýchovy a stalo se tak akreditovanou vzdělávací institucí.\n\nSdružení podporuje i dlouholetou tradici divadelnictví v obci. Jeho součásti je divadelní ochotnický spolek \"Mošna\" (\"Myšmaš Opravdu Šíleně Nadšených Amatérů\"). Prvním počinem bylo nastudování hry Jana Drdy Dalskabáty, hříšná ves aneb Zapomenutý čert v roce 2008. Představení se konají v místním kulturním domě.\n\nDalším kulturním spolkem jsou \"Hostouňští nadšenci,\" kteří pořádají různé kulturní akce jako karnevaly, mikulášské zábavy, vánoční setkání apod. Oblíbenou akcí je Dětský bazar, v němž je možno dát do prodeje nebo naopak nakoupit různé dětské oblečení a boty, hračky, kočárky, kola, prostě vše co souvisí s dětmi.\n\nO Vánocích se konají setkání u kostela, tradicí je každoroční přivezení Betlémského světla.\n\nSpolkem trochu jiného typu je \"Baráčnická obec Sulevice\", která působí společně v Hostouni a Dobrovízi. Zaměřuje na zachování venkovských tradic, jeho členové se mezi sebou oslovují \"Sousede\" a \"Tetičko\", jak tomu bylo tradicí v 18. století, volí mezi sebou Rychtáře, Syndika, Drába, Ponocného apod. V současnosti je členem tohoto sdružení 274 občanů Hostouně a Dobrovíze. Jméno obce Sulevice je převzato od vesnice zaniklé v období třicetileté války, která ležela nedaleko od Hostouně směrem na Pavlov.\n\nDominantním sportem v obci je fotbal. Fotbalový oddíl Sokol Hostouň byl založen v červenci 1927, tehdy pod názvem \"Čechie Hostouň\". Už v roce 1922 vznikl klub \"SK Hostouň\", ale jeho činnost byla po dvou letech ukončena. V roce 2016 oddíl dosáhl největšího úspěchu své historie, když v krajského přeboru obsadil 2. místo a jako první venkovský klub z okresu Kladno postoupil do Divize.\n\n\nHostouň měla zejména v 18. a 19. století početnou a poměrně významnou židovskou komunitu. Roku 1852 je zde doloženo 64 židovských rodin, které zde měly vlastní synagogu (zbořena po roce 1950, částečně v torzálním stavu dochována a adaptována k obytným účelům; nachází se severně od kostela v ulici PodJudengemeinden Böhmens in Vergangenheit und Gegenwart</ref>. Světoznámý pražský rabín Ezechiel Landau ve svém díle kostelem), dále vlastního rabína, košer jatka, školu. Světoznámý pražský rabín Ezechiel Landau ve svém díle zmiňuje k roku 1792 \"rabiho Natanaela z Hostouně\". Většina židovských rodin se z Hostouně začala stěhovat v druhé půlce 19. století v důsledku pozvolného zrovnoprávňování Židů v Rakousko-Uhersku, zejména do blízkého Kladna, Slaného a Prahy. Poslední doložený židovský pohřeb k roku 1932. Jedinou hmatatelnou památkou na někdejší vyýznam hostouňské židovské obce tak dnes zůstavají oba zachovalé židovské hřbitovy: Starý židovský hřbitov a Nový židovský hřbitov, cca 800 m západně od kostela. Oba v majetku Pražské židovské obce a postupně opravovány a udržovány. Z Hostouně pocházeli mj. rodinní příslušníci českožidovského spisovatele Oty Pavla či světoznámého architekta Antonína Raymonda.\n\nV Hostouni byly natáčeny scény z vypálení Lidic ve filmu Sokolovo režiséra Otakara Vávry z roku 1974. Ve filmu účinkovalo několik místních občanů jako kompars.\n\n\n\n"}
{"id": "113931", "url": "https://cs.wikipedia.org/wiki?curid=113931", "title": "Hořešovičky", "text": "Hořešovičky\n\nObec Hořešovičky se nachází v okrese Kladno, kraj Středočeský. Rozkládá se asi dvacet kilometrů severozápadně od Kladna a dvanáct kilometrů severozápadně od města Slaný. Žije zde obyvatel.\n\nPrvní písemná zmínka o obci pochází z roku 1227.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hořešovičky \"(312 obyvatel, četnická stanice)\" byly v roce 1932 evidovány tyto živnosti a obchody: cihelna, obchod s dobytkem, hostinec, kovář, obuvník, obchod s lahvovým pivem, 6 rolníků, obchod se smíšeným zbožím, trafika, truhlář, zámečník.\n\n\n\n\n"}
{"id": "113933", "url": "https://cs.wikipedia.org/wiki?curid=113933", "title": "Pletený Újezd", "text": "Pletený Újezd\n\nObec Pletený Újezd (hovorově \"Pleteňák\") se nachází v okrese Kladno, kraj Středočeský, při jihovýchodním úpatí Kožové hory, zhruba 4,5 km jižně od Kladna a 22 km západně od Prahy. Žije zde obyvatel.\n\nAsi 2 km severně od obce leží kladenské sídliště Kročehlavy, jižně od ní Braškov, Kyšice a Unhošť, na západ Velká Dobrá a na východ pak Velké a Malé Přítočno. Jižně kolem obce vede dálnice D6/E48 a východně od ní železnice Kladno – Praha.\n\nPrvní písemná zmínka o vsi pochází z roku 1354. V roce 2011 obec získala se souhlasem Ministerstva vnitra ČR znak a vlajku obce, do té doby neformálně používaný znak obce nemohl (zobrazoval rozhlednu – soukromé vlastnictví, součást CI právnické osoby) být použit, proto bylo rozhodnutím starosty Kolbeka zvolena jedna varianta. Zobrazuje plot, neboť se předpokládá, že původní název obce byl \"Plotěný Újezd\".\n\nK říjnu 2010 zde bylo trvale přihlášeno 477 obyvatel, počet domů s přiděleným č.p. byl k tomuto datu 195. V roce 2014 zde žilo 519 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Pletený Újezd \"(490 obyvatel)\" byly v roce 1932 evidovány tyto živnosti a obchody: 4 hostince, krejčí, půjčovna mlátičky, 3 obuvníci, 2 řezníci, 4 obchody se smíšeným zbožím.\n\nZastupitelstvo obce je sedmičlenné, řádných obecních voleb v říjnu 2010 se zúčastnilo cca 300 oprávněných voličů a dvě volební strany, jedna s devítičlennou a druhá s jednočlennou protestní kandidátkou. Neformální opozicí jsou občané sdružení okolo pletenak.cz, respektive www.pleteny-ujezd.cz. V obci neprobíhá činnost žádných čistě politických stran, ani tyto nejsou zastoupeny v zastupitelstvu. Samosprávu zastupuje řada komisí, funkce jsou rozděleny rovnoměrně mezi všechny členy zastupitelstva.\n\n\n\n\n"}
{"id": "113935", "url": "https://cs.wikipedia.org/wiki?curid=113935", "title": "Dobšice (okres České Budějovice)", "text": "Dobšice (okres České Budějovice)\n\nObec Dobšice se nachází v okrese České Budějovice, kraj Jihočeský, zhruba 5 km východně od Týna nad Vltavou. Žije zde obyvatel.\n\nPrvní písemná zmínka o vsi (\"Dobršice\") pochází z roku 1437. Jak patrno, původní podoba názvu, odvozená od osobního jména \"Dobrcha\", zněla Dobršice. Kvůli snazší výslovnosti došlo k postupné změně v Dobčice (17. stol.) a nakonec v Dobčice (18. stol.). V minulosti ke katastru obce náležela i osada Hněvkovice na pravém břehu Vltavy, která byla v období komunistického režimu připojena k problematicky zjistitelnému datu ke katastru bývalé obce Hněvkovic na levém břehu Vltavy.\n\nNa nedalekém statku Branovice se narodil překladatel z maďarštiny František Brábek (1848-1926).\n\n\n"}
{"id": "113936", "url": "https://cs.wikipedia.org/wiki?curid=113936", "title": "Nebovidy (okres Kolín)", "text": "Nebovidy (okres Kolín)\n\nObec Nebovidy (německy \"Nebowid\", \"Nebewige\" (1268)) se nachází v okrese Kolín, kraj Středočeský asi 5 km jižně od Kolína. Žije zde obyvatel. V roce 2011 zde bylo evidováno 266 adres. Součástí obce je i vesnice Hluboký Důl.\n\nNebovidy je také název katastrálního území o rozloze 4,76 km.\n\nPrvní písemná zmínka o obci pochází z roku 1268.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Nebovidy \"(přísl. Hluboký Důl, 971 obyvatel, katolický kostel)\" byly v roce 1932 evidovány tyto živnosti a obchody: holič, hospodářské strojní družstvo, 4 hostince, 2 koláři, kovář, malíř pokojů, 2 mlýny, pekař, 6 rolníků, řezník, 5 obchodů se smíšeným zbožím, trafika, velkostatek, zednický mistr.\n\nDopravní síť\n\nVeřejná doprava 2011\n\n\n"}
{"id": "113937", "url": "https://cs.wikipedia.org/wiki?curid=113937", "title": "Světí", "text": "Světí\n\nObec Světí () se nachází v okrese Hradec Králové, kraj Královéhradecký, 7 km na sever od města Hradec Králové. Žije zde obyvatel.\n\nPrvní písemná zmínka o obci pochází roku 1360.\n\n\n"}
{"id": "113938", "url": "https://cs.wikipedia.org/wiki?curid=113938", "title": "Běloky", "text": "Běloky\n\nObec Běloky se nachází v okrese Kladno, kraj Středočeský, v údolí Zákolanského potoka přibližně osm kilometrů východně od Kladna a 15 km zsz. od centra hlavního města Prahy. Žije zde obyvatel.\n\nPrvní písemná zmínka o vesnici pochází z roku 1257.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Běloky \"(245 obyvatel)\" byly v roce 1932 evidovány tyto živnosti a obchody: nákladní autodoprava, 2 hostince, krejčí, mlýn, 2 rolníci, obchod se smíšeným zbožím, trafika.\n\nKatastrálním územím protéká Zákolanský potok, jehož koryto a břehy jsou chráněny jako přírodní památka Zákolanský potok.\n\n\n\n"}
{"id": "113939", "url": "https://cs.wikipedia.org/wiki?curid=113939", "title": "Doksy (okres Kladno)", "text": "Doksy (okres Kladno)\n\nDoksy jsou obec v okrese Kladno ve Středočeském kraji. Rozkládají se asi šest kilometrů jihozápadně od Kladna. Žije zde obyvatel.\n\nPrvní zmínka o obci pochází z roku 1352 jako o vesnici na chebské cestě nad potokem Lodenickým. Poprvé písemně zmiňována roku 1385, kdy byl jejím pravděpodobným vlastníkem Jakoubek z Dokes (\"Jacubconi de Dokzie\"). V místech okolo nynější kapličky stával statek s tvrzí, která se postupně stala vladyckým sídlem, tvrz zanikla v cca 16. století. Doksy po roce 1398 vlastnil Bedřich z Ervěnic, po roce 1413 oblíbenec Václava IV. Chval z Ovčína. Dále zdědila ves jeho manželka Markéta, poté připadly Doksy králi Ladislavu Pohrobkovi. Dalším držitelem se stal Jan Bepták z Nedvídkova a poté roku 1485 Rudolf z Nedvídkova. Tito rytíři však ve zdejší tvrzi nebydleli a ta začala chátrat. Ves byla tehdy rozdělena do dvou částí (do východní, později zvané Tachlovické a do západní, později zvané Smečenské).\n\nVe druhé polovině 19. stol. v okolí započata těžba pískovce \"Žehrovák\", následoval rozvoj kamenictví.\n\nV 16. století ji získal Zdeněk Kladenský z Kladna, po jeho smrti připadla Oldřichu Žďárskému ze Žďáru. V roce 1688 připadla k doberskému statku, který vlastnila Polyxena Ludmila Žďárská ze Žďáru, panství poté zdědil její syn Jaroslav Florián. Ten pak Doksy prodal roku 1705 hraběti Karlu Jáchymovi Bredovi k Tachlovickému panství.\n\nRoku 1732 ves koupila k Buštěhradu Anna Marie Františka Toskánská, po 9 letech přešel na vévody Bavorské, roku 1805 na rod Habsburský a po 42 letech k soukromým statkům císařským v Čechách.\n\nTento díl vsi držel Delfín Haugvic, potom jeho syn Ruprecht. Roku 1545 je prodal Jiřímu Žejdlicovi ze Šenfeldu na Zvoleněvsi. Jeho syn Ladislav při pobělohorských konfiskacích o tuto část přišel. Dne 4. února 1623 ji koupil Jaroslav Bořita z Martinic a jeho rod, nakonec byly roku 1688 také přiděleny k doberskému panství a vystřídala tedy poté stejné vlastníky jako část druhá.\n\nV obci Doksy \"(1373 obyvatel)\" byly v roce 1932 evidovány tyto živnosti a obchody: 2 nákladní autodopravy, autodrožka, 2 holiči, 6 hostinců, kolář, konsum Včela, 4 krejčí, mlýn, 3 obuvníci, porodní asistentka, pekař, 2 řezníci, 9 obchodů se smíšeným zbožím, stavební družstvo, 3 trafiky, truhlář, zámečník, 2 zedničtí mistři.\n\nDne 29. 11. 1995 udělil předseda Poslanecké sněmovny Milan Uhde obci znak. V jeho levé polovině se nachází stříbrné lekno zakončené pěti kořínky, znak rodu Bořitů z Martinic. V pravé polovině je poté válečný dobývací žebřík, znamení rodu Bredů, kteří také vlastnili část dokeského zboží.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\n28. června 2008 byla podepsána dohoda o partnerství mezi Svazem obcí Valle di Ledro (sestávajícím z obcí: Molina di Ledro, Pieve di Ledro, Bezzecca, Concei, Tiarno di Sotto a Tiarno di Sopra; od roku 2010 jsou sloučeny do jedné obce s názvem Ledro) na straně jedné a osmi českými městy a obcemi (Příbram, Všeň, Milín, Buštěhrad, Nový Knín, Ptice, Chyňava, Doksy) na straně druhé.\n\n\n"}
{"id": "113940", "url": "https://cs.wikipedia.org/wiki?curid=113940", "title": "Běleč (okres Kladno)", "text": "Běleč (okres Kladno)\n\nObec Běleč se nachází v okrese Kladno, kraj Středočeský asi 31 km západně od Prahy a 15 km jihozápadně od Kladna. Vesnice leží v CHKO Křivoklátsko. Žije zde obyvatel.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Běleč \"(533 obyvatel, četnická stanice)\" byly v roce 1932 evidovány tyto živnosti a obchody: lékař, bednář, 4 hostince, kolář, kovář, 5 krejčí, obchod s mlékem, 4 obuvníci, 5 rolníků, 2 obchody se smíšeným zbožím, trafika, truhlář.\n\n\n\n\n\n"}
{"id": "113941", "url": "https://cs.wikipedia.org/wiki?curid=113941", "title": "Cvrčovice (okres Kladno)", "text": "Cvrčovice (okres Kladno)\n\nObec Cvrčovice se nachází v okrese Kladno, kraj Středočeský, zhruba 5 km severovýchodně od centra Kladna. Žije zde obyvatel. Kromě vlastních Cvrčovic k obci náleží dvě nevelké osady, Ferdinandka a Čabárna.\n\nDominantou obce je vodárenská věž, postavená v roce 1933. V obci je větší pekárna, která dodává pečivo pro blízké Kladno.\n\nKatastrální území Cvrčovic zaujímá rozlohu 2,48 km². Na jihu a jihozápadě přiléhá k hranicím města Kladna, respektive jeho předměstí Vrapic (na jihu) a Švermova (na západě). Ze severní strany s Cvrčovicemi těsně sousedí obec Brandýsek, ze strany východní obec Stehelčeves.\n\nSama vesnice Cvrčovice se rozkládá kolem vedlejší silnice, spojující Vrapice s Brandýskem, ve vyvýšené poloze při pravé horní hraně údolí Týneckého potoka. Nadmořská výška zástavby se pohybuje od 300 do 336 m, přičemž hrana terénu na úrovni přibližně 330 m tvoří předěl mezi historickým jádrem vsi (severovýchodní část po svahu dolů) a novějšími ulicemi na horní plošině (jih a jihozápad).\n\nNejnižší místo obecního katastru leží ve výšce přibližně 281 m n. m. při pravém břehu rybníků pod osadou Čabárna (samy tamní rybníky s vodním parkem a záchranná stanice pro zvířata už ale nepatří ke Cvrčovicím, nýbrž ke Kladnu respektive Brandýsku), nejvyšší poloha o výšce 352 m n. m. je při okraji lesa \"Na Vysokém\" asi 200 m jv. od místa, kde do lesa vstupuje cesta, spojující Ferdinandku se Švermovem.\n\nVětšinu rozlohy obce představují pole a zemědělská půda vůbec. Rozsáhlé pásmo lesů, obklopujících město Kladno, končí právě na jihozápadním pomezí Cvrčovic (právě tudy probíhá předěl mezi lesnatou jihozápadní a bezlesou severovýchodní polovinou kladenského okresu) a na území obce zasahuje pouze malý výběžek lesa, pokrývající pravý svah údolí od Švermova k Čabárně. Mezi Ferdinandkou a Čabárnou se prostírají haldy z počátku 20. století, dnes už dávno zarostlé stromy a křovisky, které jim postupně dodávají přírodního charakteru.\n\nPrvní písemná zmínka o obci pochází z roku 1316.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Cvrčovice \"(1854 obyvatel, sbor dobrovolných hasičů)\" byly v roce 1932 evidovány tyto živnosti a obchody: 2 obchody s cukrovinkami, družstvo pro rozvod elektrické energie ve Cvrčovicích, holič, 6 hostinců, konsum Včela, výroba lihovin, modistka, obuvník, 2 obchody s ovocem a zeleninou, papírnictví, pekař, porodní asistentka, povozník, 10 rolníků, 3 řezníci, 5 obchodů se smíšeným zbožím, obchod se střižním zbožím, švadlena, 4 trafiky.\n\n\n\n"}
{"id": "113942", "url": "https://cs.wikipedia.org/wiki?curid=113942", "title": "Kyšice (okres Kladno)", "text": "Kyšice (okres Kladno)\n\nObec Kyšice se nachází v jižní část okresu Kladno, v kraji Středočeském, zhruba 2 km západně od Unhoště a 6 km jižně od Kladna. Žije zde obyvatel.\n\nObec byla založena při tvrzi, která zde stála již v polovině 13. století. První písemná zmínka o zemanské obci Kyšice pochází z roku 1316 v souvislosti s Divišem z Kyšic. Koncem 14. století byli vlastníky páni z Braškova. V roce 1412 obec koupil Jan Kladenský z Kladna. Počátkem 16. století se novým vlastníkem Kyšic stal Zikmund Léva z Brozánek, po kterém následovali Jan Hrzek ze Mšena, Václav z Chvojence aj. V roce 1557 koupil tvrz se vsí a příslušenstvím Jiří Žďárský za Žďáru a vše připojil ke svému panství v Červeném Újezdě. V roce 1688 připadla obec hraběnce Terezii Eleonoře, vdově po španělském generálovi, hraběti z Ugarte, která ji v roce 1690 prodala své sestře Johanně Barbaře hraběnce z Caretto-Millesima. V roce 1697 pak celé červenoújezdské panství koupil Karel Jáchym hrabě z Bredy, který ho začlenil do nově vytvořeného tachlovického panství, ke kterému pak Kyšice patřily až do 19. století.\n\nKe dni 3. 7. 2016 zde žilo 627 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kyšice \"(614 obyvatel)\" byly v roce 1932 evidovány tyto živnosti a obchody: autodoprava, elektrotechnický závod, 2 hostince, kovář, 2 krejčí, obchod s mlékem, pila, 2 řezníci, 8 obchodů se smíšeným zbožím, spořitelní a záložní spolek pro Kyšice, stavební hmoty, tesařský mistr, 2 trafiky, státní velkostatek, vetešník, zahradník.\n\n\nV obci působí kosmetická firma \"Ryor\" a také výrobna limonád a minerálek \"Veseta\".\n\n\n"}
{"id": "113943", "url": "https://cs.wikipedia.org/wiki?curid=113943", "title": "Zlonice", "text": "Zlonice\n\nMěstys Zlonice se nachází v okrese Kladno ve Středočeském kraji, asi sedm kilometrů severně od města Slaný, v nevýrazně zvlněné krajině Dolnooharské tabule s mělkými údolími při soutoku Zlonického a Dřínovského potoka. Žije zde obyvatel.\n\nZlonicko bylo osídleno již v době předhistorické, jak o tom svědčí pravěké nálezy z konce 19. století. První písemná zmínka o obci vzniklé při obchodní cestě pochází z roku 1318, kdy je zmíněn Čáslav ze Zlonic, k roku 1343 byla obec královským zbožím. Jinak ovšem mnoho zpráv o středověkých dějinách nemáme. Vedle kostela Panny Marie stála na vyvýšenině nad obcí tvrz snad v místech dnešního zámku, kde sídlila místní vrchnost. První zmínka o tvrzi pochází ovšem až z roku 1576.\n\nKolem roku 1564 se Anna z Kuřího provdala za Václava Valkouna z Adlaru, který tak získal Zlonice věnem. Jeho rod je potom držel až do roku 1708. Za jejich držení je postaven renesanční zámek, který se dodnes nachází v centru obce v podobě po klasicistní přestavbě v 19. století. Znak Valkounů z Adleru nese jeden z portálů zámku s letopočtem 1602, zachoval se také soubor portrétů několika členů rodu z průběhu celého 17. století. V samotném závěru jejich éry jsou potom Zlonice roku 1705 povýšeny na městečko a roku 1707 je postavena budova radnice. Po krátké držbě panství rodem Libštejnských z Kolovrat získávají na dlouhou dobu zlonické panství Kinští z Vchynic a Tetova, kteří významným způsobem ovlivňovali duchovní i hospodářský rozvoj obce i kraje až do 20. století.\n\nMezi nejvýznamnější projekt doby barokní, který významně ovlivnil podobu Zlonic i jejich okolí, patří vrcholně barokní novostavba kostela Nanebevzetí Panny Marie, který nahradil starší středověký chrám. Je spojena s osobou knížete Filipa Josefa Kinského a zlonického děkana Jana Adama Svobody (1682–1761). Roku 1723 je ve Zlonicích doložena první návštěva architekta Františka Maxmiliana Kaňky, který prokazatelně vypracoval plány novostavby. Ta byla zahájena až roku 1727 pod vedením stavitele Ferdinanda Hübnera a trvala až do roku 1744, kdy byly dokončeny věže. Kostel je jednolodní architekturou křížové dispozice se dvěma věžemi po stranách kněžiště. Děkan Jan Adam Svoboda inicioval také novostavbu farní budovy, která patří mezi nejvýstavnější vrcholně barokní obytné objekty Českého venkova. Jejím autorem je významný architekt Kilián Ignác Dientzenhofer, který vytvořil plány nejspíše roku 1747. K samotné realizaci došlo ovšem až v letech 1750–1753. Ve Zlonicích se nalézají také další barokní objekty. Mezi ně patří např. budova špitálu (čp. 20), dnes Památník Antonína Dvořáka, postavený roku 1745, jak připomíná datace nad vstupním portálem nebo tzv. Dům panského zahradníka (čp. 91) navazující na bývalý areál zámeckého parku. Obraz pozdně barokního městečka, které Kinští ve Zlonicích během několika málo desetiletí 18. století vytvořili, doplňoval také barokní kamenný most se sochou svatého Jana Nepomuckého a křížem a několik dalších plastik. Zlonice byly také v duchu barokní kultivace krajiny propojeny s nedalekým areálem zámku v Budeničkách, sídlem vrchnosti, kaštanovou alejí, vybudovanou v letech 1758–1766 resp. 1769. Při této cestě se nachází také raně barokní poutní kostel svatého Izidora z let 1680–1682 a pilíř původně se sochou tohoto světce z roku 1673. V letech 1837–1840 zbudovali Kinští v areálu kostela svou rodinnou neoklasicistní hrobku, jejímž autorem je vídeňský architekt Heinrich Koch. Městečku se ovšem nevyhnuly ani pohromy, 13. září 1758 jej postihl požár, roku 1866 zanesla do obce krajem táhnoucí pruská vojska choleru.\n\nV roce 1853 přichází do Zlonic mladý Antonín Dvořák rodák z nedaleké Nelahozevsi. Od roku 1855 provozoval v obci jeho otec František tzv. Velkou hospodu (čp. 69) naproti panskému dvoru. Na svůj krátký pobyt ve Zlonicích, již v roce 1856 přesídlil do České Kamenice, která byla také panstvím Kinských, a svého učitele hudby Antonína Leihmanna však Dvořák vzpomínal po zbytek života. Do Zlonic zajížděl také při svých studiích na varhanní škole v Praze a vzpomínkám na Zlonice a zdejší kostel věnoval také svou první symfonii dokončenou 24. března 1865 nazvanou příznačně „Zlonické zvony“\n\nV roce 1872 byla zprovozněna Pražsko-duchcovská dráha, která nově spojovala hnědouhelné doly v okolí Mostu s Prahou. Jedním z vlastníků společnosti provádějící stavbu byl i majitel zlonického panství Ferdinand Kinský. V roce 1882 byla k ní přistavěna odbočka do Kmetiněvsi a Hospozína (dnešní provoz viz níže). V letech 1895–1899 proběhla novobarokní úprava kostela Nanebevzetí Panny Marie podle návrhu Friedricha Ohmanna. Další etapu úprav vedl již v duchu počínající secese Josef Fanta (1903) a doplnila ji fresková výzdoba interiéru od Adolfa Liebschera (realizace 1909–1911). V letech 1922–1923 proběhla elektrifikace obce.\n\nV roce 1954 byl péčí Vlastivědného kroužku Zlonicka v budově barokního špitálu zřízen Památník Antonína Dvořáka, pro jehož provoz byl objekt stavebně upraven. Nachází se v něm pamětní místnost Antonína Dvořáka, obsahující památky spojené se skladatelovou osobou darované mj. jeho potomky. V památníku se nachází také artefakty připomínající historii obce a okolí mj. nejstarší barokní veduta Zlonic. 12. dubna 2007 byl obci vrácen status městyse.\n\nO pobytu Antonína Dvořáka ve Zlonicích pojednává první díl I. řady TV cyklu České televize \"Historické minipříběhy a kuriozity\".\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost městyse v roce, kdy ke změně došlo:\n\nV městysi Zlonice \"(2530 obyvatel, poštovní úřad, telegrafní úřad, telefonní úřad, četnická stanice, katol. kostel, Obchodní grémium)\" byly v roce 1932 evidovány tyto živnosti a obchody (výběr): 2 lékaři, zvěrolékař, 2 autodopravci, biograf Bratrství, výroba cementového zboží, 2 cihelny, 3 cukráři, cukrovar, 3 čalouníci, 3 výroby čerpadel, drogerie, dřevoobrábění, fotoateliér, galanterie, hodinář, 9 hostinců, hotel Koruna, hřebenář, knihkupec, konsum Včela, košíkář, obchod s kuchyňským nářadím, továrna na kůže, lékárna, akademický malíř, mlýn, 2 modistky, 5 obchodů s módním zbožím, opravy motocyklů, pivovar, radiopotřeby, sladovna, sochař kamene, Občanská záložna, Živnostenská záložna, 2 stavitelé, studnař, velkostatek, vinárna, zubní ateliér, železářství.\n\nVe vsi Břešťany \"(303 obyvatel, samostatná ves se později stala součástí Zlonic)\" byly v roce 1932 evidovány tyto živnosti a obchody: družstvo pro rozvod elektrické energie v Břešťanech, holič, 2 hostince, kapelník, kolář, 3 rolníci, 2 obchody se smíšeným zbožím, trafika, zámečník.\n\nV obci Lisovice \"(178 obyvatel, samostatná obec se později stala součástí Zlonic)\" byly v roce 1932 evidovány tyto živnosti a obchody: cihelna, 2 hostince, kovář, obchod se smíšeným zbožím, trafika, velkostatek.\n\nVe vsi Tmáň \"(275 obyvatel, samostatná ves se později stala součástí Zlonic)\" byly v roce 1932 evidovány tyto živnosti a obchody: hostinec, kovář, 5 rolníků, obchod se smíšeným zbožím, trafika, velkostatek.\n\nVe vsi Vyšínek \"(264 obyvatel, samostatná ves se později stala součástí Zlonic)\" byly v roce 1932 evidovány tyto živnosti a obchody: družstvo pro rozvod elektrické energie ve Vyšínku, hostinec, 2 rolníci, obchod se smíšeným zbožím, trafika.\n\n\nMěstysem prochází silnice II/118 Kladno – Slaný – \"Zlonice\" – Mšené-Lázně – Budyně nad Ohří.\n\nMěstys Zlonice leží na křižovatce železniční tratě 110 Kralupy nad Vltavou–Louny a odbočující tratě 095 Zlonice–Vraňany. Odbočná železniční stanice Zlonice leží na jihozápadním okraji městyse. Železniční Trať 110 Kralupy nad Vltavou – Slaný – Zlonice – Louny je jednokolejná celostátní trať, doprava byla v úseku (Praha – Hostivice -) Podlešín – Louny zahájena v roce 1873. Železniční Trať 095 Zlonice – Straškov – Vraňany je jednokolejná regionální trať, doprava byla v úseku trati ze Zlonic do Kmetiněvsi zahájena roku 1882. Na území městyse kromě odbočné železniční stanice \"Zlonice\" leží i železniční zastávka \"Zlonice zastávka\" a železniční zastávka \"Tmáň.\"\n\nPo trati 110 jezdil pár spěšných vlaků z Prahy, v úseku ze Slaného směrem na Louny v pracovních dnech 10 párů osobních vlaků, o víkendu 8 párů osobních vlaků. Po trati 095 v úseku Straškov – Zlonice jezdily 2 páry osobních vlaků jen v pracovní dny.\n\nZ městyse jezdily příměstské autobusové linky pouze v pracovních dnech září 2011 např. do těchto cílů: Klobuky, Slaný, Vraný (dopravce ČSAD Slaný). O víkendu byla obec bez autobusové dopravní obsluhy.\n\n\n\n\n"}
{"id": "113945", "url": "https://cs.wikipedia.org/wiki?curid=113945", "title": "Chržín", "text": "Chržín\n\nObec Chržín se nachází při Bakovském potoce 7 km severozápadně od Kralup nad Vltavou a 3 km severovýchodně od Velvar v okrese Kladno, kraj Středočeský. Žije zde obyvatel.\n\n\nPrvní písemná zmínka o obci pochází z roku 1292. V roce 2016 zde žilo 253 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci \"(přísl.Budihostice, Dolní Kamenice, 727 obyvatel, katol. kostel)\" byly v roce 1932 evidovány tyto živnosti a obchody: cihelna, 2 obchodníci s dobytkem, holič, 4 hostince, 2 koláři, 3 kováři, 2 krejčí, malíř, mlýn, obuvník, továrna na pharmaceut. přípravky, pokrývač, 25 rolníků, řezník, sadař, 3 obchody se smíšeným zbožím, 2 trafiky.\n\nNa hřbitově kostela svatého Klimenta je od roku 1799 pohřben Antonín Strnad, meteorolog, profesor a rektor Karlovy univerzity.\n\nNad návsí stojí boží muka.\n\n\n\n\n"}
{"id": "113946", "url": "https://cs.wikipedia.org/wiki?curid=113946", "title": "Černuc", "text": "Černuc\n\nObec Černuc se nachází v okrese Kladno, kraj Středočeský. Rozkládá se v údolí Vranského potoka v bezlesé, mírně zvlněné krajině Dolnooharské tabule, zhruba 3,5 km severozápadně od Velvar a 12 km severovýchodně od Slaného. Od okresního města Kladna je obec vzdálena asi 19 km ssv. směrem. Žije zde obyvatel.\n\nPrvní písemná zmínka o obci pochází z roku 1302. Stejný název nesla dříve také obec Tursko.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Černuc \"(přísl. Paršenk, 955 obyvatel, poštovna, sbor dobrovolných hasičů)\" byly v roce 1932 evidovány tyto živnosti a obchody: výroba cementového zboží, dlaždič, 3 obchodníci s dobytkem, 2 holiči, 6 hostinců, kapelník, kartáčník, kolář, 2 kováři, 3 krejčí, malíř, mlýn, obchod s obilím, 4 obuvníci, 2 obchody s ovocem a zeleninou, palivo, 2 pekaři, 3 pískovny, obchod s lahvovým pivem, 2 pojišťovací jednatelství, pokrývač, porodní asistentka, 12 rolníků, 3 řezníci, 2 sedláři, 5 obchodů se smíšeným zbožím, 3 švadleny, 2 trafiky, 2 truhláři, zahradnictví, obchod se zvěřinou a drůbeží.\n\nV obci Bratkovice \"(přísl. Nabdín, 450 obyvatel, samostatná ves se později stala součástí Černuce)\" byly v roce 1932 evidovány tyto živnosti a obchody: cihelna, 2 hostince, 2 koláři, košíkář, kovář, mlýn, obuvník, 7 rolníků, 3 obchody se smíšeným zbožím, 2 trafiky.\n\nV obci Miletice \"(427 obyvatel)\" byly v roce 1932 evidovány tyto živnosti a obchody: cihelna, družstvo pro rozvod elektrické energie v Mileticích, elektrotechnický závod, hospodářské strojní družstvo, 2 hostince, 2 koláři, kovář, 5 obuvníků, obchod s lahvovým pivem, 8 rolníků, řezník, sedlář, 2 obchody se smíšeným zbožím, spořitelní a záložní spolek pro Miletice, 2 trafiky, truhlář, zahradnictví, zámečník.\n\n\nZvon pro hřbitovní kostel sv. Jiří ve Velvarech byl odlit v Nabdíně. Před litím přišlo několik dívek z Černuce a vhodily hrst stříbrných mincí do roztavené zvonoviny, aby tak zlepšily hlas zvonu. Jedna z mincí se nerozpustila, ale zůstala zalita na povrchu zvonu.\n\n\n\n\n\n"}
{"id": "113947", "url": "https://cs.wikipedia.org/wiki?curid=113947", "title": "Malíkovice", "text": "Malíkovice\n\nObec Malíkovice (hovorově \"Malkovice\") se nachází v okrese Kladno, kraj Středočeský, zhruba 8 km západně od Slaného. Žije zde obyvatel. Součástí obce jsou i vesnice Čanovice a Hvězda. \n\nPrvní písemná zmínka o vsi pochází z roku 1349.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Malíkovice \"(přísl.Čanovice, Hvězda, 800 obyvatel, katol. kostel)\" byly v roce 1932 evidovány tyto živnosti a obchody: cihelna, obchod s cukrovinkami, družstvo pro rozvod elektrické energie v Malíkovicích, holič, 5 hostinců, konsum Potravní jednota, kovář, 2 krejčí, lakýrník, výčep lihovin, 2 obuvníci, 2 obchody s peřím, 2 rolníci, 7 obchodů se smíšeným zbožím, spořitelní a záložní spolek pro Drnek a okolí, 3 trafiky, truhlář, obchod s velocipedy.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\n\n\n\n"}
{"id": "113948", "url": "https://cs.wikipedia.org/wiki?curid=113948", "title": "Šlapanice (okres Kladno)", "text": "Šlapanice (okres Kladno)\n\nObec Šlapanice se nachází v okrese Kladno, kraj Středočeský. Rozkládá se asi dvacet jedna kilometrů severně od Kladna a jedenáct kilometrů severně od města Slaný. Žije zde obyvatel. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nPrvní písemná zmínka o obci pochází z roku 1318.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Šlapanice v Čechách \"(přísl.Budeníčky, 433 obyvatel, poštovní úřad, telegrafní úřad, telefonní úřad, ústav slabomyslných)\" byly v roce 1932 evidovány tyto živnosti a obchody: obchodník s dobytkem, 3 hostince, kolář, konsum Včela, 3 kováři, krejčí, 2 mlýny, obuvník, 2 pekaři, 8 rolníků, 3 řezníci, 3 obchody se smíšeným zbožím, spořitelní a záložní spolek pro Budeničky, 3 trafiky, velkostatek.\n\n\n\n\n\n"}
{"id": "113949", "url": "https://cs.wikipedia.org/wiki?curid=113949", "title": "Hospozín", "text": "Hospozín\n\nObec Hospozín se nachází v okrese Kladno ve Středočeském kraji. Žije zde obyvatel. Rozkládá se asi dvacet kilometrů severně od Kladna a dvanáct kilometrů severovýchodně od města Slaný. Součástí obce je i vesnice Hospozínek.\n\nVes Hospozín se v pramenech poprvé objevuje v roce 1318 jako majetek Matěje z Hospozína. Zdejší vladykové drželi ves do poloviny 15. století. Pak se zde vystřídalo několik majitelů, až na počátku 16. století. získali Hospozín Štrouchové z Chlumku. Zdejší tvrz se v pramenech připomíná prvně až v roce 1552. V roce 1583 prodali Štrouchové Hospozín s tvrzí Benigně Hrobčické s Hrobčic a v jejím rodě zůstaly až do počátku 17. století.\n\nV 16. století byla tvrz renesančně přestavěna. Roku 1611 koupili Hospozín Hložkové ze Žampachu a v roce 1661 Malovcové ze Žampachu a od nich pak v roce 1669 koupil statek s tvrzí Václav Chřepický z Modliškovic. Tvrz se v té době připomíná jako pustá, byla zničena za třicetileté války. Václav Chřepický z Modliškovic na počátku 17. století šlechtické sídlo obnovil a přestavbou vznikl raně barokní zámek. Koncem 17. století koupili Hospozín Clary-Aldringerové a v roce 1764 pak František Oldřich Kinský. V jeho rodě pak zůstal až do roku 1924.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hospozín \"(přísl.Paršenk, 938 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: lékař, nákladní autodoprava, cukrovar Kinský, 2 holiči, hospodářské strojní družstvo pro Hospozín, 4 hostince, kapelník, kolář, konfekce, 2 kováři, krejčí, továrna na melasová krmiva, 3 obuvníci, pekař, obchod s lahvovým pivem, pokrývač, 6 rolníků, 3 řezníci, sedlář, skladištní družstvo, 7 obchodů se smíšeným zbožím, Městská spořitelna ve Velvarech fil., Okresní hospodářská záložna ve Velvarech (fil.), stavební družstvo, 3 trafiky, velkostatek, zahradnictví.\n\nV Hospozíně najdeme Jednotu, hospodu, poštu, místní knihovnu, 2 rybníky na Vranském potoce, nově postavené multifunkční hřiště s antukovými tenisovými kurty a kostel Stětí sv. Jana s cenným oltářem.\n\nV Hospozínku najdeme historicky cennou sýpku s rodovým erbem rodiny Kinských. Tato šlechtická rodina se v posledních letech neúspěšně pokoušela získat soudními žalobami velké množství polností v hospozínském katastru, které jim patřily před 2. světovou válkou. Majetkové nároky se jim ale nepodažilo prokázat.\n\nDominantu obce tvoří červený komín s bílým pruhem patřící k bývalému cukrovaru. Areál, ve kterém později vznikl podnik Potrubí, byl po několika letech renovován a nyní je něm soukromá podnikatelská činnost pana Řeháka - kovoobrábění, výroba tlakových nádob a nádob pro fekální vozy.\n\n\n\nNakladatelství Svoboda\n1984\"\n\n"}
{"id": "113950", "url": "https://cs.wikipedia.org/wiki?curid=113950", "title": "Třebichovice", "text": "Třebichovice\n\nObec Třebichovice se nachází v okrese Kladno, kraj Středočeský. Rozkládá se asi šest kilometrů severně od Kladna. Leží na úpatí Vinařické horky při potůčku Svatojiřském. Žije zde obyvatel, obec má 182 čísel popisných.\n\nVykopávky prováděné v 70. letech 19. století potvrdily pravěké a starověké osídlení zdejšího území (nálezy z třebichovické cihelny představují eponymní lokalitu tzv. Vinařické skupiny).\n\nPrvní písemná zmínka o obci pochází z roku 1324. Obec byla původně spojena s obcí Hrdlív, počátkem 20 století byla rozdělena a po druhé světové válce k ní byla připojena obec Saky.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Třebichovice \"(810 obyvatel)\" byly v roce 1932 evidovány tyto živnosti a obchody: nákladní autodoprava, 3 cihelny, galanterie, holič, 4 hostince, kovář, krejčí, 3 mlýny, obuvník, pekař, 2 porodní asistentky, 4 rolníci, 2 řezníci, 3 obchody se smíšeným zbožím, obchod se střižním zbožím, švadlena, 3 trafiky, truhlář.\n\n\n\n\n\n\n"}
{"id": "113951", "url": "https://cs.wikipedia.org/wiki?curid=113951", "title": "Pozdeň", "text": "Pozdeň\n\nObec Pozdeň se nachází necelých 11 km západně od Slaného v severozápadním cípu kladenského okresu ve Středočeském kraji. Žije zde obyvatel. Je součástí přírodního parku Džbán, který se rozkládá na území okresů Louny, Kladno a Rakovník. Údolí, v němž Pozdeň leží, se odedávna říkalo \"Podlesí\". Vine se východním směrem od vrchoviny Džbán a protéká jím Pozdeňský potok, který se v dolním toku nazývá Bakovský. Z obou stran je údolí lemováno lesy. Pozdeň je členem dobrovolného svazku obcí Mikroregion povodí Bakovského potoka.\n\n\nPrvní písemná zmínka o obci pochází z roku 1321.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Pozdeň \"(570 obyvatel, poštovna, katol. kostel)\" byly v roce 1932 evidovány tyto živnosti a obchody: výroba cementového zboží, cihelna, obchod s dobytkem, důl Anna, družstvo pro rozvod elektrické energie v Pozdni, holič, 4 hostince, 2 koláři, konsum, 2 kováři, krejčí, 2 mlýny, obchod s obuví, 2 obuvníci, pekař, pila, 2 řezníci, 3 obchody se smíšeným zbožím, spořitelní a záložní spolek pro Pozdeň, trafika, velkostatek Kapituly sv. Víta, zámečník.\n\nV obci Hřešice \"(190 obyvatel, samostatná ves se později stala součástí Pozdeně)\" byly v roce 1932 evidovány tyto živnosti a obchody: důl Anna Metropolitní kapituly v Praze, důl Union, družstvo pro rozvod elektrické energie v Hřešicích, 2 hostince, kovář, 2 rolníci, 2 obchody se smíšeným zbožím, trafika.\n\n\n\n"}
{"id": "113952", "url": "https://cs.wikipedia.org/wiki?curid=113952", "title": "Beřovice", "text": "Beřovice\n\nObec Beřovice se nachází 5 km severovýchodně od Slaného v okrese Kladno, kraj Středočeský. Žije zde obyvatel. Vsí protéká Bakovský potok. Nachází se zde dva rybníky, Hobšovický a Bakovský. Součástí obce je i vesnice Bakov.\n\nPrvní písemná zmínka o obci pochází z roku 1348. Od konce 19. století se v Beřovicích začal těžit kaolin. Mimo kaolinu se tu těžila i také tzv. malířská hrudka. V roce 2016 zde žilo 346 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Beřovice \"(418 obyvatel)\" byly v roce 1932 evidovány tyto živnosti a obchody: obchod s cementovým zbožím, družstvo pro rozvod elektrické energie v Beřovicích, holič, 2 hostince, kolář, Dělnický konsum, kovář, krejčí, mlýn, obuvník, pekař, 9 rolníků, 2 řezníci, 2 obchody se smíšeným zbožím.\n\n\n\n\n"}
{"id": "113953", "url": "https://cs.wikipedia.org/wiki?curid=113953", "title": "Tuřany (okres Kladno)", "text": "Tuřany (okres Kladno)\n\nObec Tuřany se nachází v okrese Kladno, kraj Středočeský. Rozkládá se asi dvanáct kilometrů severozápadně od Kladna a pět kilometrů západně od města Slaný. Žije zde obyvatel.\n\n\nPrvní písemná zmínka o obci pochází z roku 1115. K roku 1352 je doložen kostel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Byseň \"(přísl. Tuřany, 802 obyvatel, poštovní úřad, katol. kostel, ves se později stala součástí Tuřan)\" byly v roce 1932 evidovány tyto živnosti a obchody: 2 cihelny, obchod s dobytkem, družstvo pro rozvod elektrické energie v Býsni, 3 holiči, 5 hostinců, 2 konsumy, kovář, krejčí, 3 obuvníci, pekař, 3 pokrývači, porodní asistentka, 8 rolníků, 2 řezníci, 5 obchodů se smíšeným zbožím, 2 trafiky, zámečník.\n\n\n\n"}
{"id": "113954", "url": "https://cs.wikipedia.org/wiki?curid=113954", "title": "Jarpice", "text": "Jarpice\n\nObec Jarpice se nachází v okrese Kladno, kraj Středočeský. Rozkládá se asi dvacet jedna kilometrů severně od Kladna a jedenáct kilometrů severně od města Slaný. Žije zde obyvatel.\n\n\nPrvní písemná zmínka o obci pochází z roku 1318.\n\nNarodil se tu Václav Staněk (4. září 1804 – 19. března 1871 Praha) lékař, vysokoškolský pedagog a politik, během revolučního roku 1848 poslanec Říšského sněmu.\n\nV roce 2016 zde žilo 281 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Jarpice \"(přísl. Budeničky, 625 obyvatel, katol. kostel)\" byly v roce 1932 evidovány tyto živnosti a obchody: 3 obchodníci s dobytkem, galanterie, 2 holiči, 3 hostince, jednatelství, kolář, 2 kováři, 2 krejčí, 3 obuvníci, mlýn, 7 rolníků, řezník, 2 obchody se smíšeným zbožím, spořitelní a záložní spolek v Jarpicích, trafika, truhlář, 2 zahradníci.\n\n\n\n"}
{"id": "113955", "url": "https://cs.wikipedia.org/wiki?curid=113955", "title": "Pchery", "text": "Pchery\n\nObec Pchery se nachází 5 km severně od Kladna, v okrese Kladno, kraj Středočeský. Žije zde obyvatel.\n\nPchery se rozkládají ve vyvýšené poloze na pravém svahu širokého údolí Knovízského potoka, pod horní hranou rozlehlé pláně, zvané \"Rovina\", či \"na Rovinech\" (místními bývá tento název užíván v množném čísle, jakoby podle vzoru \"města\"). Směrem jihozápadním terén sotva pozorovatelně stoupá k vrcholu Vinařické hory, nacházející se už na katastru obce Vinařice. Nejnižší bod katastrálního území Pchery leží v nadmořské výšce 247 m na hladině Knovízského potoka, nejvyšší bod v nadmořské výšce 364 m v poli na východním úbočí Vinařické hory. Vlastní sídlo Pchery tvoří dvě původně samostatné těsně sousedící osady – \"Pchery\" (severovýchodní část) a \"Humny\" (jihozápadní část) – které v průběhu času k nerozeznání stavebně splynuly do jednoho útvaru (podobně jako sousední Brandýsek a Olšany). Nedílnou součástí obce je někdejší hornická osada \"Theodor\" (lidově \"\"Kréta\"\"), ležící 1,5 km jihovýchodně, na protější hraně \"Rovin\" nad údolím Týneckého potoka.\n\nPrvní písemná zmínka o Pcherách je z roku 1227 či 1228, kdy se připomínají platy, odváděné \"Pehreh\" (v Pechrech) klášteru benediktinek u sv. Jiří na Pražském hradě. Podle jazykovědce Antonína Profouse tkví původ názvu v německém slově \"Becherer\", označujícím hlavní zaměstnání nejstarších obyvatel osady – lze je vykládat buď jako \"češíři\" (výrobci dřevěných číší aj. nádob) nebo \"smolaři\" (sběrači a zpracovatelé pryskyřice).\n\nVes Humny (\"Owny\") se připomíná roku 1277 v majetku ostrovského kláštera. Středověký název Ovny je snad odvozen od pojmenování přilehlých pozemků na severních svazích Vinařické hory, teprve v novověku se z něj vyvinul tvar Humny.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Pchery \"(přísl.Humny, 2890 obyvatel, poštovní úřad, telegrafní úřad, telefonní úřad, četnická stanice, katol. kostel, sbor dobrovolných hasičů)\" byly v roce 1932 evidovány tyto živnosti a obchody: 2 nákladní autodopravci, autodrožka, výroba cementového zboží, 3 cihelny, 5 obchodů s cukrovinkami, obchod s dobytkem, důl Theodor, drogerie, drůbežárna, elektrárna, elektrotechnický závod, galanterie, 4 holiči, 8 hostinců, kolář, konsum Včela, 2 kováři, 3 krejčí, výčep lihovin, malíř písma, obchod s mlékem, obchod s obuví Baťa, 3 obuvníci, obchod s ovocem a zeleninou, papírnictví, 5 pekařů, 2 pohřební ústavy, 4 porodní asistentky, 4 povozníci, 15 rolníků, 4 řezníci, 4 sadaři, sedlář, 18  obchodů se smíšeným zbožím, Živnostenská záložna v Kladně (fil.), stavitel, 2 obchody se střižním zbožím, školka, 2 švadleny, 4 trafiky, 2 truhláři, 2 obchody s uzenářským zbožím, obchod s vápnem, zahradnictví, zámečník.\n\n\n\n\n\nFormálně se obec člení na dvě části:\n\na dvě základní sídelní jednotky:\n\n"}
{"id": "113957", "url": "https://cs.wikipedia.org/wiki?curid=113957", "title": "Velké Přítočno", "text": "Velké Přítočno\n\nObec Velké Přítočno se nachází v okrese Kladno, kraj Středočeský, přibližně 4 km jihovýchodně od centra Kladna a 3,5 km severně od Unhoště, při silnici I/61, spojující zmíněná dvě města. Žije zde obyvatel. Mezi severním okrajem obce a kladenským sídlištěm Kročehlavy se rozkládá moderní průmyslová zóna \"Kladno-jih\", směrem na západ se zvedá zalesnění návrší Kožová hora.\n\nPrvní písemná zmínka o obci pochází z roku 1354. V dnešní době se zde staví nové domy na jihovýchodním kraji vesnice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Velké Přítočno \"(886 obyvatel)\" byly v roce 1932 evidovány tyto živnosti a obchody: cukrář, obchod s cukrovinkami, holič, 4 hostince, kapelník, kolář, konsum Včela, kovář, krejčí, 2 obuvníci, pekař, 2 pokrývači, 2 porodní asistentky, 9 rolníků, 3 řezníci, 6 obchodů se smíšeným zbožím, 2 trafiky, truhlář, státní velkostatek, 2 zámečníci.\n\nVelké Přítočno je udáváno jako místo s nejmenším ročním úhrnem srážek v ČR, v roce 1933 zde spadlo nejméně srážek – 247 mm.\n\n\n\n"}
{"id": "113958", "url": "https://cs.wikipedia.org/wiki?curid=113958", "title": "Hořešovice", "text": "Hořešovice\n\nObec Hořešovice se nachází v okrese Kladno, kraj Středočeský. Rozkládá se v údolí Zlonického potoka na jihu Dolnooharské tabule, zhruba 10 kilometrů zsz. od Slaného a 17 kilometrů severozápadně od Kladna. Žije zde obyvatel.\n\nPrvní písemná zmínka o obci pochází z roku 1227.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Hořešovice \"(396 obyvatel)\" byly v roce 1932 evidovány tyto živnosti a obchody: cihelna, holič, 3 hostince, 2 koláři, konsum Včela, kovář, krejčí, 2 rolníci, 2 řezníci, sedlář, 2 obchody se smíšeným zbožím, spořitelní a záložní spolek pro Hořešovice a Hořešovičky, trafika.\n\n\n\n\n"}
{"id": "113959", "url": "https://cs.wikipedia.org/wiki?curid=113959", "title": "Třebíz", "text": "Třebíz\n\nObec Třebíz se nachází v okrese Kladno, kraj Středočeský, zhruba 8 km severozápadně od Slaného. Žije zde obyvatel. Historické jádro obce je vesnickou památkovou rezervací.\n\nPrvní písemná zmínka o Třebízi pochází z roku 1318.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Třebíz \"(370 obyvatel, poštovní úřad, telegrafní úřad, telefonní úřad, katol. kostel)\" byly v roce 1932 evidovány tyto živnosti a obchody: autobusová doprava, družstvo pro rozvod elektrické energie v Třebízi, holič, 3 hostince, kolář, kovář, půjčovna mlátičky, obuvník, pekař, 7 rolníků, řezník, 2 sedláři, 3 obchody se smíšeným zbožím, trafika.\n\nJádro obce tvoří od roku 1995 vesnickou památkovou rezervaci.\n\nV roce 1811 se v rodině chalupníka Martina Cífky v č. 11 narodil všestranný umělec Václav Cífka, který se proslavil ve službách portugalského krále Ferdinanda II.\n\nRoku 1849 se zde narodil Václav Beneš Třebízský, známý jako autor historických románů. Inspirací mu často byly pověsti, slyšené od svého třebízského otce, dědečka a dalších lidových vyprávěčů – „táčkářů“ (viz od Josefa Brauna).\n\n\n"}
{"id": "113960", "url": "https://cs.wikipedia.org/wiki?curid=113960", "title": "Uhy", "text": "Uhy\n\nObec Uhy se nachází v okrese Kladno, kraj Středočeský. Rozkládá se na jihovýchodě Dolnooharské tabule, necelé 3 km vsv. od Velvar a 6 km severozápadně od Kralup nad Vltavou. Od Slaného jsou Uhy vzdáleny 15 km vsv., od Kladna 20 km severovýchodním směrem. Žije zde obyvatel. V rozsáhlém areálu po pískovně východně od obce se nalézá Centrální tankoviště ropy.\n\nPrvní písemná zmínka o obci (\"hwhy\") pochází z roku 1318. Původní podoba názvu, doložená pro 14. a 15. století, zněla \"Huhy\", tj. osada huhů, lidí huhajících, houkajících jako sovy.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Uhy \"(506 obyvatel)\" byly v roce 1932 evidovány tyto živnosti a obchody: 2 hostince, košíkář, kovář, mlýn, pekař, 2 obchody s lahvovými pivy, 6 rolníků, sedlář, 2 obchody se smíšeným zbožím, spořitelní a záložní spolek pro Uhy, 2 trafiky.\n\n\n\n\n"}
{"id": "113961", "url": "https://cs.wikipedia.org/wiki?curid=113961", "title": "Libochovičky", "text": "Libochovičky\n\nObec Libochovičky (starší názvy též \"Libochowiček\", či \"Libochowiczek\") se nachází v okrese Kladno, kraj Středočeský. Rozkládá se asi 11 km východně od Kladna lokalitě parku Okolí Okoře. Žije zde obyvatel.\n\nAčkoli na základě archeologických nálezů je nejstarší osídlení člověkem doloženo již v mladší době kamenné, první písemná zmínka o obci pochází z roku 1205. Další je z roku 1233, kdy je uveden také její majitel, Bavor z Libochovic. Jako Libochovičky (u Okoře) je ves uvedena roku 1421. \n\nV roce 1425 je zmíněna také místní tvrz. Její přesná poloha není jistá, lze předpokládat, že se nacházela poblíž rybníka v centrální části vsi. Mezi majiteli tvrze byli František Rokycanský z Okoře, Maternové z Libochoviček příbuzní Maternů z Květnice, Pětipeští z Chýš a Egerberka a další.\n\nV době třicetileté války byla obec vypálena a tvrz zpustla. Kolem roku 1750 se majitelem stal purkrabí hradu Donína Karel Hanibal a následně rod Valderode z Eckhausenu. Roku 1666 ves zakoupil řád jezuitů z pražského Klementina, čímž došlo k administrativnímu spojení s Tuchoměřickým panstvím. Ve zprávě z roku 1845 je již tvrz zmiňována jako neexistující.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\n\n"}
{"id": "113962", "url": "https://cs.wikipedia.org/wiki?curid=113962", "title": "Svárov (okres Kladno)", "text": "Svárov (okres Kladno)\n\nObec Svárov se nachází v okrese Kladno v Středočeském kraji, zhruba 3 km jihovýchodně od Unhoště a 20 km západně od centra Prahy. Žije zde obyvatel.\n\nObec představuje jednu část (\"Svárov\") a jedno katastrální území (\"Svárov u Unhoště\"); sestává ze dvou základních sídelních jednotek (\"Svárov\" a \"Rymáň\").\n\nNázev vsi pochází od staročeského osobního jména \"Svár\", znamená tedy „Svárův majetek“.\n\nStarší romantický výklad Karla Jaromíra Erbena odvozoval místní jméno od staroslovanského boha Svaroha (Svaroga), nejvyššího boha pohanských Slovanů, vládce nebes. \n\nOblast byla pravděpodobně osídlena už lidem mohylové kultury do 11. st.\n\nPrvní zpráva o vsi jako prastaré osadě pochází z roku 1249, kdy náležela břevnovskému klášteru. V letech 1256 až 1260 vyměnil klášter osadu Svárov s králem Přemyslem Otakarem II. za jinou ves. Podle K. J. Erbena se tak stalo už právě roku 1249 za vlády krále Václava I. Obec byla založena při velkém rybníku a cestě procházející kolem mírného návrší s kostelem. Patrně v jeho blízkosti stávala tvrz, kde ve 14. století sídlili rytíři a vladykové ze Svárova. Poblíž stávala kaple a u ní dřevěná zvonice. Románsko-gotický kostel sv. Lukáše, patrona malířů, pochází ze 2. poloviny 13. století (románské lodní zdivo, věž se zbytky panské tribuny, z části i ze 14. století, zvláště gotické kněžiště); náleží k nejstarším a nejhodnotnějším památkám Unhošťska. Kolem kostela je hřbitov obehnaný kruhovou kostelní zdí, která je vzácnou památkou gotických staveb a je zařazená do seznamu chráněných památek. Hřbitov se zachoval až do dnešní doby a přes veškerá josefínská nařízení nebyl nikdy nikam přeložen.\n\nVe 14. století zde již stála fara. Svárovský kostel patřil k Děkanátu ořechovskému. Nejstarší známý svárovský farář byl Jan. Po něm zde působili další, z nichž někteří byli přímo svárovští rodáci. Nástupcem Jana byl Mikuláš. V době husitských válek byl kostel poničen, po nich obnoven a bohoslužby zde konali kněží podobojí. Po husitských válkách zde měl zboží Bohuněk z Olbramovic.\n\nPříslušníci rodu Svárovských ze Svárova ve Svárově žili až do půli 15. století, kdy přesídlili na Podbrdsko (jako poslední je tu uváděn v roce 1943 Jan ze Svárova). K rodu Svárovských patřil i Jan Šarovec, který pomáhal při výuce ve škole v Unhošti okolo roku 1380. Další vlastníci pod jménem Karlové ze Svárova prosluli v 2. polovině 15. a v 16. století jako přední čeští železářští podnikatelé. Měli dědičnou hodnost strážců vrat při korunování českých králů.\n\nOd 2. poloviny 15. století Svárov náležel ke statku vladyků ze sousedního Červeného Újezdce. V roce 1525 s Červeným Újezdem přešel na rod Žďárských ze Žďáru. Prvním majitelem byl Jan Jiří Žďárský ze Žďáru. Koupil taktéž nedaleký dvorec Rymáň, který ležel na místě zaniklé vesnice. Někteří členové rodu jsou ve zdejším kostele pohřbeni. Náhrobky tu mají Jan Žďárský († 1598), Gothard Florián Žďárský († 1604) a jeho žena Kateřina († 1643). V roce 1598 byla mezi Svárovem a Červeným Újezdem postavena Boží muka. V roce 1606 byla postavena stará svárovská škola. Na počátku třicetileté války byla ušetřena. Do poloviny války tu působil učitel – spisovatel Václav Jesenický. V roce 1626 sepsal knížečku v českém jazyce o Loretánské kapli. Byla vytištěna v Praze. V roce 1631 byla škola zbořena. Po bitvě na Bílé hoře roku 1620 přešel kostel zpět pod správu katolické církve. Správci byli Františkáni z nedalekého kláštera v Hájku, později faráři z Kladna a roku 1691 byla přikázána správa farářům z Tachlovic. Za třicetileté války v roce 1624 (1625) další člen rodu Žďárských Florián Jetřich Žďárský nechal v kostele zřídit půlkruhovou kapli a oltář zasvěcených sv. Rochovi a sv. Šebestiánu, patronům proti moru, který často tehdy kosil obyvatelstvo. Nevyhnul se mu ani Svárov. Zvlášť krutý byl mor v roce 1680. Další metlou byla cholera a dobytčí mor, který poddaným ničil celá stáda. Později byla kaple zasvěcena Janu Nepomuckému. Po třicetileté válce bylo ve Svárově 12 gruntů, z toho 11 pustých. V roce 1687 byla přistavěna věž kostela.\nDědictvím po Františku Adamovi Žďárském ze Žďáru, posledním mužském potomku rodu, přešel Svárov s červenoújezdským panstvím v letech 1688–1690 na jeho sestry a posléze v roce 1697 koupí na hr. Karla Jáchyma Bredu, který je připojil k panství Tachlovice. V jeho rámci potom Svárov zůstal až do konce feudalismu. V roce 1732 přešel na Annu Marii Františku velkovévodkyni toskánskou a dědictvím po ní roku 1805 na panovnický habsburský rod. Velkovévodkyně toskánská připojila Svárov v rámci Tachlovického panství k panství Buštěhradskému, kde zůstal až do zrušení poddanských svazků. V roce 1741 přešel Svárov na vévody bavorské. V roce 1847 přešel k soukromým císařským statkům.\n\nVe 2. polovině 17. století a potom v následujícím 18. století byl farní kostel opraven, zčásti rozšířen a barokizován. V roce 1786 byl opraven uvnitř i zvenčí a byla rozšířena kruchta. Poblíže něj byla také v roce 1734 (1736) postavena na místě původní fary nová barokní patrová fara s mansardovou střechou. V letech 1728 a 1730 je ve farní knize zmínka i o zdejší škole. V roce 1790 byla opravena tak, že jí na celém tachlovickém panství „rovné nebylo“. V dalším 19. století byly opět prováděny opravy kostela. V letech 1802 až 1827 byly prováděny opravy kostela, varhan, křtitelnice a zdi okolo. Roku 1855 byly vyzvednuty náhrobní kameny Žďárských a byly zasazeny kolmo do stěny po obou stranách oltáře, jak je možno vidět dodnes.\n\nPo třicetileté válce došlo i k obnově poddanských usedlostí. Na sklonku feudalismu v roce 1843 měl Svárov 38 domů, v nichž žilo 232 obyvatel. V roce 1857 38 domů a 475 obyvatel. V roce 1870 ves Svárov měla 294 obyvatel a 41 domů (spolu s dvorcem Rymáň). Nad obcí Svárov se tyčí památná lípa, která dodnes budí už z dáli svou pozornost. V 19. století se pod ní scházeli čeští vlastenci pod vedením F. L. Čelakovského. Její stáří se odhaduje okolo 200 let. V roce 1840 se začalo se stavbou silnice ze Svárova do Podkozí na místě hlubokého úzkého úvozu. V roce 1842 se probořila střecha školy následkem velké bouře. V roce 1845 byla vysvěcena škola nová.\n\nNěkteří obyvatelé tehdy nalezli práci v železo rudných dolech, které tu byly od roku 1846 v blízkém okolí (zvláště Karabinský vrch a Chrbina) otevřeny. Kolem roku 1870 ve svárovských dolech pracovalo na 200 horníků. Počátkem 20. století železná ruda zde byla už vyrubána a Svárov opět byl typickou zemědělskou vsí. Příliš nevzrostl. V roce 1888 tu bylo 42 domů a v nich na 320 obyvatel, počátkem 20. století byl počet obyvatel pouze o něco větší, kolem 340 (323). V 19. století měla obec katastr o velikosti 836 ha a 15 arů.\nSvárov má velmi starou tradici vesnické školy, která tu existovala už od roku 1606. Do roku 1873 měla pouze jedinou třídu. Nejdříve v roce 1873 přibyla další třída a následně bylo v roce 1876 přikročeno k dalším úpravám. V roce 1887 byla škola trojtřídní. Počátkem tohoto století (1906) byla pro školu postavena při silnici na Červený Újezd nová patrová budova, která slouží dosud výuce dětí ze Svárova a Červeného Újezda v 1. – 4. ročníku. Byla to významná událost pro život obce. Byla postavena společným nákladem s obcí Červený Újezd. Základní kámen k výstavbě byl položen v roce 1904 a její slavnostní otevření bylo již 19. září 1905. Prvním řídícím učitelem byl pan Ferdinand Janoušek. S ohledem na počet dětí v obou obcích bylo vyučováno ve čtyřech třídách.\n\nZa Rakouska-Uherska náležela obec do okresu Unhošť. Na počátku století ji tvořilo pouze 37 domů. Katastr obce v té době zasahoval až do údolí Kačáku a zahrnoval i mlýn a hájovnu v Podkozí a také Rejnovský mlýn.\n\nV obci žilo, včetně obyvatel přilehlého tehdy císařského dvora Rymáň, celkem 285 obyvatel. V roce 1910 to bylo již 349 obyvatel. Nalézali obživu jako horníci a důlní tesaři na šachtách v Kladně, Nučicích, Chrustenicích a Krahulově. Značná část se živila zemědělstvím na vlastní a pronajaté půdě nebo prací ve mzdě. V obci hospodařilo devět rolníků na menších usedlostech do 15 ha vlastní půdy. Velký počet rodin měl zemědělství jako doplňkovou obživu. V obecní kronice jsou mezi obyvateli i tři učitelé, dva hostinští, dva kupci a jeden farář. Tehdy bylo v obci šestnáct dospělých negramotných osob. V roce 1917 byl uveden do užívání nový hřbitov za farskou zahradou. V roce 1900 byl založen Hasičský spolek, který aktivně zasahoval již v roce 1902 při rozsáhlém požáru statku v čp. 10. V roce 1909 byl ustaven Spořitelní a záložní spolek s působností i pro okolní obce. Občané se podíleli na činnosti tělocvičné jednoty Sokol Červený Újezd – Svárov.\n\nZlomovým obdobím byla první světová válka v letech 1914–1918. Do války bylo postupně povoláno 53 mužů, z toho 7 teprve osmnáctiletých. Celkem 5 občanů padlo nebo bylo prohlášeno za nezvěstné. V obci žili v letech 1915–1919 italští uprchlíci z jižních Tyrol. Jejich 30 dětí vyučoval italský učitel v místní škole. V roce 1918 žilo v obci také 19 židovských dívek z Haliče. Zejména ke konci války mnohé rodiny bez možnosti vlastního zásobení hladověly. Potraviny byly drahé a úroda byla konfiskována. Běžné bylo pokoutní mletí obilí na ručních mlýncích. Na počest vzniku samostatné republiky byly v listopadu roku 1918 slavnostně vysazeny u kostela 4 lípy. Prvním starostou obce byl zvolen František Holeček, který kandidoval za stranu sociálně demokratickou. Po ustavení nové Československé republiky byla obec nadále součástí okresu Unhošť. Katastrální území se ale zmenšilo. Část pozemků kolem Kačáku byla přidělena k obci Ptice a později v roce 1935 i k nově osamostatněné obci Podkozí.\n\nByl oživen stavební ruch a podnikání. Po roce 1924 jsou v obci dvě hospody, dva obchody, kovářství, trafika, později i truhlářská dílna a řeznictví. V roce 1930 je registrováno již 11 živností. Dva z místních rolníků hospodařili na více než 30 ha půdy. Největším statkem zůstává Rymáň s rozlohou po pozemkové reformě 94,6 ha půdy.\n\nMístní škola byla vždy vzorně vedena, takže v roce 1926 získala zvláštní uznání Zemské školní rady. V roce 1931 byla škola vybavena rozhlasovým přístrojem. Místní učitelé organizovali kulturní a osvětovou činnost (přednášky, výlety, divadelní představení). Do školní budovy byla umístěna obecní knihovna, v tomto období hojně užívaná. Počet svazků neustále rostl. V roce 1936 čítal již 627 výtisků.\n\nPřevratnou událostí v životě obce byla elektrifikace. V roce 1927 obecní zastupitelstvo rozhodlo o zavedení elektřiny. Již o hájecké pouti v září roku 1930 poprvé svítila část domů. V roce 1927 byla zahájena autobusová doprava soukromou linkou Kladno-Beroun. V následujícím roce pak byla zavedena státní linka do Prahy přes Sobín a v roce 1930 linka Kladno-Praha přes Hořelice. Jednalo se však o přechodné řešení. V roce 1932 jezdil pouze školní autobus Kladno-Úhonice. V roce 1928 byly na katastrálním území obce Svárov postaveny první rekreační chaty.\n\nPoslední svárovský farář František Cikánek, kterého mnozí ještě pamatují, odešel na odpočinek roku 1937. Po jeho odchodu zůstala svárovská fara prázdná. Farnost byla spravována z Unhoště, dále pak františkány z Hájku. V roce 1941 je jmenován zdejším farářem PhDr. Karel Brabec. Po jeho zatčení roku 1950 byla fara spravována z Úhonic, Unhoště a v současnosti úhonickým farářem Janem Moulíkem.\n\nPočet domů a obyvatel ve Svárově ani v tomto století příliš nevzrostl. V roce 1921 měl Svárov 45(47) domů, v roce 1930 jich bylo 52 a maxima dosáhl kolem roku 1950, kdy tu stálo 71 domů. Počet obyvatel v tomto údobí však klesal. Maxima bylo dosaženo již v roce 1910, kdy ve Svárově bylo napočteno 343 obyvatel. V roce 1921 tu však žilo 312 obyvatel, roku 1930 už jen 270. Přípravy obyvatelstva na válečný konflikt byly v obci organizovány v rámci civilní ochrany již od roku 1937. Mobilizace v září roku 1938 se účastnilo 16 svárovských mužů. Od října téhož roku do obce přicházeli běženci ze Sudet. Obec pro ně organizovala pomoc, byli ubytováni v domech svárovských obyvatel. Později pro ně byly postaveny dva dvojdomky na obecním pozemku při silnici k Pticím. Zástupci okupačních úřadů se v obci objevili v březnu 1939. Obec dostala německé jméno Swarau. Z obecní knihovny bylo zabaveno a ihned spáleno 40 knih. Byla zavedena veškerá opatření platná v Protektorátu Čechy a Morava. Na nucené práce do Německa byli nasazeni 3 muži, z nichž tam jeden zahynul.\n\nV sousedství obce „Za Průhonem“ byla zřízena cílová plocha pro cvičné letecké střelby. Bomby a kulometné střely přelétávaly nízko nad obcí. Jedno ze cvičných letadel se zřítilo do lesa blízko obce. V lese v okolí Svárova byl v roce 1942 zatčen jeden z lidických mužů. V roce 1944 dopadla na okraj obce zatoulaná bomba při spojeneckém bombardování Prahy. Na jaře roku 1945 přijely do Svárova povozy s německými uprchlíky z východní části Říše, kteří utíkali před Rudou armádou. Byli to většinou ženy, děti a staří muži. S nimi přijeli i francouzští zajatci. V lesích na Kačáku se objevily oddíly Vlasovců. Osvobození předznamenal slavnostně ozdobený vlak Kladensko-nučická dráha, který projel již 5. května 1945 ráno. Dne 8. května projížděly obcí od Prahy kolony německých aut. První vojáci Rudé armády přijeli do obce 10. května 1945. Jeden z vojáků zahynul na silnici směrem do Podkozí 11. května. Tam byl pochován a jeho hrob je po mnoho let udržován.\n\nKrátce po válce byly ustanoveny národní výbory v čele s předsedou. Prvním předsedou národního výboru obce Svárov byl zvolen Josef Husák. Počet občanů se dále zmenšoval. V rámci osidlování pohraničí se odstěhovalo 5 rodin. V roce 1950 tu žilo jen 252 obyvatel. V roce 1958 234 osob. Později nastal přece jen mírný nárůst; v roce 1961 tu žilo 260 lidí, v roce 1970 v 61 domech 274 obyvatel. V době sloučení v roce 1976 měl Svárov 65 domů a mimo to ještě 29 chat v blízkém okolí.\nV roce 1948 byla provedena přestavba domku čp. 21 na úřadovnu MNV a byla zde zařízena také družstevní prádelna. S výpomocí občanů byla zavedena telefonní linka ze Svárova do Unhoště. Roku 1949 byla postavena družstevní prodejna. V roce 1950 byl zaveden ve škole „útulek“ pro předškolní děti. Místní JZD vzniklo v roce 1950. V této době mělo 30 členů a 80 ha půdy. Prvním předsedou byl Václav Raboch. V roce 1952 byl dokončen kravín přestavbou z farské stodoly. V následujících letech pak byl dokončen vepřín a drůbežárna. V letech 1957–1959 byla přestavěna hospoda U Tonů na kulturní dům se sálem, sociálním zařízením a bytem. Po roce 1960 zde byla kancelář MNV. V roce 1959 byl rozšířen a později v roce 1961 byl zmodernizován místní rozhlas. Po roce 1957 se začala projevovat hospodářská krize JZD a vyústila jeho zrušením v roce 1962. Ještě v roce 1961 byl postaven nový kravín. Všechna aktiva bývalého družstva byla převedena pod správu Státního statku Buštěhrad. Významnou modernizací prošla i škola. V roce 1960 bylo vybudováno ústřední topení, byly položeny parkety ve třídách, opravila se střecha a bylo obnoveno vybavení školy. V roce 1961 byl do školy zaveden vodovod. V tomtéž roce se zlepšila průjezdnost obcí po rozšíření a vyasfaltování silnic. Byl postaven chodník ze středu obce ke škole a v této části obce byla zřízena i kanalizace.\n\nV roce 1962 byla postavena nová zděná čekárna na zastávce autobusu. V tomto roce bylo rozšířeno autobusové spojení o linku Kladno – Praha. Doposud obcí projížděly jen dělnické autobusy do Kladna. Nová čekárna s přilehlým nástupním chodníkem byla postavena o kus dál v roce 1978. Velkou akcí bylo taktéž bagrování rybníka v letech 1961–1962. V roce 1963 byla zahájena stavba dětského hřiště pod školou. Nová prodejna Jednoty byla vybudována v roce 1966 v usedlosti po rodině Vokněrových. Za účasti občanů z Červeného Újezda byla vybudována vodárna a zavedena voda na místní hřbitov. V roce 1976 byla obec připojena k městu Unhošť jako osada. V obci začal působit občanský výbor, jehož prvním předsedou byl Petr Fuchs. Na základě rozhodnutí občanů byl Svárov v roce 1992 oddělen jako samostatná obec. Prvním starostou byla zvolena Ing. Jitka Zetková. Po roce 1990 se začal Svárov dále rozrůstat. V roce 1997 byla zahájena stavba vodovodu. Ke 3. červenci 2006 zde žilo 338 obyvatel.\n\nV roce 1999 měl Svárov 217 obyvatel a 74 domů. Od tohoto roku byla zavedena autobusová integrovaná doprava z Prahy do Unhoště, která vede přes obec. Na konci roku byla provedena plynofikace v obci. Začal urbanistický rozvoj obce. Nejvíce za obcí na místě které je souběžné s komunikací vedoucí ze Svárova do Ptic. V roce 2002 proběhla stavba čističky odpadních vod a kanalizace díky dotaci od Evropského fondu pro rozvoj obcí Phare. Dotace byla poskytnuta na základě přihlédnutí ke geografickému postavení obce ve významné přírodní lokalitě povodí Kačáku. Ke 3. červenci 2006 zde žilo 338 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Svárov \"(přísl. Rymáň, 256 obyvatel)\" byly v roce 1932 evidovány tyto živnosti a obchody: 2 hostince, kovář, pokrývač, řezník, 2 obchody se smíšeným zbožím, trafika, truhlář, státní velkostatek.\n\n\nRymáň – osada příslušející ke Svárovu: hospodářský dvůr a dva novější domy. Leží asi 2 km jihovýchodně od Unhoště při místní silnici do Svárova.\n\nByl tu nalezen poklad z doby bronzové, který patřil k milavečské kultuře. Obsahoval i dva meče. Dále potom nález z doby laténské.\n\nVe středověku tu byla ves, která za válečných dob v 15. století zpustla. Poprvé uváděna v roce 1525, kdy byla prodána se Svárovem k Červenému Újezdu – už jako pustá ves. V druhé polovině 16. století tu Jan Žďárský ze Žďáru obnovil poplužní dvůr a vystavěl v něm pivovar. Zároveň v Rymáni byly postaveny tři poddanské grunty. Za Třicetileté války osada se dvorem opět zpustly. Do roku 1622 bylo v Rymáni 6 rybníků. Poplužní dvůr byl začátkem 18. století obnoven hrabětem Bredou, osada však ne.\n\nKatastrem obce prochází silnice III. třídy:\n\nŽelezniční trať ani stanice na území obce nejsou. Nejblíže obci je železniční stanice \"Unhošť\" ve vzdálenosti 5 km ležící na trati 120 z Prahy do Kladna a Rakovníka.\n\nV roce 2011 obci zastavovaly autobusové linky Praha,Zličín – Unhošť \"(24 spojů tam i zpět)\" a Kladno – Unhošť – Rudná \"(4 spoje tam i zpět)\" .\n\n"}
{"id": "113963", "url": "https://cs.wikipedia.org/wiki?curid=113963", "title": "Slatina (okres Kladno)", "text": "Slatina (okres Kladno)\n\nObec Slatina (katastrální území Slatina u Velvar) se nachází v okrese Kladno, kraj Středočeský. Rozkládá se asi třináct kilometrů severovýchodně od Kladna. Žije zde obyvatel.\n\nPrvní písemná zmínka o obci pochází z roku 1318. Na území Slatin byly objeveny historické archeologické nálezy – hroby z doby římského císařství, střepy z nádob, bronzové spony, stříbrné i zlaté ozdoby, skleněné korále, jemně zpracované šperky a kadidlo, zbytky pecí na tavení železa atd.\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Slatina \"(658 obyvatel)\" byly v roce 1932 evidovány tyto živnosti a obchody: cihelna, 3 obchody s cukrovinkami, holič, 3 hostince, kolář, konsum Svépomoc, kovář, 2 krejčí, 2 obchody s mlékem, 3 obuvníci, pokrývač, 2 rolníci, 2 řezníci, 4 obchody se smíšeným zbožím, spořitelní a záložní spolek pro Slatinu, švadlena, trafika, obchod s uhlím, státní velkostatek, zahradnictví.\n\n\nDo obce vedou silnice III. třídy.\n\nŽelezniční trať ani stanice na území města nejsou. Nejblíže obci je železniční stanice \"Olovnice\" ve vzdálenosti 2 km ležící na trati 110 z Kralup nad Vltavou do Slaného a Loun.\n\nV obci zastavovala v pracovních dnech autobusová linka Kladno-Blevice-Kralupy nad Vltavou \"(12 spojů tam i zpět)\" . V obci zastavovala v pracovních dnech také autobusová linka Velvary-Kladno \"(1 spoj tam i zpět)\" . O víkendu byla obec bez dopravní obsluhy.\n\n"}
{"id": "113965", "url": "https://cs.wikipedia.org/wiki?curid=113965", "title": "Kvílice", "text": "Kvílice\n\nObec Kvílice se nachází v údolí Bakovského potoka 7 km severozápadně od Slaného v okrese Kladno, kraj Středočeský. Žije zde obyvatel.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kvílice \"(180 obyvatel, četnická stanice, katol. kostel)\" byly v roce 1932 evidovány tyto živnosti a obchody: cihelna, 2 hostince, kovář, 2 krejčí, mlýn, obuvník, porodní asistentka, 4 rolníci, obchod se smíšeným zbožím, řezník, trafika, truhlář.\n\n\nMístní pán Odolen starší Pětipeský z Chýš a Egerberka se dlouhá léta věnoval alchymii, ale nakonec této činnosti zanechal a z alchymistické slitiny nechal vyrobit zvon pro kostel sv. Víta. Zvon prý dodnes při zvonění připomíná svého původce, když volá: „Pětipejsek, Pětipejsek!“\n\n\n\n"}
{"id": "113966", "url": "https://cs.wikipedia.org/wiki?curid=113966", "title": "Přelíc", "text": "Přelíc\n\nObec Přelíc se nachází v okrese Kladno ve Středočeském kraji. Rozkládá se nad soutokem potoků Drneckého a Šternberského na západním okraji Pražské plošiny, zhruba 9 kilometrů severozápadně od Kladna a 4 kilometry jihozápadně od Slaného. Žije zde obyvatel.\n\nPrehistorické osídlení území dnešní obce Přelíc, zvané dříve také Přelice, potvrzuje pohanské pohřebiště odkryté poblíž obce roku 1894. První písemná zmínka o obci pochází z roku 1352, ale některé architektonické prvky zdejšího kostela svědčí o tom, že tu kostel i ves byly již ve 13. století, ne-li koncem 12. století. Prvním známým zemanem nebo vladykou je Onřej z Přelíce. Jeho pečetidlo má ve štítě tři rolničky a opis kolem znaku: „S. andree de przielicz“. V roce 1928 bylo ve sbírkách muzea v Klatovech. Bylo zhotoveno při jeho jmenování v roce 1352. Později byl znám také Štěpán z Přelíce, ten je jmenovaný k roku 1361. Zřejmě poslední z tohoto rodu byl Lukáš z Přelíce, který jako poslední převzal žezlo vladyky v Přelíci roku 1380.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Přelíc \"(přísl.Studeněves, 893 obyvatel)\" byly v roce 1932 evidovány tyto živnosti a obchody: autodrožka, 2 cihelny, cukrovar, holič, 3 hostince, kolář, kovář, 2 krejčí, mlýn, obchod s ovocem a zeleninou, pekař, 2 rolníci, 3 řezníci, 5 obchodů se smíšeným zbožím, trafika, 2 velkostatky.\n\n\nLakotný pán ze Smečna chtěl nechat ulít zvon do kostela sv. Petra a Pavla. Aby ušetřil na kovu, nechal roztavit kovovou rakev zakladatele Smečna, ač jej před tím mnozí varovali. Při odlévání se smečenská paní se synem nahnuli nad nádobu s rozžhavenou zvonovinou a oba tam nedopatřením spadli a uhořeli. Smečenský pán pak zakázal zvonit zvonem až do své smrti, protože mu jeho hlas připomínal nářek a sténání.\n\n\n\n\n"}
{"id": "113967", "url": "https://cs.wikipedia.org/wiki?curid=113967", "title": "Neuměřice", "text": "Neuměřice\n\nObec Neuměřice se nachází v okrese Kladno, kraj Středočeský. Žije zde obyvatel. Rozkládá se v údolí Knovízského (Svatojiřského) potoka asi 15 kilometrů severovýchodně od Kladna a 11 kilometrů východně od města Slaný.\n\nPrvní písemná zmínka o obci pochází z roku 1158, kdy ji český král Vladislav I. připsal jako nejstarší řádové území vojenskému a špitálnímu řádu svatého Jana Jeruzalémského. V obci se pravděpodobně nacházela malá zemanská tvrz, která později zanikla a nebyla ani archeologicky zjištěna. Neuměřice později spadaly pod administrativní správu panství Zvoleněves (dříve Zvoleňoves).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Neuměřice \"(683 obyvatel)\" byly v roce 1932 evidovány tyto živnosti a obchody: nákladní autodoprava, důl Barbora, obchod s dřívím, holič, 4 hostince, klempíř, kolář, 2 kováři, krejčí, půjčovna mlátičky, 2 obchody s mlékem, 3 obuvníci, 2 obchody s ovocem, pekař, obchod s lahvovým pivem, pokrývač, 3 rolníci, 2 řezníci, sadař, 4 obchody se smíšeným zbožím, 2 tesařští mistři, 2 trafiky, truhlář, 2 obchody s uhlím, státní velkostatek, zahradnictví.\n\nV centru obce, naproti domu číslo popisné 21, stojí výklenková kaple Panny Marie Svatohorské a svaté Ludmily, postavená mezi lety 1732–1741 a obnovená kolem roku 1800. Původní patrocinium bylo rozšířeno 15. září 2007, v předvečer svátku druhé patronky.\n\nNa kopci Jánu, v místě původní sochy svatého Jana Nepomuckého, je umístěn prvorepublikový pomník mistra Jana Husa.\n\n\n\n\n"}
{"id": "113969", "url": "https://cs.wikipedia.org/wiki?curid=113969", "title": "Kmetiněves", "text": "Kmetiněves\n\nObec Kmetiněves se nachází v okrese Kladno, kraj Středočeský. Žije zde obyvatel. Obec se rozkládá v úrodné zemědělské oblasti na obou březích Vranského potoka, který protéká jejím středem. Katastrální území Kmetiněvse má rozlohu 685 ha, z toho je většina polí.\n\nOsada Kmetiněves, po staročesku \"Kmetná ves\", byla založena v 2. polovině 13. století kolonisty povolanými pražskými knížaty, jimž zdejší krajina náležela. Osada Kmetiněves se spravovala samostatně už od dob krále Jana Lucemburského roku 1336. Od 14. století se často měnili vlastníci obce. Byli mezi nimi jak drobní zemani, tak i Jiří z Poděbrad, Jindřich z Kolovrat, Jindřich Bezdružický atd. V roce 1336 byla obec Kmetiněves dána se všemi právy a příslušenstvím klášteru v Doksanech.\n\nRoku 1782 byl tento klášter zrušen, jeho jmění bylo zabráno pro náboženskou matici a vládu nastoupila státní administrativa pod úřadováním Václava Ferdinanda Netvorského, rytíře z Březí. Kmetiněves roku 1797 koupil baron Jakub Wimer a nakonec zůstala v majetku Jana Antonína Lexy. Ze starých písemností se lze dozvědět, že roku 1848 byla zrušena veškerá robota a Kmetiněves se stala obcí samostatnou.\n\nV roce 2004 se obec Kmětiněves stala obecně známou kvůli případu brutální vraždy třináctileté školačky jejím stejně starým spolužákem. Jeho propuštění z ochranné vazby vyvolalo silný odpor veřejnosti, který v roce 2011 vyústil ve změnu zákonů v oblasti násilné kriminality mladistvých.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Kmetiněves \"(483 obyvatel, katol. kostel)\" byly v roce 1932 evidovány tyto živnosti a obchody: bednář, cihelna, obchod s dobytkem, elektrárenský podnik obce Kmetiněves, 2 holiči, 3 hostince, kolář, kovář, 2 krejčí, mlýn, 3 obuvníci, 2 pokrývači, 14 rolníků, řezník, 4 obchody se smíšeným zbožím, spořitelní a záložní spolek v Kmetiněvsi, obchod se střižním zbožím, 2 trafiky, truhlář, 2 zámečníci, zednický mistr.\n\nPřestože v katastru obce Kmetiněves je k trvalému pobytu přihlášeno pouze okolo 300 obyvatel, mají občané obce k dispozici prodejnu smíšeného zboží, školu, dvě pohostinství a požární zbrojnici.\n\n\n\n"}
{"id": "113970", "url": "https://cs.wikipedia.org/wiki?curid=113970", "title": "Žilina (okres Kladno)", "text": "Žilina (okres Kladno)\n\nObec Žilina se nachází v okrese Kladno ve Středočeském kraji. Je vzdálena 30 km západně od Prahy a 10 km od Kladna. Žije zde obyvatel.\n\nObec vznikla asi v polovině 12. století. První písemná zmínka o obci pochází z roku 1352. Obec byla královským majetkem, ale roku 1552 ji daroval král Ferdinand I. Janu Bořitovi z Martinic a na Smečně. A až do roku 1918 byla součástí Smečenského panství.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Žilina \"(715 obyvatel, katol. kostel)\" byly v roce 1932 evidovány tyto živnosti a obchody: cihelna, obchod s dřívím, holič, 4 hostince, kolář, konsum Včela, košíkář, kovář, obchod s mlékem, mlýn, obuvník, 2 pekaři, pila, pokrývač, porodní asistentka, 3 řezníci, obchod se senem a slámou, 3 obchody se smíšeným zbožím, Spořitelní a záložní spolek pro Žilinu, stavební hmoty, tesařský mistr, 2 trafiky, obchod s velocipedy, zelinářství.\n\nŽilinský kostel Narození Panny Marie je zapsán jako kulturní památka od roku 1967. Kostel byl postaven roku 1770 a následující rok vysvěcen. První z oprav ve 20. století byla provedena v roce 1907, ale když byl v roce 1917 pro válečné účely odvezen zvon a cínové píšťaly do varhan, začíná kostel chátrat.\n\nDruhá rekonstrukce proběhla v roce 1934 a kostel byl ještě téhož roku vysvěcen. V roce 1952 je ale kostel znovu uzavřen a v roce 1968 byl odvezen i zbytek inventáře. Kostel chátral až do roku 1992, kdy byla započata jeho třetí postupná rekonstrukce. V roce 1994 se v něm rozezněl nově instalovaný zvon a o rok později byl kostel opět vysvěcen.\n\n\n"}
{"id": "113971", "url": "https://cs.wikipedia.org/wiki?curid=113971", "title": "Jemníky", "text": "Jemníky\n\nObec Jemníky se nachází v okrese Kladno, kraj Středočeský, zhruba 7 km severně od Kladna a 3,5 km jihovýchodně od Slaného, v údolí na soutoku Hrdlívského a Knovízského potoka. Žije zde obyvatel. Za návrším v severním sousedství obce probíhá dálnice D7 s mimoúrovňovou křižovatkou \"Slaný-jih\".\n\nPrvní písemná zmínka o vsi (\"Gemniceh\", tj. „v Jemnícech“) pochází z roku 1227, kdy zde vlastnil dva dvorce svatojiřský klášter. Název zřejmě pochází od přídavného jména \"jamný\" a podle jazykovědce Antonína Profouse označoval obyvatele, zabývající se hloubením jam pro chytání zvěře.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Jemníky \"(429 obyvatel)\" byly v roce 1932 evidovány tyto živnosti a obchody: cihelna, drustvo pro rozvod elektrické energie v Jemníkách, holič, 2 hostince, kovář, surové kůže, mlýn, obuvník, 7 rolníků, řezník, 3 obchody se smíšeným zbožím, 2 trafiky.\n\n\n\n"}
{"id": "113972", "url": "https://cs.wikipedia.org/wiki?curid=113972", "title": "Jedomělice", "text": "Jedomělice\n\nObec Jedomělice se nachází v okrese Kladno, kraj Středočeský. Rozkládá se asi patnáct kilometrů severozápadně od Kladna a deset kilometrů západně od města Slaný. Obec se nachází na hranici přírodního parku Džbán. V 18., 19. a 20. století se zde těžilo kvalitní černé uhlí. Největší důl byl důl Jindřich. V obci žije obyvatel.\n\nPrvní písemná zmínka o vesnici pochází z roku 1316, kdy je zde zmiňován František z Jedomělic (Franciscum de Dyedomilicz), který se dostal do sporu s farářem Janem z Benátek. Další zmínka je z roku 1413, kdy se uvádí, že k tvrzišti Ostrov, později vesnici s dvorem „malý ten statek ke kterému také část Dědimilic patřila“ držel Jakub, rychtář slánský, a po něm jeho manželka Anna. Po její smrti zboží spadlo jako odúmrť na krále a vyprosil si ho podkomoří Hájek z Hodětína. K roku 1415 je zmínka o Kláře, vdově po slánském rychtářovi. Další známá osoba je Smil z Jedomělic. Tento zápis je z roku 1480. Roku 1510 odkázala Jana z Malíkovic obce Jedomělice a Malíkovice Zdislavu Studeňskému z Libušína, Václavu Chytkovi z Vojína a Kateřině z Chromče, kteří dědictví prodali roku 1528 Dělopoltu z Lobkovic na Divicích.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Jedomělice \"(575 obyvatel, poštovní úřad, telegrafní úřad, telefonní úřad, četnická stanice)\" byly v roce 1932 evidovány tyto živnosti a obchody: důl Jindřichův, 2 holiči, 3 hostince, kolář, dělnický konsum, kovář, lom, pekař, pila, 11 rolníků, řezník, sadař, 5 obchodů se smíšeným zbožím, spořitelní a záložní spolek pro Jedomělice, stavitel, švadlena, trafika, 2 truhláři.\n\n\n\n\nMUDr. Josef Aul (1894–1956), lékař, spisovatel, umělecký překladatel\n\nKarel Plachý (1895-1917), kovář, desátník, hrdina bitvy u Zborova\n\n"}
{"id": "113973", "url": "https://cs.wikipedia.org/wiki?curid=113973", "title": "Radovan", "text": "Radovan\n\nRadovan (Radan) je mužské křestní jméno slovanského původu. Význam jména je obvykle uváděn jako „radostný“, „přinášející radost“. Podle českého kalendáře má svátek 14. ledna. Ženskou obdobou je jméno Radovana, Radana.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +1,4%.\n\n\n"}
{"id": "113974", "url": "https://cs.wikipedia.org/wiki?curid=113974", "title": "Květoslav", "text": "Květoslav\n\nKvětoslav je mužské křestní jméno slovanského původu, jedná se o obdobu z latiny pocházejícího jména Florián. Podle českého kalendáře má svátek 4. května.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -3,0%, což svědčí o poměrně strmém poklesu obliby tohoto jména.\n\nKvěta, Květek, Kvítek, Slávek, Slavo, Slav\n\n"}
{"id": "113975", "url": "https://cs.wikipedia.org/wiki?curid=113975", "title": "Matouš", "text": "Matouš\n\nMatouš je mužské křestní jméno hebrejského původu. Pochází ze jména \"Matithjáh\", jehož význam je „Boží dar“. Tento původ je společný se jmény Matyáš a Matěj.\n\nPodle českého kalendáře má svátek 21. září.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +14,2 %, což svědčí o značném nárůstu obliby tohoto jména.\n\n\n\n"}
{"id": "113976", "url": "https://cs.wikipedia.org/wiki?curid=113976", "title": "Bohumír", "text": "Bohumír\n\nBohumír je mužské křestní jméno. Jedná se o slovanský překlad německého jména \"Gottfried\". Jeho význam je obvykle uváděn jako „mír boží“.\n\nPodle českého kalendáře má svátek 8. listopadu.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -4,1%, což svědčí o poměrně značném poklesu obliby tohoto jména.\n\n\n\n"}
{"id": "113977", "url": "https://cs.wikipedia.org/wiki?curid=113977", "title": "Věnceslav", "text": "Věnceslav\n\nVěnceslav je mužské křestní jméno slovanského původu s významem \"Více slavný\". Podle českého kalendáře má svátek 13. února. Později se z tohoto jména vyvinula také modernější forma Václav.\n\nV angličtině existuje jeho obdoba, Wenceslas či Wenceslaus, řidčeji latinská podoba Wenceslavs (Wenceslas Square – Václavské náměstí, Good King Wenceslaus – \"Svatý Václav, dobrý král\"). V ruštině, ukrajinštině a příbuzných jazycích existuje obdoba Věnceslava – Вячеслав /Vjačeslav/.\n\nZ tohoto jména se vyvinula také modernější a dlouho už o mnoho rozšířenější obdoba Václav, v které zůstala jako odraz původního Věnceslava také její domácká obdoba \"Venca\". Existuje také ženská obdoba Věnceslava.\n\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je –4,7%, což svědčí o poměrně značném poklesu obliby tohoto jména.\n"}
{"id": "113978", "url": "https://cs.wikipedia.org/wiki?curid=113978", "title": "Artur", "text": "Artur\n\nArtur je mužské křestní jméno. Pochází pravděpodobně z keltského výrazu pro \"medvěda\" (\"arth\"). Případně se může vykládat i jako „vznešený“. Podle českého kalendáře má svátek 26. listopadu. Staročeskou podobou jména Artur je Artuš (anglicky \"King Arthur\" – česky \"král Artuš\").\n\nArturek, Artík, Artek, Artušek\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +2,2%.\n\n\n\n\n"}
{"id": "113979", "url": "https://cs.wikipedia.org/wiki?curid=113979", "title": "Radoslav", "text": "Radoslav\n\nRadoslav je mužské křestní jméno slovanského původu. Jeho původ je obvykle odvozován od staroslovanského slovesa \"radět\" – „starat se“.\n\nPodle českého kalendáře má svátek 6. května.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -0,3%.\n\n"}
{"id": "113980", "url": "https://cs.wikipedia.org/wiki?curid=113980", "title": "Dalibor", "text": "Dalibor\n\nDalibor je mužské křestní jméno slovanského původu, vzniklé složením výrazu pro „dále“ (nebo také „oddalovat“) a pro „boj“ – jeho význam je tedy „oddalovač boje“ (obdoba řeckého jména Télemachos). Podle českého kalendáře má svátek 4. června.\n\nOpera Dalibor (autor Bedřich Smetana, 1868) zpracovává českou legendu o rytíři Daliborovi z Kozojed, který byl koncem 15. slotetí, kdy vládl Vladislav II. Jagellonský, vězněn na Pražském hradě.\n\nDaliborek, Dali, Dalča, Dalda, Darek, Borek, Dála, Dalek, Dalko, Dája, Dalík, Dalik\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +1,3%.\n\n\n"}
{"id": "113983", "url": "https://cs.wikipedia.org/wiki?curid=113983", "title": "Petrovice (okres Ústí nad Orlicí)", "text": "Petrovice (okres Ústí nad Orlicí)\n\nObec Petrovice (německy \"Petersdorf\") se nachází v okrese Ústí nad Orlicí v Pardubickém kraji.\nŽije zde obyvatel.\n\nNa kopci severovýchodně od Petrovic se nachází televizní vysílač \"Dolní Čermná\".\n\nPrvní písemná zmínka o Petrovicích pochází z roku 1304, kdy je král Václav II. spolu s dalšími vesnicemi věnoval cisterciálckému klášteru na Zbraslavi.\n\n"}
{"id": "113985", "url": "https://cs.wikipedia.org/wiki?curid=113985", "title": "Poštovice", "text": "Poštovice\n\nObec Poštovice se nachází v okrese Kladno, kraj Středočeský. Rozkládá se asi jedenáct kilometrů severně od města Slaný. Sousedí s obcemi Kmetiněves (východně), Radešín (severně), Šlapanice (západně), Zlonice a Tmáň (jižně). Žije zde obyvatel.\n\nPrvní písemná zmínka o obci pochází z roku 1186.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Poštovice \"(398 obyvatel)\" byly v roce 1932 evidovány tyto živnosti a obchody: 2 cihelny, holič, 2 hostince, kolář, kovář, krejčí, mlýn, obuvník, pekař, 6 rolníků, řezník, 2 obchody se smíšeným zbožím, trafika, truhlář.\n\n\n\n"}
{"id": "113990", "url": "https://cs.wikipedia.org/wiki?curid=113990", "title": "Loyalisté (Americká revoluce)", "text": "Loyalisté (Americká revoluce)\n\nJako loyalisté (\"loyalist\") byli za Americké revoluce označování severoameričtí kolonisté, kteří zůstali věrní Koruně (tj. Království Velké Británie). Alternativní označení pro tuto skupinu byla: toryové (\"Tories\"), královi muži (\"King's Men\") či royalisté (\"Royalists\"). Tato strana dominovala v Kanadě, naproti tomu ve třinácti provinciích byla podstatně slabší. V průběhu Americké revoluce a po ní proto loyalisté z těchto oblastí odcházeli do Kanady (zejména pak oblasti Velkých jezer a řeky sv. Vavřince) a usidlovali se tam. Silné pozice měli loyalisté v rámci povstalých provinciích pouze v New Yorku, ale v důsledku vojenských porážek, které Británie utrpěla, jej museli též opustit.\n\n\n"}
{"id": "113991", "url": "https://cs.wikipedia.org/wiki?curid=113991", "title": "Stráž nad Nežárkou", "text": "Stráž nad Nežárkou\n\nStráž nad Nežárkou () je jihočeské město přibližně v polovině cesty mezi Jindřichovým Hradcem a Třeboní. Žije zde obyvatel. V údolí na severním okraji města protéká řeka Nežárka. Město je spojeno s památkou slavné pěvkyně Emy Destinnové, která prostřednictvím svého přítele zakoupila v roce 1914 (oficiálně se majitelkou stala v roce 1920) zdejší zámek, a žila zde až do své smrti v roce 1930.\n\nNejstarší památka, která byla ve Stráži objevena, je zlomek břidličného mlatu z doby přibližně 1 800 př. n. l. Další nálezy z okolí pocházejí z 6.–2. stol. před naším letopočtem. Osídlení Stráže od přelomu letopočtu dokládají nálezy římských mincí, ostruhy a keltských mohyl.\n\nOd 10. října 2006 byl obci vrácen status města.\n\nObec Stráž nad Nežárkou se skládá ze tří částí na třech katastrálních územích.\n\nDominantou východní strany náměstí je hrad přestavěný na zámek. Založili jej ve druhé polovině třináctého století páni ze Stráže. Později byl přestavěn v renesančním slohu, ale dochovaná podoba pochází především z barokní přestavby provedené po roce 1735.\n\n\n"}
{"id": "113993", "url": "https://cs.wikipedia.org/wiki?curid=113993", "title": "Americká válka za nezávislost", "text": "Americká válka za nezávislost\n\nAmerická válka za nezávislost (1776–1783), někdy také americká revoluční válka (anglicky: \"American Revolutionary War\", \"American War of Independence\") byla válka mezi Královstvím Velké Británie a třinácti koloniemi v Severní Americe. Válka skončila porážkou Británie a uznáním nezávislosti Spojených států amerických pařížským mírem.\n\nKlíčovou roli ve válce sehrála Francie, která zásobovala americké patrioty financemi a střelivem. Francie také vytvořila koalici proti Velké Británii a vyslala na pomoc koloniím své námořnictvo, které ve válce hrálo rozhodující roli.\n\nAmerická revoluce zahrnovala sled širokých intelektuálních a sociálních pohybů, které se objevily v raném stádiu vývoje americké společnosti; například nové republikánské ideály, které se zakořenily v americkém obyvatelstvu. V některých koloniích vypukly ostré politické debaty o roli demokracie ve vládě.\n\nObdobí revoluce začalo v roce 1763, kdy Francie přestala vojensky ohrožovat britské kolonie v Severní Americe. Přijetím názoru, že by kolonie měly platit značnou část výdajů za jejich obranu, zavedla Británie řadu daní, které byly velice nepopulární. Koloniím chyběli volení zástupci v britském parlamentu. Mnoho kolonistů považovalo zákony za neoprávněné. Po protestech v Bostonu vyslala Británie vojenské jednotky a Američané povolali do služby milice. Boje vypukly v roce 1775. Ačkoli bylo asi 15-20 % obyvatelstva loajální britské monarchii, přes válku již vlastenci kontrolovali 80-90 % svého území a Británie ve své moci udržela jen několik pobřežních měst.\n\nV roce 1776 zástupci třinácti kolonií jednomyslně odhlasovali přijetí Deklarace nezávislosti Spojených států, kterou byla vyhlášena nezávislost Spojených států na britské koruně. Američané vytvořili v roce 1778 koalici s Francií, která jim pomohla vyrovnat vojenské a námořní síly. Dvě britské armády byly zajaty u Saratogy v roce 1777 a Yorktownu v 1781, což vedlo k podepsání Pařížského míru v roce 1783. Spojené státy americké byly v době svého vzniku ohraničeny na severu britskou Kanadou, na jihu španělskou Floridou a na západě řekou Mississippi.\n\nOd roku 1763 vlastnila Velká Británie velké území v Severní Americe. Kromě třinácti kolonií, bylo dalších 22 menších spravováno přímo královskými guvernéry. Vítězství v sedmileté válce přineslo Británii území Nové Francie (Kanada), Španělsku Floridu a Indianu, východně od řeky Mississippi. V roce 1765 byli kolonisté stále považováni za subjekty věrné královské koruně, se stejnými právy a povinnostmi jako subjekty ve Velké Británii.\n\nBritská vláda se rozhodla své americké kolonie zatížit daněmi, primárně proto, aby pomohly nést náklady na jejich obranu před Francií během sedmileté války. Problém kolonisté neviděli ani tak ve výši daní (daně ve skutečnosti byly nižší, v porovnání s těmi které platil průměrný občan v Británii), ale ve faktu, že nové daně nebyly s kolonisty řádně projednány. Jelikož neměli žádné zastoupení v britském parlamentu, fráze „Žádné zdanění bez zastoupení“ (anglicky: \"No Taxation without Representation\") se stala populární v mnoha amerických kruzích.\n\nBritánie regulovala hospodářství kolonií skrze námořní zákony, které odpovídaly zásadám merkantilismu, které říkaly, že všechno z čehož prospívá impérium, je dobré. Rozšířené vyhýbání se tomuto zákonu bylo dlouhou dobu tolerováno, avšak později začal být razantně vymáhán skrze výnosy „Writs of Assistance“. V roce 1761 Massachusettský právník James Otis u soudu tvrdil, že tyto výnosy poškozují ústavní práva kolonistů a případ prohrál. John Adams po výroku soudu napsal: \"„Americká nezávislost byla zrozena tehdy a tam“\".\n\nV roce 1764 uzákonil britský parlament cukrový a měnový zákon, podporující útlak kolonistů. Protest vedl k nové silné zbrani, systematickému bojkotu britského zboží. Britové poté zatlačili kolonisty ještě dále, když ve stejném roce uzákonili Quartering Act, který stanovil, že na určitých územích se mají občané na své náklady postarat o ubytování a stravu pro britské vojáky. V roce 1765 byla kolkovným zákonem poprvé zavedena přímá daň pro kolonisty. Všechny noviny, almanachy, pamflety, oficiální dokumenty, ale i stolní hry a karty musely být opatřeny zvláštním kolkem.\n\nVšech třináct kolonií proti výše uvedenému vehementně protestovalo, přičemž populární vůdci jako například Patrik Henry ve Virginii a James Otis v Massachusetts burcovali občany k protestům. V mnoha městech vznikl tajný spolek „Sons of Liberty“ (česky: Synové svobody), který vyhrožoval násilím pokud někdo bude prodávat kolky, a tak je z obav raději nikdo neprodával. V Bostonu spálili členové Sons of Liberty záznamy soudu vice-admirality a zabrali elegantní dům šéfa spravedlnosti Thomase Hutchinsona. Několik zákonodárných sborů požadovalo společnou akci: 9 kolonií nakonec vyslalo své delegáty na kongres o kolkovném zákoně, který se konal v New Yorku v říjnu 1765.\n\nNa základě rozprav vedených Johnem Dickinsonem byla vytvořena Deklarace práv a stížností (Declaration of Rights and Grievances) a došlo ke konsenzu, podle kterého jsou daně bezdůvodné a porušují přirozená odvěká práva. Veřejná váha argumentu vyprovokovala ekonomický bojkot britského zboží, protože import do kolonií poklesl z 2 250 000 liber v roce 1764 na 1 944 000 liber v roce 1765.\n\nKdyž se k moci dostala Rockingamova vláda, zahájil britský parlament debatu, zda kolkový zákon zrušit, nebo vyslat armádu k jeho prosazování. Benjamin Franklin vysvětloval, že kolonie jsou vyčerpány po materiální i fyzické stránce ze série válek s Francouzi a Indiány, že krvácejí při obraně Britského impéria a že daně za tyto války jsou nespravedlivé a mohou přinést pouze rebelii. Parlament souhlasil a daň tedy stáhl. V přehlašovacím aktu z března 1766 však požadoval ponechat si moc určovat zákony koloniím.\n\nV Bostonu se 5. března 1770 kolem skupiny britských vojáků shromáždil dav, který se začal chovat agresivně a házel sněhové koule a smetí na vojáky. Ve zmatku začali vojáci do davu střílet. Bylo zraněno jedenáct lidí, pět lidí následkům vážných zranění podlehlo. Událost se rychle začala označovat jako Bostonský masakr. Přehánění a rozšiřování informací o masakru změnilo postoj mnoha kolonistů vůči Británii. Událost také roztočila spirálu zhoršování vztahů mezi Brity a koloniemi, zvlášť v Massachusetts.\n\nV roce 1773 schválila Britská vláda Townshend Act, jejichž autorem byl ministr financí Charles Townshend. Tento zákon zdanil několik podstatných komodit, včetně papíru, skla a čaje. Rozhořčení kolonisté zorganizovali bojkot britského zboží. 16. prosince se skupina mužů vedených Samuelem Adamsem a převlečených za mohavské indiány vkradlo na britskou obchodní loď s čajem a vysypala do moře zboží v hodnotě zhruba 10 000 liber. Tato událost se stala známou jako bostonské pití čaje (anglicky \"„Boston Tea party“\").\n\nBritská vláda odpověděla zavedením několika nařízení, která se stala známá mezi kolonisty jako \"„Intolerable Acts“\" (česky \"nepřijatelná nařízení\"), ve Velké Británii spíše známa jako \"„Coercive Acts\" \"(česky \"donucovací zákony\"), která mimo jiné obsahovala také uzavření bostonského přístavu, dokud kolonie neodškodní obchodníky, kterým bylo zničeno zboží. Další ještě důležitějším faktem bylo sebrání práva na samosprávu kolonie Massachusetts. Tyto zákony dále vedly k zhoršení mínění kolonistů o Británii a jsou považovány za jeden z klíčových bodů na cestě k revoluci.\n\nMyšlenky Johna Lockeho o liberalismu, výrazně ovlivnily politické myšlení v pozadí revoluce. Například „teorie společenské smlouvy“ zahrnovala přirozené právo lidu sesadit svého vůdce, pokud jim byla upřena historická práva, jaká mají Angličané. Při sepisování státní ústavy použili Američané Montesquieuovu analýzu ideálně vyvážené britské ústavy.\n\nMotivační silou v pozadí revoluce byla americká „nástavba“ politické ideologie zvané republikanismus, který byl dominantní v koloniích do roku 1775. Zemská strana (country party) v Británii, která kritizovala britskou vládu a zdůrazňovala své obavy z korupce, měla silný vliv na americké politiky. Kolonisté spojovali „dvůr“ s luxusem a dědičnou aristokracií, kterou Američané stále více odsuzovali. Korupce byla největším potenciálním zlem a občanská ctnost vyžadovala postavit občanskou povinnost proti vlastním zájmům. Muži měli občanskou povinnost bojovat za vlast. Pro ženy se „republikové mateřství“ stalo ideálem. Prvořadou povinností žen republikánek bylo vštípit republikánské hodnoty jejich dětem a vyvarovat se luxusu. „Zakládající otcové (Founding Fathers)“ byli silnými obhájci republikanismu, zvlášť: Samuel Adams, Patrick Henry, Thomas Paine, Benjamin Franklin, George Washington, Thomas Jefferson a John Adams.\n\nKrálovský dekret z roku 1763 omezil pohyb Američanů přes Appalačské pohoří, nedbaje na skupiny osadníků, kteří pokračovali v pohybu na západ. Dekret byl ve velmi krátké době upraven, aby již nebyl pro osadníky překážkou, ale vznikl bez konzultace s Američany, což je do značné míry pohoršilo. Québec Act z roku 1774 posunul hranice Québecu k řece Ohio a nebral ohled na stížnosti 13 kolonií a jejich území. Od tohoto momentu začali brát Američané jen malý ohled na zákony z Londýna. Začali cvičit milice a připravovat se na válku.\n\nI když se v rámci americké revoluce stala celá řada událostí, existoval specifický sled událostí, které vedly k vypuknutí války. V červnu 1772 došlo k Aféře Gaspée: britská válečná loď, která ostře prosazovala nepopulární obchodní omezení, byla zapálena americkými vlastenci. Brzy poté guvernér Thomas Hutchinson z Massachusetts oznámil, že on a královští soudci budou placeni přímo z Londýna, a tak obešel koloniální zákonodárný sbor. Později v roce 1772 vytvořil Samuel Adams Výbor korespondentů (Committees of Correspondencia), který spojoval vlastence ve všech 13 koloniích a měl případně poskytnout podporu pro vládu rebelů. Začátkem roku 1773 vytvořil stát Virginie, největší kolonie, svůj Výbor korespondentů, v němž působili i Patrick Henry a Thomas Jefferson.\n\nNepřijatelné nařízení (Intolerable Acts), jak byly pojmenovány kolonisty, obsahovaly čtyři zákony schválené Britským parlamentem. První byl „Zákon vlády v Massachusetts“, který změnil massachusettskou chartu a omezil městská zasedání. Druhým nařízením byl příkaz ministerstva spravedlnosti, které nařídilo, že všichni britští vojáci mají být verbováni ve Velké Británii, nikoliv v koloniích. Třetím bylo „nařízení pro Bostonský přístav (Boston Port Act)“, které uzavřelo přístav v Bostonu, dokud nebudou Británii nahrazeny všechny ztráty způsobené „Bostonským pitím čaje“ (Británii nikdy nebyl vrácen ani cent). Čtvrté nařízení byl Quartering Act z roku 1774, který umožňoval umístit britské jednotky v neobydlených budovách. První kontinentální kongres potvrdil Suffolské usnesení, které deklarovalo „nepřijatelné nařízení“ jako protiústavní a vyzvalo lid, aby začal formovat milice a Massachusetts, aby zformovalo vládu patriotů.\n\nV reakci zejména na „Massachusetts Government Act“, vytvořil lid ve Worchesteru linii ozbrojenců před místním soudem a odmítl do budovy vpustit britské soudce. Podobné události se začaly dít v celé kolonii. Na potlačení rebelie bylo z Anglie vyslány Britské vojsko; než však dorazilo do oblasti, byla celá kolonie Massachusetts, kromě města Boston, kde byla velká Britská posádka, v rukou kolonistů.\n\nBitva o Lexington a Concord vypukla 19. dubna 1775, kdy Britové vyslali vojenský oddíl, aby zabavil zbraně a zatkl revolucionáře ve městě Concorde. Byla to první bitva v americké válce o nezávislost a zpráva o ní okamžitě vyburcovala všech 13 kolonií, které povolaly milice a vyslaly jednotky s cílem obléhat Boston. Bitva o Bunker Hill vypukla 17. června 1775. Na jaře 1776 přinutili kolonisté vedení velitelem Georgem Washingtonem Brity opustit Boston. Patrioti získali kontrolu ve všech 13 koloniích a byli připraveni vyhlásit nezávislost. I když bylo v koloniích mnoho loyalistů, neměli od července 1776 kontrolu nikde, a všichni britští důstojníci utekli.\n\nDruhý kontinentální kongres byl svolán v roce 1775 po zahájení války. Kongres vytvořil kontinentální armádu a poslal výzvu (Olive Branch Petition) králi jako snahu o usmíření. Král Jiří III. ji odmítl přijmout a místo toho vydal Prohlášení o rebelii (Proclamation of Rebellion), která vyžaduje akci proti zrádcům. Do roku 1783 s koloniemi nevyjednává.\n\nRevolucionáři byli nazýváni také Patrioti (Patriots), Liberálové (Whigové), Kongresmani (Congress-man) nebo také Američané (Americans). Pocházeli ze všech ekonomických a sociálních skupin, ale všichni jednomyslně podpořili potřebu bránit práva Američanů. Po válce patrioti jako George Washington, James Madison, John Adams, Alexander Hamilton, a John Jay byli hluboce oddaní republikanizmu a také toužili vybudovat bohatý a mocný národ, zatímco vlastenci jako Patrick Henry, Benjamin Franklin a Thomas Jefferson hájili demokratické hodnoty a zájmy zemědělců, kteří chtěli pro společnost širší politickou rovnost.\n\nMinorita neurčité velikosti zůstala během války neutrální, většinou z nižší třídy. Nejvýznamnější z této skupiny byli kvakeři. Existovali také loyalisté, kteří nebyli vysoce postavení. Významným příkladem toho byli Indiáni, kteří odmítli prosbu Američanů o neutralitu a mnohé kmeny se přidaly k loyalistům. Obě strany vedla k loyalismu pohnutka zajistit si vliv lokálních kmenů, které závisely na koloniálním obchodu, což vedlo k odcizení se od patriotů.\n\nI když není možné zjistit přesné číslo, historici odhadují, že 15-20 % obyvatel kolonií zůstalo věrných britské koruně. Tito se stali známí jako loyalisté (Loyalist), konzervativci (Tories), Muži krále (Kings men). Loyalisté kteří byli často starší, si méně přáli prolomit starou věrnost koruně, často byli spojeni s anglikánskou církví, a měli mnoho zavedených obchodů a obchodní konexe v celém Britském impériu, jako například Thomas Hutchinson z Bostonu. Noví imigranti, kteří nebyli plně amerikanizovaní, měli sklony podporovat krále.\n\nPo válce většina loyalistů v Americe zůstala a vedla normální život. Někteří, jako například Samuel Seabury, se stali prominentními americkými vůdci. 100 000 až 200 000 loyalistů se přestěhovalo do Kanady, Britské západní Indie, a stáli za jednou z největších migrací v historii. Jednalo se přibližně o 5% populace. Do Britské západní Indie s sebou vzali 75 000 otroků, jejichž potomci se stali svobodnými o 26 let dříve než by byli v USA.\n\nDalší velmi slabě zdokumentovanou skupinou, která se připojila k loyalistům, byli afroameričtí otroci, kteří byli aktivně rekrutováni do britské armády, s příslibem svobody, možností chránit své rodiny a často jim byla přislíbena i půda.\n\nHistorikové, jako například J. Franklin Jameson ze začátku 20. století, zkoumali třídní složení patriotů, hledajíce důkaz, že během revoluce probíhal třídní boj. Za posledních 50 let, historici od této interpretace upustili, místo toho zdůraznili vysokou úroveň ideologické jednoty. Dokud Loyalisti tvořili skupinu chudých a bohatých, vlastenci tvořili pestřejší směs, s tím, že bohatší a lépe vzdělaný měl větší šanci stát se důstojníkem v armádě. Ideologické požadavky byly na prvním místě, patrioti viděli v nezávislosti způsob osvobození se zpod britského útlaku a daní, ale především se dožadovali svých politických práv. Většina farmářů, řemeslníků a drobných obchodníků se přidalo k Patriotům právě z těchto důvodů.\n\nV létě 1776, kdy patrioti kontrolovali všechna území, byli bezmocní Loyalisti. Všech 13 států svrhlo stávající vlády, uzavřeli soudy a vyhnali britské agenty a guvernéry z jejich domů. Zvolili zákonodárné shromáždění, která však existovala bez zákonného rámce. Nová ústava byla nutná v každém státě, aby se změnil royalistický charakter. Nyní tak již byly státy, nikoli koloniemi.\n\n5. ledna 1776 New Hampshire ratifikoval ústavu, šest měsíců před podpisem Deklarace nezávislosti Spojených států. V květnu 1776 kongres schválil potlačení jakékoli autority koruny a její nahrazení lokální oprávněnou autoritou. Virginie, Jižní Karolína a New Jersey vytvořily ústavu před 4. červencem. Rhode Island a Connecticut jednoduše upravily jejich stávající ústavy a vymazaly z nich veškeré vztahy ke koruně.\n\nNové státy se musely rozhodnout, jakou formu vlády si vytvoří, nejprve však bylo třeba vymyslet, jak vybrat ty, kteří vytvoří ústavu a jak bude následný dokument ratifikován. V zemích, kde bohaté firmy dohlížely na proces ratifikace (Maryland, Virginia, Delaware, New York a Massachusetts), měly ústavy své charakteristické rysy:\n\nV méně majetných státech, především Pensylvánie, New Jersey a New Hampshire, byly schváleny ústavy s těmito znaky:\n\n10. ledna 1776 vydal Thomas Paine politický pamflet s názvem Zdravý rozum (Common Sense), ve kterém se psalo, že jediný způsob, jak vyřešit problémy s Británií je republikanismus a vyhlášení nezávislosti na Velké Británii.\n\n4. července 1776 byla deklarace nezávislosti ratifikována druhým kontinentálním kongresem a podepsána. Tento den je ve Spojených státech státním svátkem, dnem nezávislosti. Válka začala v dubnu 1775, zatímco deklarace nezávislosti byla vydána v červenci 1776. Do tohoto momentu se kolonie snažily jen o výhodné příměří, ale od teď všechny důrazně volaly po nezávislosti.\n\nDokumenty známé jako The Articles of Confederation and Perpetual Union, známější též jako Articles of Confederation (Články o konfederaci), vytvořily první ústavní dokument Spojených států amerických, a spojily kolonie do volné konfederace svrchovaných států. Druhý kontinentální kongres přijal články v listopadu 1777, i když byly oficiálně ratifikovány do tří let.\n\nBritové se vrátili na bojovou scénu v srpnu roku 1776, kdy nasadili kontinentální armádu k největší akci během revoluce, Bitvě o Long Island. Nakonec se zmocnili New Yorku, který dříve získal americký generál George Washington. Ve městě si zřídili politickou a vojenskou základnu a drželi ji až do roku 1783. Také obsadili New Jersey, ale Washington nečekaně překročil řeku Delaware, porazil britskou armádu v Trentonu a Pricetonu, a získal tak New Jersey zpět. V roce 1777 Britové vyslali dva nekoordinované útoky.\n\nPosádka v New Yorku porazila Washingtona a obsadila Filadelfii. Simultánní druhá armáda vtrhla z Kanady s cílem odříznout Novou Anglii, ale byla chycena do pasti a v říjnu 1777 uvězněna v Saratoze, ve státě New York. Toto vítězství posílilo odhodlání Francie, aby oficiálně vstoupila do války, a Benjamin Franklin zahájil v roce 1778 jednání o vojenském spojenectví. Později se Španělsko a Nizozemí spojilo s Francií a nechali Británii bojovat válku osamocenou, s blokádou v Atlantiku. A tak Američané bojovali ve válce s Británií pouze na jedné frontě.\n\nKvůli tomuto spojenectví a špatné vojenské situaci, Sir Henry Clinton, britský velitel, opustil Filadelfii, aby posílil New York. Generál Washington se pokusil zastavit ústup Britů, což vedlo k bitvě u Monmouth Court House, poslední velké bitvě v severních státech. Po rozporuplných jednáních Britové úspěšně ustoupili do New Yorku. Severní válka se pak dostala do patové situace.\n\nDobývání Yorktownu skončilo kapitulací britské armády a otevřelo cestu k ukončení americké války za nezávislost. Na konci prosince 1778 Britové obsadili Savannah a začali se přesouvat na sever do Jižní Karolíny. Severní Georgia nebyla obsazena; patrioti zvítězili v Bitvě u Kette Creek v okrese Wilkes v Georgii. Britové se pohnuli, aby obsadili Charleston a vybudovali síť opevněných ostrovů věříce, že loyalisti se postaví na odpor. Avšak loyalistů nebylo dost a tak se Britové museli sami probojovat na sever do Severní Karolíny a Virginie, kde očekávali záchranu od britské flotily, která však byla poražena francouzským loďstvem. Uvězněná v Yorktownu, Virginii a pod kombinovanými útoky amerických a francouzských jednotek se britská armáda pod velením generála Corwallise Washingtonovi v říjnu 1781 vzdala. I když chtěl král Jiří III. bojovat, jeho podporovatelé ztratili vliv v parlamentu a válka skončila ve prospěch USA. Konečná námořní bitva se udála 10. března 1783 u mysu Cape Canaveral.\n\nV srpnu 1775 král prohlásil Američany, kteří povstali, za zrádce koruny. Britská vláda nejprve začala zacházet se zajatci jako s kriminálníky. Byli uvrženi do vězení a byly proti nim chystány soudy za velezradu. Lord Germain a Lord Sandwich byli dychtiví tyto procesy co nejdříve začít. Množství zajatců z Bunker Hill očekávalo, že budou oběšeni, ale guvernér se rozhodl soudy a popravy zastavit.\n\nNa územích kontrolovaných Američany se totiž nacházelo na 10 000 loyalistů, kterým hrozila odvetná opatření ze strany Američanů, a Britové stavěli svou strategii na jejich podpoře. Po porážce u Saratogy v roce 1777 byly tisíce britských zajatců v rukou Američanů, a byly účinnými rukojmími. Proto ani jeden zajatý Američan nakonec nebyl souzen za vlastizradu, i když s nimi bylo špatně zacházeno a podléhali právu válčící strany. V roce 1782 byl výnosem parlamentu změněn jejich status ze zrádců na válečné zajatce. Po skončení války obě strany své zajatce propustily.\n\nMírová smlouva s Velkou Británií, známá také jako pařížská smlouva dala Spojeným státům veškeré území na východ od řeky Mississippi a na jih od Velkých jezer, i když nezahrnovala Floridu (3. září 1783 se Británie dohodla se Španělskem o vrácení Floridy zpět Španělsku). Národy amerických indiánů nebyly součástí žádné smlouvy a nezávislost je v podstatě ani nezajímala, dokud nebyli vojensky poraženi armádou USA. Záležitosti hranic a dluhů nebyly řešeny až do Smlouvy z Jay (Jay Treaty) v roce 1795.\n\n\n\n"}
{"id": "113994", "url": "https://cs.wikipedia.org/wiki?curid=113994", "title": "Americká revoluce", "text": "Americká revoluce\n\nAmerická revoluce proběhla během druhé poloviny 18. století v britských koloniích v Severní Americe. Výsledkem revoluce byla nezávislost Spojených států amerických na Velké Británii.\n\nBritské kolonie odmítly právo britského parlamentu na správu kolonií bez zastoupení a vyhlásily nezávislost na britské koruně. Mezi lety 1775 až 1783 proběhla mezi koloniemi a Velkou Británií \"válka za nezávislost\", která skončila vítězstvím kolonií a vznikem Spojených států amerických.\n\nObdobí revoluce začalo v roce 1763, kdy Francie přestala vojensky ohrožovat britské kolonie v Severní Americe. Přijetím názoru, že by kolonie měly platit značnou část výdajů za jejich obranu, zavedla Británie řadu daní, které se staly velice nepopulárními, jelikož koloniím chyběli volení zástupci v britském parlamentu. Mnoho kolonistů považovalo zákony za neoprávněné.\n\nBritská vláda se rozhodla své americké kolonie zatížit daněmi, primárně proto, aby pomohly nést náklady na jejich obranu v Severní Americe před Francií v sedmileté válce. Problém kolonisté neviděli ani tak ve výši daní (daně ve skutečnosti byly nižší v porovnání s těmi, které platil průměrný občan v Británii), ale ve faktu, že nové daně nebyly s kolonisty řádně projednány. Jelikož neměli žádné zastoupení v britském parlamentu, fráze „Žádné zdanění bez zastoupení“ (anglicky: No Taxation without Representation) se stala populární v mnoha amerických kruzích.\n\nPo protestech v Bostonu vyslala Británie vojenské jednotky a Američané povolali do služby milice. Boje vypukly v roce 1775. Ačkoli bylo asi 15-20 % obyvatelstva loajální britské monarchii, přes válku již vlastenci kontrolovali 80-90 % svého území a Británie ve své moci udržela jen několik pobřežních měst.\n\nV roce 1776 zástupci třinácti kolonií jednomyslně odhlasovali přijetí Deklarace nezávislosti Spojených států amerických, která vyhlásila nezávislost Spojených států na britské koruně.\n\n\n"}
{"id": "113999", "url": "https://cs.wikipedia.org/wiki?curid=113999", "title": "Lormova abeceda", "text": "Lormova abeceda\n\nLormova abeceda je dotyková abeceda. Mluvčí vyznačuje jednotlivá písmena svým ukazováčkem dotykem do dlaně a na prsty ruky příjemce.\n\nLormova abeceda byla vytvořena v 19. stol. mladým hluchoslepým Hieronymem Lormem, který ji používal pro vlastní účely. Česká modifikace německé úpravy původní Lormovy abecedy byla provedena hluchoslepými osobami na edukačně rehabilitačním pobytu o.s. Lorm – Společnost pro hluchoslepé v červnu roku 1993.\n\nZpůsob komunikace s hluchoslepým člověkem závisí především na rozsahu jeho postižení. Někteří hluchoslepí lidé využívají zbytků zraku a sluchu a mohou tak číst zvětšené písmo a slyšet pomocí sluchadla, jinou kombinací je úplná ztráta zraku se zbytky sluchu či naopak. Zde se ke komunikaci s okolím využívá Braillovo písmo, znakový jazyk či prstová abeceda. Největší pozornost potřebují však lidé zcela hluchoslepí, kteří se dorozumívají Lormovou abecedou, taktilním znakovým jazykem pro hluchoslepé, případně dalšími dohodnutými komunikačními technikami.\n\nKe komunikaci se využívá dlaňová strana nejlépe levé ruky, prsty ruky držíme mírně napjaté a roztažené. Mluvčí vyznačuje jednotlivá písma svým ukazováčkem dotykem do dlaně a na prsty ruky příjemce.\n\n\nKrátká čára po bříšku prstu dané samohlásky směrem ke špičce prstu.\n\nPísmena s háčky se vyznačují dvěma po sobě jdoucími dotyky. Nejprve se vyznačí háček dotykem v ohbí mezi palcem a ukazováčkem, poté se přidá příslušné písmeno.\n\nČísla lze vyjádřit dvěma způsoby:\n\n\nPlochou ruky přejet jedenkrát po dlani.\n\nPlochou ruky přejet dvakrát po dlani. \n\nZavřít dlaň.\n\nLehké klepnutí do dlaně.\n\n"}
{"id": "114002", "url": "https://cs.wikipedia.org/wiki?curid=114002", "title": "Beatrix Bourbonská", "text": "Beatrix Bourbonská\n\nBeatrix Bourbonská ( \"Béatrice de Bourbon\", 1318– 23. prosince 1383) byla českou královnou, druhou manželkou Jana Lucemburského.\n\nJanova první manželka Eliška Přemyslovna zemřela roku 1330. Pomineme-li rozklad manželství Jana a Elišky, král Jan byl opravdu vdovcem příští čtyři roky. Francouzský král Filip VI. se snažil připoutat Jana k sobě a Francii a nejspíš on inicioval Janův druhý sňatek s Beatrix, dcerou bourbonského vévody Ludvíka a Marie z Avesnes. Uskutečnil se roku 1334 na zámku ve Vincennes u Paříže. Nevěstin otec připsal dceři rentu z výnosů statků v Clermontu, český král a jeho dědicové pak získali smlouvou některá léna v tchánových zemích. Král Jan připsal své druhé manželce výnosy ze statků v lucemburském panství. Mužští potomci z toho manželství měli zdědit hrabství lucemburské. Jan v této smlouvě zapomněl na své dva syny, Karla a Jana Jindřicha. Jan a Beatrix byli příbuzní ze strany nevěstiny matky, proto byl třeba k sňatku dispenz papeže Benedikta XII.\n\nDo Českého království přijela Beatrix 2. ledna roku 1336, k českým hranicím jí přijel naproti průvod vedený markraběnkou Blankou z Valois. Král Jan uvedl svou druhou ženu do královského paláce čp. 647/I na Starém Městě proti minoritskému klášteru s kostelem sv. Jakuba.\n\nSynem, ke kterému měl Jan skutečně jiný vztah než k potomkům z prvního manželství, byl Václav Lucemburský a samotný porod budoucího vévody byl proveden císařským řezem, který přežila i jeho matka Beatrix. V latinském dopise oznamujícím radostnou novinu městu Kolínu se o porodu hovoří \"bez porušení našeho těla\" a údiv nad zákrokem zmiňuje vlámská kronika Brabantsche Yeesten. Snad jako poděkování za tento zázrak dostal jméno Václav, jméno zemského patrona obvyklé v přemyslovské dynastii. Sympatie pro královnu ani Jana toto gesto nezískalo. Korunovace Beatrix 18. května 1337 i s hostinou proběhla za okázalého nezájmu veřejnosti a kronikář si povšiml i nedbalosti Janova zevnějšku a chybějící koruny. Beatrix brzy poté, již v červnu 1337 odcestovala spolu se synem z Čech do Lucemburska a do země se nikdy nevrátila.\n\nJan Lucemburský v létě 1346 padl v bitvě u Kresčaku a Beatrix zaopatřená jeho závětí odešla na své vdovské statky. O rok později se znovu provdala za Oda z Grancey a i nadále užívala titulu české královny. Dojednala sňatek svého syna Václava s Johanou, o řadu let starší ovdovělou dcerou brabantského vévody Jana III.. Žila bohatý společenský život, milovala umění; z jejího majetku se dochovala iluminovaná modlitební knížka. Nakonec přežila nejen své nevlastní syny Karla a Jana Jindřicha, ale o dva týdny i vlastního syna Václava. Byla pohřbena v dnes již neexistujícím kostele jakobínského kláštera v Paříži. Její kamenná socha byla odtamtud po roce 1800 převezena do pohřebiště francouzských králů v St. Denis, kde stojí v křížení transeptu a jižní boční lodi.\n\n\n"}
{"id": "114003", "url": "https://cs.wikipedia.org/wiki?curid=114003", "title": "TV Markíza", "text": "TV Markíza\n\nTV Markíza je nejsledovanější slovenská soukromá televize. Vysílá od srpna 1996, od roku 2005 ji vlastní skupina CME \nOd října 2013 je jejím generálním ředitelem rakouský podnikatel Matthias Settele.\n\nZpravodajství TV Markíza je podle průzkumů nejobjektivnější v zemi (následováno je zprávami TV Joj, zpravodajskou TA3 a veřejnoprávní Jednotkou). V Bratislavském kraji jsou večerní Televízne noviny druhé nejsledovanější (po Novinách na TV Joj).\nVysílány jsou tyto zpravodajské relace:\n\nTV Markíza na Slovensku rovněž provozuje zpravodajský web www.TVnoviny.sk, totožné s českým TN.cz TV Nova.\n\nTV Markíza se v programovém složení specializuje na mladé lidi 12–50 let. Ve všední dny vysílá ráno relaci \"Teleráno\" (v ČR existuje verze Snídaně s Novou). Dopoledne vyplňuje reprízami dříve vysílaných pořadů. V tzv. prime time vysílá mimo zpravodajství seriály jako \"Búrlivé víno\", \"Rodinné prípady\" nebo \"Súsedské prípady\". Dále vysílá komediální seriály jako \"Horná Dolná\" nebo \"Divoký Zapadákov\", zábavné relace \"Kredenc\", \"Chart show\", \"Tvoja tvár znie povedome\" nebo \"Dobre vedieť!\". Mimo jiné také reality show jako \"Farma\", \"Superstar\", \"O 10 rokov mladší\", \"Nový domov\", \"Svokra\" nebo publicistiku \"Reflex\" a \"Smotánka\".\n\nTV Markíza vysílá zahraniční pořady především americké produkce jako \"Námořní vyšetřovací služba\", \"Mentalista\", \"Máma\", \"Dva a půl chlapa\", \"Šestý smysl\", \"Teorie velkého třesku\" a další.\n\nProgram je šířen na IPTV technologii u Lepší.TV ve formátu MPEG-4/HD, která má až 30denní zpětné zhlédnutí, neomezené nahrávání nebo vlastní hodnocení filmů, seriálů a pořadů.\n\nTV Markíza vysílá hlavně americké dětské programy ze studií Hanna-Barbera nebo Nickelodeon jako např. \"Scooby Doo\", \"Tom a Jerry\" nebo \"Tučňáci z Madagaskaru\". V sobotu se dětský blok sestává z jednoho dětského seriálu a filmu, trvá cca od 7.00 do 9.15. V neděli ze tří pořadů a trvá od cca 7.00 do 8.15. Po něm následuje rodinný film.\n\nZatímco byl jejím spolumajitelem Pavol Rusko, byla televize Markíza kritizovaná za neobjektivitu ve svém zpravodajství. To bylo údajně tendenčně zaměřované v neprospěch Ruskových politických oponentů a v prospěch Ruska, respektive jeho strany ANO. Takováto kritika se vztahuje na přístup zpravodajů televize například k těmto tématům:\n\n\n"}
{"id": "114007", "url": "https://cs.wikipedia.org/wiki?curid=114007", "title": "Jasan", "text": "Jasan\n\nJasan (\"Fraxinus\") je rod rostlin z čeledi olivovníkovité. Jsou to většinou opadavé stromy se vstřícnými lichozpeřenými listy a nevelkými, někdy i bezobalnými květy v latovitých nebo hroznovitých květenstvích. Jsou opylovány hmyzem nebo větrem. Plodem je křídlatá nažka. Rod zahrnuje asi 48 druhů a je rozšířen v mírném pásu severní polokoule s přesahy do tropů a subtropů. Nejvíce druhů se vyskytuje v Číně a Severní Americe. V Evropě rostou celkem 4 druhy, jasan ztepilý a jasan úzkolistý se přirozeně vyskytují i v České republice.\n\nJasany poskytují kvalitní pevné dřevo, které se používá zejména na podlahy, nábytek a k soustružení. Vysazují se v různých kultivarech jako okrasné a parkové dřeviny. Mají význam v lékařství a léčitelství a jsou zdrojem kumarinů. \n\nJasany jsou jednodomé nebo dvoudomé, opadavé nebo výjimečně stálezelené (\"Fraxinus griffithii\", \"F. uhdei\") stromy, řidčeji keře. Větévky bývají zploštělé. Listy jsou lichozpeřené nebo řidčeji jednolisté (např. \"F. anomala\" a některé kultivary jasanu ztepilého), vstřícné nebo i v trojčetných přeslenech, někdy nahloučené na koncích větví. Řapík listu i řapíčky jednotlivých lístků jsou často na bázi ztlustlé. Květy jsou drobné, jednopohlavné, oboupohlavné nebo polygamní, uspořádané v latovitých nebo hroznovitých květenstvích. Květenství jsou buď vrcholová nebo vyrůstají v úžlabí při koncích větví či na loňských letorostech. \nKalich je srostlý, na vrcholu zakončený 4 zuby nebo nepravidelnými laloky. U části zástupců chybí. Koruna je buď bílá až nažloutlá, čtyřčetná a dělená až k bázi, nebo chybí. Tyčinky jsou dvě nebo výjimečně čtyři. Semeník je svrchní, se dvěma komůrkami, v nichž je po dvou vajíčkách. Čnělka je krátká a nese dvouklanou bliznu. Plodem je samara (křídlatá nažka) s jedním vrcholovým, protáhlým křídlem. Obsahuje zpravidla jediné vejčitě podlouhlé semeno.\n\nRod jasan zahrnuje asi 48 druhů. Je rozšířen v Eurasii, Severní a Střední Americe a severní Africe. Centrum druhové diverzity je v Číně (celkem 22 druhů) a v Severní Americe (12 druhů).\nV Evropě rostou celkem 4 druhy jasanů, z toho se dva vyskytují přirozeně i v České republice.\nJasan ztepilý je rozšířen téměř v celé Evropě, na východ zasahuje až na Kavkaz a do Íránu. Jasan úzkolistý je rozšířen v teplejších oblastech Evropy a vyskytuje se i na jižní Moravě. Jasan zimnář má v rámci Evropy podobný areál, v České republice se ale vyskytuje jen druhotně. Přirozeně zasahuje na jižní Slovensko. Jasan balkánský (\"Fraxinus pallisae\") roste v jihovýchodní Evropě a na Kavkaze.\nV Severní Americe se vyskytuje celkem 12 druhů, z nichž šest zasahuje i do Kanady. Největší areál má jasan pensylvánský a jasan americký. Na jih zasahují jasany v Americe přes Mexiko po Honduras a Kubu. V severní Africe se vyskytují dva druhy, omezené výskytem na západní část dané oblasti (Maroko, Alžírsko, Tunisko).\nV Asii sahá areál rodu od jihozápadní Asie přes Střední a Jižní Asii a Čínu po Ruský Dálný východ a Japonsko a přes Indočínu po Malé Sundy a Filipíny.\n\nJasany rostou na poměrně pestré škále stanovišť od oblastí mírného pásu po subtropy a tropy, od polopouští po vlhké poříční biotopy a od nížin do subalpínského stupně.\nStředoamerické druhy rostou nejčastěji podél vodních toků v nadmořských výškách do 2000 metrů. Na podobných stanovištích rostou i tropické druhy z jihovýchodní Asie.\n\nPřibližně třetina všech druhů jasanu má bílé, vonné květy v koncových latách, které jsou opylovány převážně hmyzem. Květy zbývajících 34 druhů jsou bezkorunné, nevonné, obvykle jednopohlavné, nahloučené v úžlabních květenstvích a opylované větrem. Za původnější způsob opylování je považována entomogamie, zatímco opylování větrem se u jasanů vyvinulo druhotně v několika vývojových liniích a je doprovázeno přechodem k dvoudomosti. \nKřídlaté plody jsou uzpůsobeny šíření větrem.\nJasany jsou živnými rostlinami housenek široké škály denních i nočních motýlů. Z druhů rozšířených i v České republice je to např. babočka osiková, hnědásek osikový, nesytka sršňová, přástevník americký, lišaj šeříkový a různé můry. Ve větvích vrtají housenky drvopleně obecného a drvopleně hrušňového. V Severní Americe se listy jasanů živí různé druhy martináčů a lišajů, otakárci \"Papilio glaucus\" a \"Papilio multicaudatus\" a babočka \"Euphydryas phaeton\". Žijí na nich také bizarní housenky můry \"Phobetron pithecium\" z čeledi slimákovcovití. V Asii se listy jasanů živí např. housenky babočky \"Athyma ranga\".\n\nJasan ztepilý a některé další druhy (jasan úzkolistý, někdy i jasan americký) jsou napadány a decimovány onemocněním známým jako nekróza jasanu nebo také chřadnutí jasanů. Onemocnění je způsobováno houbou \"Chalara fraxinea\", prorůstající do dřeva i cévních svazků hostitele. Napadení se projevuje odumíráním letorostů i kosterních větví a prosycháním stromů. Bělavé plodničky této houby jsou známy pod názvem voskovička jasanová (\"Hymenoscyphus fraxineus\", syn. \"H. pseudalbidus\") a běžně se vyskytují na opadaných řapících jasanových listů. V České republice se první projevy choroby objevily v 90. letech, k masovému šíření dochází přibližně od roku 2004. Další houbou napadající jasany je padlí jasanové (\"Phyllactinia fraxini\"). V Severní Americe i v evropské části Ruska a na Ukrajině se šíří další závažný škůdce jasanů, polník jasanový. Brouk pochází z východní Asie. Napadá různé druhy jasanu i některé další listnaté stromy. Larvy vrtají pod kůrou, dřevina zpravidla do 3 let od napadení odumírá. V České republice nebyl výskyt tohoto brouka dosud zjištěn.\n\nCharakteristickými látkami obsaženými v jasanech jsou zejména kumariny, sekoiridoidy a fenyletanoidy, přítomny bývají i lignany, flavonoidy a jednoduché fenolické sloučeniny. Přítomnost kumarinů je v rámci čeledi olivovníkovité jedinečná. Bylo jich zjištěno celkem 23, nejběžnější je eskulin a fraxin. Kumariny mohou být buď volné, nebo vázené ve formě glukosidů. Z některých druhů jasanu jsou průmyslově získávány. \nSekoiridoidů bylo zjištěno asi 50. Vyskytují převážně vázané v glukosidické formě. Patří mezi ně mimo jiné oleosid, oleuropein, uhdenosid, framosid a četné další. \nZ fenyletanoidních glykosidů je to zejména verbaskosid, který je obsažen i v evropských druzích jasanu (jasan ztepilý, jasan zimnář). Dále jsou obsaženy fenylpropanoidní glukosidy (syringin, koniferin).\n\nJasany nejsou jedovaté rostliny, dřevo ale může při opacovávání způsobit podráždění kůže. \n\nRod \"Fraxinus\" se podle výsledků fylogeografických studií vyvinul v oblasti Severní Ameriky v období eocénu před 34 až 56 milióny let. O tomto původu rodu svědčí i severoamerický výskyt bazálních sekcí rodu (sekce \"Dipetalae\", \"Melioides\", \"Pauciflorae\"). Nejstarší známé fosílie připisované rodu \"Fraxinus\" byly nalezeny na jihovýchodě Severní Ameriky. Odtud se rod rozšířil do Asie a později i do Evropy, došlo ale i k několika případům zpětných přenosů z Eurasie do Severní Ameriky (např. \"Fraxinus nigra\").\nFosílie jasanů ranně miocénního stáří jsou známy i ze severočeských hnědouhelných pánví. Konkrétně se jedná o druhy \"Fraxinus bilinica\" a \"Fraxinus macroptera\".\nProkřemenělé dřevo se strukturou velmi podobnou jasanu, pocházející z paleogénu, bylo popsáno jako rod \"Ornoxylon\".\n\nRod \"Fraxinus\" je v rámci čeledi \"Oleaceae\" řazen do podčeledi \"Oleoideae\", tribu \"Oleeae\" a samostatného podtribu \"Fraxininae\". Podle výsledků fylogenetických studií je monofyletický. Od nejblíže příbuzných rodů se mj. odlišuje typem plodů (samara). V minulosti byl do daného tribu řazen i rod \"Fontanesia\", který má plody podobného typu. Později bylo zjištěno, že tento rod není s rodem \"Fraxinus\" bezprostředně příbuzný a podobnost plodů je důsledkem konvergentního vývoje podobně jako rod \"Abeliophyllum\".\n\nV revizi z roku 2013 je v rámci rodu \"Fraxinus\" rozlišováno 48 druhů. Rod je členěn do 6 sekcí, zařazení několika druhů je dosud nevyjasněné.\n\n\n\n\n\n\n\nJasan ztepilý je v České republice významnou složkou lesních ekosystémů a 6. nejrozšířenější dřevinou. Jeho porosty pokrývají asi 3,5 % celkové lesní plochy.Jeho doménou jsou zejména lužní a suťové lesy. V minulosti byl vysazován do lesních porostů i jasan pensylvánský. Jasany jsou pěstovány jako okrasné a parkové dřeviny. Jsou to rychle rostoucí stromy, které na jaře pozdě raší a na podzim poměrně brzy opadávají. Listy většiny druhů se v podzimním období barví do žluta. Hodí se do parků a větších sadovnických úprav. Nejčastěji se pěstují různé kultivary jasanu ztepilého, mezi nimiž lze nalézt i převisavé nebo jednolisté formy, a nápadně kvetoucí jasan zimnář. Většině druhů vyhovuje slunné stanoviště a hlubší, vlhké a výživné půdy. Jasan zimnář je vápnomilný a snese i sušší půdy. Jasan americký naopak snáší i přemokření. Botanické druhy lze rozmnožovat výsevem semen. Okrasné kultivary se množí roubováním nebo očkováním. Ve sbírkách botanických zahrad a arboret se lze setkat s celou řadou méně běžných druhů. V teplejších oblastech světa je vysazován i nápadně kvetoucí druh \"Fraxinus paxiana\" a \"Fraxinus floribunda\".\n\nJasany poskytují kvalitní a dobře opracovatelné dřevo. Dřevo jasanu ztepilého je světle hnědé až hnědé, s dekorativní texturou a zřetelnými letokruhy, podobně jako u dubového. Je pružné a houževnaté, avšak málo odolné vůči dřevokaznému hmyzu a povětrnostním vlivům. Používá se zejména na podlahy, nábytek, bedny, držadla aj. soustružené výrobky. Obdobné využití má i dřevo jiných druhů jasanu. Ze severoamerických je významný zejména jasan americký, který má dřevo světlé, dále jasan pensylvánský, jasan černý, jasan čtyřhranný, jasan oregonský a jasan plstnatý, z asijských druhů zejména jasan mandžuský. V Americe se z jasanového dřeva také vyrábějí profesionální baseballové pálky.\n\nŠťáva jasanu zimnáře je sladká, neboť obsahuje cukr mannitol. Ve Středomoří byla získávána z naříznuté kůry a poté sušena. Druh byl za tímto účelem i pěstován, a to zejména na Sicílii.\nZ vnitřní kůry jasanu čtyřhranného připravovali v Americe první osadníci modré barvivo.\nExtraktem z kůry a listů \"Fraxinus griffithii\" je na černém trhu v některých částech Indonésie falšováno opium.\n\nJasany jsou v různých částech světa využívány v lidovém lékařství zejména pro své diuretické a mírně projímavé účinky, také při léčení revmatických bolestí, artritidy, otoků a zánětu močového měchýře. Jasan ztepilý je v Evropě používán jako diuretikum a k léčení revmatitidy již od dob Hippokrata. Nálev z listů je v bylinném lékařství podáván zejména při infekčních a horečnatých stavech, revmatismu a dně, zevně k omývání nehojících se ran, bércových vředů aj.\nPodobné tradiční využití má i \"Fraxinus japonica\" (syn. \"F. chinensis\" subsp. \"rhynchophylla\") v Japonsku a jasan americký v Severní Americe. V čínské medicíně je používán zejména jasan Bungeův a \"Fraxinus malacophylla\". Listy a kůra jasanů jsou na Ruském Dálném východě a v Číně využívány ve formě čajů také k podpoře krevního oběhu.\n\n"}
{"id": "114010", "url": "https://cs.wikipedia.org/wiki?curid=114010", "title": "TJ Bohemians Praha", "text": "TJ Bohemians Praha\n\nTělovýchovná jednota Bohemians Praha je jeden z nejznámějších a největších sportovních klubů v ČR. Jednota je registrována jako spolek a v současné době sdružuje 24 oddílů v různých sportovních odvětvích.\n\nPředchůdcem TJ byl Sokol Královské Vinohrady (založen 1887). V roce 1897 byl v Sokolu založen atletický oddíl. V roce 1905 byl založen fotbalový klub AFK Vršovice (pozdější Bohemians). Po roce 1948 došlo v rámci tzv. „sjednocování tělovýchovy“ ke sloučení oddílů Sokola Královské Vinohrady s fotbalovým klubem AFK Bohemians za vzniku tělovýchovné jednoty, která v průběhu let měnila názvy až na dnešní TJ Bohemians Praha.\n\nV roce 1990 byl obnoven Sokol Královské Vinohrady, který v rámci restitucí nárokoval navrácení areálu v Riegrových sadech. TJ Bohemians tento požadavek akceptovala a areál předala Sokolům. Sídlo jednoty se přesunulo do areálu na Hagiboru.\n\nZačátkem 90. let nebyla TJ schopna pokrývat rostoucí finanční nároky některých oddílů. V roce 1993 proto TJ opouští fotbalový oddíl, který je dnes samostatným právním subjektem FC Bohemians 1905.\n\n\nV roce 2015 měla tělovýchovná jednota 24 oddílů. V zavorce rok založení.\n\n\nplus oddíl neuvedený v seznamu TJ:\n\nFotbalový klub Bohemians Praha 1905 je samostatný právní subjekt.\n\n\n"}
{"id": "114012", "url": "https://cs.wikipedia.org/wiki?curid=114012", "title": "Sorbonna", "text": "Sorbonna\n\nSorbonna (: \"\") je monumentální komplex v Pařížské latinské čtvrti. Je součástí Pařížské univerzity, nejstarší francouzské univerzity, jež vznikla nejspíše někdy kolem roku 1160. Jméno Sorbonna je odvozeno od teologické koleje této univerzity, založené v roce 1257, a ta dostala jméno podle svého zakladatele, jímž byl Robert de Sorbon.\n\nV současné době neexistuje Sorbonna jako samostatná univerzita, ale reformou z roku 1970 byla včleněna do Pařížské univerzity. Původní Sorbonna byla rozčleněna do Univerzity Paříž I (Paris I Panthéon-Sorbonne), Univerzity Paříž III (Paris III Sorbonne Nouvelle) a Univerzity Paříž IV (Paris IV Paris-Sorbonne). V prostorách bývalé Sorbonny sídlí částečně i Univerzita Paříž V (Paris Descartes), École nationale des chartes a společný rektorát (\"Chancellerie\").\n\n1253 Sorbonnu založil kaplan a zpovědník krále Ludvíka IX. Robert de Sorbon původně jako kolegium pro chudé studenty teologie, které se později rozvinulo do střediska pro teologické studia a nakonec na univerzitu\n13. století – na Sorboně studovalo 15 000 žáků (dnes 70 000)\n1328–1340 rektorem Jean Buridan\n1355 rektorem Čech Vojtěch Raňkův z Ježova\n1380 zde získal doktorát teologie Petr z Ailly\n1469 zde byla zřízena první tiskárna ve Francii\n1624–1642 nechal kardinál Richelieu přestavět většinu budov\n1806 (za Napoleona Bonaparte) další stavební úpravy\n1885–1905 univerzita dostala dnešní podobu; v univerzitním kostele je hrobka kardinála Richelieua\n\n\n"}
{"id": "114013", "url": "https://cs.wikipedia.org/wiki?curid=114013", "title": "Bohemians Praha", "text": "Bohemians Praha\n\nBohemians Praha může označovat dva různé sportovní subjekty:\n\n"}
{"id": "114019", "url": "https://cs.wikipedia.org/wiki?curid=114019", "title": "Čechie Karlín", "text": "Čechie Karlín\n\nČechie Karlín může označovat tři různé sportovní subjekty:\n\n"}
{"id": "114023", "url": "https://cs.wikipedia.org/wiki?curid=114023", "title": "Ema Destinnová", "text": "Ema Destinnová\n\nEmilie Paulina Jindřiška Kittlová, známá pod pseudonymem Ema Destinnová, resp. Emmy Destinn (26. února 1878 Praha-Nové Město – 29. ledna 1930 České Budějovice), byla světoznámá česká operní pěvkyně a všestranně vzdělaná osobnost.\n\nVe svých 20 letech byla sice odmítnuta v Národním divadle v Praze, kariéru však úspěšně zahájila v témže roce v Berlíně. Po deseti letech získala angažmá v Metropolitní opeře v New Yorku, kde zpívala například po boku Enrica Carusa.\n\nEmilie Kittlová se narodila v Praze jako druhá nejstarší dcera z pěti dětí důlního podnikatele, majitele realit a kulturního mecenáše Emanuela Kittla (1844–1910) a operní pěvkyně Jindřišky, rozené Šrutové (1859–1898). Byla umělecky velmi nadaná: malovala, psala, učila se hře na housle u profesora Ferdinanda Lachnera a v osmi letech měla svůj první houslový koncert. Ve 13 letech v Praze začala navštěvovat hodiny zpěvu u profesorky Marie Loewe–Destinnové (1837–1921) Jméno své učitelky si zvolila za umělecký pseudonym. Mimo to Ema studovala herectví v dramatické škole při Národním divadle v Praze. \n\nDebutovala roku 1897 v drážďanské dvorní opeře v roli Santuzzy v opeře \"Sedlák kavalír\". Úspěch jejího debutu byl tak obrovský, že byla okamžitě přijata k pětileté spolupráci v berlínské Státní opeře.\n\nPoprvé úspěšně vystoupila v roce 1898 na scéně berlínské Krollovy opery opět jako \"Santuzza\" v opeře \"Sedlák kavalír\". V roce 1901 zpívala Destinnová na Wagnerovských operních slavnostech (\"Bayreuther Festspiele\" neboli \"Richard-Wagner-Festspiele\") v roli Senty v opeře \"Bludný Holanďan\" a byla bouřlivě oslavována. Roku 1904 zpívala v premiéře Leoncavallovy opery \"Roland z Berlína\", ve stejném roce v německé premiéře Smetanova \"Dalibora\". V roce 1906 zpívala v Berlíně v opeře \"Salome\" od Richarda Strausse. Následovaly výstupy v dalších rolích jako \"Carmen\", \"Valentina\", \"Mignon\", \"Elisabeth\", \"Selika\" a Destinnová se stala primadonou berlínské opery, v níž vystoupila v padesáti úlohách během deseti let. Roku 1905 debutovala v londýnském operním domě Covent Garden v titulní roli Pucciniho \"Madam Butterfly\". Zpívala i další role, např. roku 1909 v premiéře opery \"Tess\" od d’Erlangera. V Londýně působila až do roku 1914 a znovu od r. 1919. \n\nPo úspěšných hostováních ve Vídni, Londýně, Praze a Paříži byla v roce 1908 pozvána také do newyorské Metropolitní opery. O rok později tam ztvárnila \"Mařenku\" ve Smetanově \"Prodané nevěstě\", o jejíž uvedení v MET se sama zasloužila. Premiéru dne 19. února 1909 dirigoval Gustav Mahler. Opera byla uvedena v němčině v překladu Maxe Broda.. Roku 1910 \"Lízu\" v premiéře Čajkovského \"Pikové dámy\", roku 1908 \"Marthu\" v opeře \"Nížina\", 1909 titulní roli v \"La Wally\" A. Catalaniho. Zde zpívala 10. prosince 1910 v premiéře Pucciniho opery \"Děvče ze zlatého Západu\" (\"La fanciulla del West\") po boku jednoho z nejslavnějších tenorů všech dob Enrica Carusa roli \"Minnie\".\n\nJenom v Národním divadle v Praze, když v něm roku 1900 odzpívala tři vystoupení, se jí nedostalo žádného ohlasu ani uznání. Jedno z jejích angažmá v Praze bylo z politických důvodů přerušeno.\nStále častěji vystupovala také v jiných divadlech v Praze, hostovala tam celkem 86krát, z toho v roce 1908 nadšeně oslavována konečně i v Národním divadle. Jeho čestným členem byla prohlášena ve stejném roce. \nKrátce nato byla vyznamenána titulem komorní zpěvačka při pruském císařském dvoře. Roku 1914 zakoupil její přítel Dinh Gilly za její peníze zámek ve Stráži nad Nežárkou, její útočiště až do konce života.\n\nO rok později odjela koncertovat do Ameriky. Její cesta skýtala odboji skvělou možnost, jak dopravit za hranice důležité informace. Když se v roce 1916 z Ameriky vrátila do Čech, čekala ji na hranicích c. k. rakouská policie, Destinnové se ale podařilo proklouznout. Od té doby ale byla pod soustavným dohledem a měla přísný zákaz vycestovat za hranice Rakouska. Uchýlila se na svůj zámek ve Stráži nad Nežárkou.\nV posledním roce 1. světové války, 1918, se Destinnová opět vrátila na české scény a všude slavila úspěchy. Na konci koncertů zpívala českou národní hymnu \"Kde domov můj\", čímž vyjadřovala na svých vystoupeních národní manifest.\n\nDestinnová patřila mezi osoby, které se nechaly tetovat; na svém těle měla vytetované hady.\n\nPo první světové válce na světových operních scénách nastoupila mladá generace, a pro Destinnovou zůstala jen pohostinská vystoupení; v Londýně na festivalu československé hudby jedenáctkrát hostovala v Královské opeře Covent Garden. V sezóně 1919–1920 opět hostovala v newyorské Metropolitní opeře, již pod jménem Emmy Destinn. Nejčastěji vystupovala v Československu. \n\nV roce 1923 se provdala za důstojníka československého letectva Josefa Halsbacha. Těžce onemocněla ale včasná operace jí zachránila život. V roce 1925 podnikla krátké turné po Jugoslávii a vystoupila v Bratislavě. Téhož roku ji na zámku ve Stráži navštívil i T. G. Masaryk.\n\nRoku 1926 se začala loučit s operní i koncertní kariérou. Poslední pražský koncert v Lucerně a turné po 20 městech Československa. V roce 1928, u příležitostí 10. výročí vzniku Československé republiky, zpívala svůj poslední koncert v Londýně. Pro značnou obezitu a nepohyblivost se stáhla do ústraní na svůj zámek ve Stráži nad Nežárkou a jen příležitostně zpívala na koncertech. „Není ničeho horšího, než když se musíte dívat na starou ženu na jevišti,“ bylo její krédo, které ji přimělo k dobrovolnému odchodu ze scény. Sbírala starožitnosti a částečně se věnovala vyučování zpěvu. Vinou špatného hospodaření svého i svého manžela se zadlužila. \n\n28. ledna 1930 podstoupila v Českých Budějovicích operaci očí, během níž došlo k prudkému zhoršení jejího zdravotního stavu, patrně v důsledku mozkové mrtvice. Oční lékař ji obratem dopravil do nemocnice, kde jí však už nedokázali pomoci. Na její poslední cestě na hřbitov českých velikánů na Vyšehradě se s ní přišlo rozloučit velké množství lidí.\n\nV Československu byla oslavována a ctěna jako národní hrdinka. Její soprán platil za vzor čisté krásy. S neobyčejnou sílou a škálou výrazu bravurně zvládla repertoár více než 80 velkých operních rolí.\n\nEma Destinnová zkomponovala několik písní a napsala několik básní a románů. Byla vynikající interpretkou díla Wolfganga Amadea Mozarta, Richarda Wagnera a italské operní hudby, ale zářila rovněž v dílech Smetany a Zdeňka Fibicha.\n\n\n\n\n\n\nZařízení interiérů zámku ve Stráži nad Nežárkou s velkou sbírkou starožitností a kuriozit Emy Destinnové bylo rozptýleno; z větší části bylo rozprodáváno na úhradu dluhů, již od roku 1923. Soukromým sběratelům pak rovněž prostřednictvím zpěvaččiny komorné. \n\n\n\n\n\n"}
{"id": "114024", "url": "https://cs.wikipedia.org/wiki?curid=114024", "title": "Anna Přemyslovna", "text": "Anna Přemyslovna\n\nAnna Přemyslovna (15. října 1290 – 3. září 1313) byla česká královna, korutanská vévodkyně a tyrolská hraběnka z dynastie Přemyslovců.\n\nNarodila se jako nejstarší přeživší dcera českého krále Václava II. Guty, dcery Rudolfa I.Habsburského. Počátkem roku 1306 ji bratr Václav III. provdal za korutanského vévodu Jindřicha. Mladý král nedlouho nato vytáhl na výpravu do Polska a svěřil správu země svému švagrovi jako zemskému hejtmanovi. V srpnu 1306 byl Václav III. zavražděn a království zůstalo ve správě Jindřicha Korutanského.\n\nPo dvou týdnech na trůně vystřídal Jindřicha Korutanského Rudolf Habsburský a Jindřich s Annou utekli do Korutan. Jindřich znovu vystřídal Rudolfa po jeho smrti roku 1307 a tentokrát se nenechal připravit o trůn tak snadno. Zájmy Jindřicha a Anny ohrožovala především Annina neprovdaná sestra Eliška. \nVe skutečnosti ale nebylo prokázáno, že by Anna sestře opravdu usilovala o život. Jak klesala obliba Jindřicha, stoupaly Eliščiny ambice. Jindřich nechtěl pustit Elišku z hradu a uskutečnit plánovaný sňatek s Janem Lucemburským, té se ovšem podařilo utéct. Jan se nakonec nesetkal s přílišným vojenským odporem a Jindřich s Annou podruhé utekli do Korutan. Anna Přemyslovna zemřela bezdětná v září 1313 na jednom z korutanských hradů, ve věku 22 let a byla pohřbena v chóru dominikánského klášterního kostela v Bolzanu.\n\nJindřich Korutanský se oženil ještě dvakrát, podruhé ještě v roce 1313 s Adlétou Brunšvickou. Ačkoliv Jindřich už v době svého druhého sňatku nebyl českým králem a smrtí své první manželky ztratil nároky na český trůn, obě jeho další ženy měly titul českých královen – sám Jindřich se panovnického titulu nevzdal. Jindřich si od nového sňatku samozřejmě sliboval především dědice, ale Adléta mu porodila dvě dcery a zemřela již roku 1320.\n\nJindřichovou třetí a poslední manželkou se v roce 1328 stala Beatrix Savojská. Jindřich Korutanský se stále ještě ve svých pětašedesáti letech domníval, že mu Beatrix porodí mužského dědice, ovšem marně. Vzhledem k tomu, že starší dcera Jindřicha a Adléty, rovněž Adléta, byla méněcenná, stala se mladší Markéta, zvaná Maultasch (Pyskatá), jedinou dědičnou korutanských držav.\n\n\n"}
{"id": "114026", "url": "https://cs.wikipedia.org/wiki?curid=114026", "title": "Jasan úzkolistý", "text": "Jasan úzkolistý\n\nJasan úzkolistý (\"Fraxinus angustifolia\") je opadavý listnatý strom dorůstající výšky 20-35 m. Letorosty jsou šedavé, pupeny vstřícné nebo přeslenité, skořicově až tmavě hnědé. Listy jsou lichozpeřené, 2-6 jařmé. Květy jsou v hroznech. Plodem je křídlatá nažka, 2,5-6 cm dlouhá.\n\nJasan úzkolistý podunajský přirozeně roste v SV Řecku, Bulharsku, v zemích býv. Jugoslávie, Rumunsku a Maďarsku. Severním okrajem areálu je jižní Slovensko a jižní Morava. V České republice roste přirozeně jen v jihomoravských úvalech, na sever ojediněle až ke Grygovu u Olomouce. Jinde může být jen výjimečně vysazen. V České republice roste pouze poddruh jasan úzkolistý podunajský (\"Fraxinus angustifolia\" subsp. \"danubialis\" Pouzar)\n\nJasan úzolistý společně s dubem letním dominantní dřevinou jihomoravských lužních lesů, především tzv. tvrdých luhů. V lužních lesích nejjižnější Moravy (např. Břeclavsko) zcela nahrazuje příbuzný druh jasan ztepilý.\n\n\n\n\"Květena České republiky, díl 5\" / B. Slavík (Ed.). - Praha : Academia, 1997. - S. 447-448.\n\n"}
{"id": "114027", "url": "https://cs.wikipedia.org/wiki?curid=114027", "title": "Kazimierz Fabrycy", "text": "Kazimierz Fabrycy\n\nKazimierz Fabrycy [kažiměš fabrycy] (3. března 1888 Oděsa – 18. července 1958 Londýn) byl polský generál za druhé světové války. \n\nNarodil se v roce 1888 v Oděse. V letech 1914 až 1917 bojoval v polských legiích. V roce 1918 se stal podplukovníkem o rok později se stal plukovníkem. V polsko-sovětské válce velel pluku. V roce 1924 se stal brigádním generálem. V letech 1926 až 1934 byl náměstkem ministra obrany.\n\nV roce 1939 velel Armádě Karpaty. Po sovětském vpádu do východních území Polska odjel do Rumunska. Po válce zůstal ve Velké Británii, zemřel v Londýně roku 1958. \n"}
{"id": "114031", "url": "https://cs.wikipedia.org/wiki?curid=114031", "title": "Neutronová hvězda (Niven)", "text": "Neutronová hvězda (Niven)\n\nNeutronová hvězda (ISBN 80-86390-15-2) je sbírka povídek Larryho Nivena, vydaná v roce 2001 (orig. \"Neutron star\" v roce 1968). V těchto povídkách poprvé vykreslil hrubý obrys tzv. Známého vesmíru, jak je označována část vesmíru osídlená lidmi nebo dalšími rasami, s nimiž se lidé setkali. V tomto vesmíru se odehrává většina jeho knih, včetně nejznámější ságy o Prstenci.\n\nPovídka Neutronová hvězda získala v roce 1967 cenu Hugo v kategorii nejlepší povídka.\n\nDouglas Hooker je prezidentem společnosti Skyhook Enterprises, která vyrábí ramscoopové kosmické lodě. Ve svých 74 letech žije samotářským životem. Od narození je vážně nemocný - je potenciální paranoik. Jednou měsíčně se musí nechat ošetřit autodocem (automatický doktor), který upraví jeho metabolizmus. Jeho žena Clarisa ho opustila před více než dvaceti lety, protože Rada plodnosti neschválila jejich žádost o dítě. Před třinácti lety odletěl jeho jediný přítel Greg Loeffler a s ženou Joannou odletěl kolonizační lodí do soustavy Tau Ceti k planetě Planetau.\n\nDíky velkému pracovnímu vytížení a samotě výrazně roste spotřeba chemických látek v jeho autodocu. Když se přepálí červená kontrolka (Doug se domnívá, že nefunguje zelená), začne se Douglesovo chování pomalu měnit. Má pocit, že je inteligentnější a začne přemýšlet, proč je pořád tak sám. Má pocit, že jeho život je jen sen o laciné prohře. Ale kdo za to může? Kdy to začalo? Když ho opustila Clarisa? Nebo když odjel Greg? No jasně, všechno zosnoval on, do spiknutí je dokonce zatažená i OSN! Zbývá jen jedno, ukrást ramscoopovou loď, odletět na Planetau a pomstít se Gregovi.\n\nJako handicapovaní jsou označovány rozumné bytosti, které se vyvinuly s myslí, ale bez čehokoli, co by sloužilo jako ruce (delfíni, kosatky, bandersnatchi). Na planetě Down žijí také handicapovaní - Grogové. Vypadají jako půldruha metru vysoký srstnatý kužel s lysým oblým vrcholem. Mají dva páry zakrnělých nepoužitelných tlap, asi metr široká ústa. Žádné oči. Ale hlavně velký mozek, který je známkou inteligence.\n\nV raném stádiu jsou pohybliví, později přisednou na vhodný plochý kámen a přestávají se pohybovat. Míchu mají zakrslou, takže mozek nemůže nic ovládat. Celé dny pouze sedí a čekají na náhodnou kořist. Proč tedy mají inteligenci, k čemu jim je, když jen sedí a ani nic nemohou vidět … ?\n\nDr. Richard Schultz-Mann zkoumá na planetě Mira Ceti-T zvláštní druh rostlin - stupňovité stromy. Jedná se o pozůstatek Otrokářské říše, pro Otrokáře je vypěstovali tnuctipští otroci, kteří byli biologickými inženýry. Jednou přiletí na planetu loď pirátů, kterým se podařilo odhalit nejpřísněji střežené tajemství vesmíru - pozici loutkařské domovské planety. Zajmou Richarda a chtějí se na planetě ukrýt. Richard využije svých znalostí stupňovitých stromů, aby se svých věznitelů zbavil. Podaří se mu to?\n\nLoutkařská společnost General Products je téměř výhradním dodavatelem lodních trupů pro kosmické lodě v celém Známém vesmíru. Trupy General Products jsou totiž absolutně nezničitelné. Nic jimi nemůže projít. Žádný druh elektromagnetické energie kromě viditelného světla. Žádný druh hmoty od nejmenších elementárních částic až po nejrychlejší meteory.\n\nKdyž je objevena loď s trupem General Products (která zkoumala první objevenou neutronovou hvězdu BSV-1) se dvěma mrtvými lidmi uvnitř, zavládne mezi Loutkaři zděšení. Za pomoci vydírání najmou bývalého pilota Beowulfa Shaeffera, aby podnikl druhou cestu k neutronové hvězdě a zjistil, co se stalo první výpravě. Ten cestu podnikne a objeví důvod: Loutkaři neuvažovali s extrémními slapovými silami u neutronové hvězdy.\n\nLoutkařská společnost General Products vyrobila novou loď, která je schopná cestovat mnohem rychleji než běžné hyperprostorové lodě. Vzdálenost čtyř světelných let je schopna urazit za pět minut zatímco běžná loď za 12 dní. Loď je obrovská, většinu místa zabírá hyperprostorový motor, cestovat v ní může pouze jeden člověk.\n\nLoutkaři opět najímají pilota Beowulfa Shaeffera, aby podnikl reklamní cestu daleko za hranice Známého vesmíru, přímo do středu naší galaxie. Na místě Shaeffer velmi znepokojující věc, jádro galaxie vybuchlo a galaxií se šíří vlna radioaktivního záření, která je schopná zničit veškerý život. Do Známého vesmíru se dostane za dvacet tisíc let.\n\nJason Papandreu je se svou ženou Anne-Marií a loutkařem Nessem na cestě na Jinx. Nessus je považován za šíleného, protože má odvahu. Na palubě mají Otrokářskou stázovou schránku, kterou se jim nepodařilo otevřít. Cestou si udělají malou odbočku, aby viděli nádhernou dvojhvězdu Beta Lyru s mlžným pásem červeného kouře ve spirále okolo. Jen tak pro štěstí prozkoumají soustavu dálkovým radarem a k jejich velkému překvapení objeví na jedné planetě další stázovou schránku.\n\nRozhodnou se přistát a brzo zjistí, že jde o kzintskou past. Čtyři Kzinti (kapitán, telepat, pilot a vědec-odborník na Otrokáře) je zajmou a zabaví stázovou schránku. Uvnitř najdou podivný přístroj s ovládací osmipolohovou páčkou, který v každé poloze mění tvar i funkčnost. Jason si brzy uvědomí, že se nejedná o otrokářskou, ale tnuctipskou schránku, úplně první objevenou. Pokud by záhadný přístroj byl neznámá zbraň, v rukou Kzintů by byl pro lidstvo velmi nebezpečný.\n\nPodaří se dvěma lidem a šílenému loutkaři uniknout ze zajetí Kzintů a zabránit tomuto nebezpečí?\n\nBeowulf Shaffer se na palubě jedné linkové lodi seznámí s člověkem jménem Elefant. Toho hodně trápí, že jako obyvatel Země je pro všechny „přízemák“, přestože v kosmu strávil více než padesát let.\n\nPo čase navštíví Beo Elefanta na Zemi. Tady se dozví, že se vlastně jedná o jednoho z nejbohatších lidí Gregory Peltona. Spolu vymyslí plán, jak Elefanta zbavit přezdívky „přízemák“. Musí udělat něco velkého, něco jako byla Shafferova cesta do jádra galaxie. Seženou si loď a vyrazí za Outsidery koupit informaci o nějakém neobvyklém místě ve Známém vesmíru. Planeta, o které jim Outsideři řeknou, je opravdu velmi neobvyklá, ale také velmi nebezpečná.\n\nBeowulf Shaffer cestuje na palubě kosmické lodi z Downu na Gummidgy. Na palubě lodi je kromě lidí i několik mimozemšťanů: delfín Pzzz (nebo Braaak), dva přisedlí Grogové a kdatlynský sochař Lloobee. Cestou udělá kapitánka Margo zastávku, aby mohli sledovat nedaleko prolétající Hvězdné semeno. Všem se naskytne úchvatný pohled, jak semeno při změně směru letu rozvinuje plachtu a díky slunečnímu větru odplouvá.\n\nPo skončení podívané najednou Beo ztrácí vědomí. Když procitne, zjistí, že ve stejný okamžik se probrali i všichni ostatní. To znamená jediné, někdo je omámil plynem. A navíc zmizel Kdatlyn Lloobee. Po přistání na Gummidgy se Beo s přítelem Emilem pouští do pátrání na vlastní pěst. Zkontrolují lodě, které zde přistály, vyloučí příliš malé pro Kdatlyna a to je přivede na stopu Bellamyho, kdysi známého Shaffera.\n\nPronajmou si vznášedlo a vyrazí hledat místo přistání Bellamyho lodi. Nakonec objeví Lloobeeho v umělé jeskyni a zjistí, že Bellamymu s únosem pomáhala i kapitánka Margo. Důvod únosu je poněkud překvapující. Lidé žijící díky životabudiči několik staletí už téměř všechno zažili a tak se nudí. Proto se pouštějí do stále nebezpečnějších podniků, při kterých může jít o život.\n"}
{"id": "114032", "url": "https://cs.wikipedia.org/wiki?curid=114032", "title": "Tvrdý luh", "text": "Tvrdý luh\n\nTvrdý luh je typ lužního lesa, kde dominují stromy s tvrdým dřevem, hlavně dub letní, jasany či jilmy. Odtud jméno tvrdý luh. Jedná se o pravidelně či epizodicky zaplavovaný les (pokud tomu nebrání regulace), který je méně ovlivněný proudem řek a záplavová voda zde stagnuje kratší čas než v případě tzv. měkkých luhů a hladina spodní vody je více než 1 m pod povrchem.\n\nTvrdý luh v České republice můžeme najít převážně v nivách velkých nížinných řek, v Čechách hlavně v Polabí (popř. podél nejdolnějších částí některých přítoků Labe, např. Vltava, Ohře), na Moravě je to hlavně v nivách řek Dyje a Morava, popř. podél nejdolnějších částí jejich přítoků, na severu také podél Odry. Vyskytuje se rovněž na svahových prameništích od nížin až do hor. \n\nTvrdý luh v současné podobě existuje teprve od středověku. Ve starších dobách se podél řek tato společenstva vyskytovala jen omezeně. Souvisí to se středověkým osídlením a vykácením vyšších poloh území. Následkem toho došlo k zesílení intenzity a četnosti záplav a k mohutnému ukládání povodňových hlín bohatých na živiny. To umožnilo vznik tvrdého luhu.\n\nKromě výše zmíněných stromových dominant v tvrdém luhu hojně rostou olše lepkavá (ve vyšších polohách olše šedá), javor babyka, javor mléč, střemcha obecná, na jižní Moravě vzácně jasan úzkolistý. Byliné patro je tvořeno druhy snášejícími pravidelné záplavy. Výrazně bývá vyvinut jarní aspekt tvořený kvetoucími sasankami, dymnivkami, orseji či blatouchy. \n\nTvrdé luhy fytocenologicky spadají do třídy \"Carpino-Fagetea\" (Mezofilní a vlhké opadavé listnaté lesy), kde vytvářejí svaz \"Alnion incanae\" s následujícími porostními asociacemiː\n"}
{"id": "114033", "url": "https://cs.wikipedia.org/wiki?curid=114033", "title": "Měkký luh", "text": "Měkký luh\n\nMěkký luh je typ nížinného lužního lesa, který je silně ovlivněn proudem řek a pravidelnými záplavami, přičemž zde voda stagnuje po delší dobu než v případě tvrdých luhů. Název je odvozen od tvrdosti dřeva hlavních dominant tohoto typu lesa, což jsou vrby a topoly – tyto stromy mají měkké dřevo s rychlými přírůstky. \n\nV České republice se měkké luhy vyskytují v širokých nivách dolních toků nížinných řek. Rozšířeny jsou roztroušeně v Ostravské pánvi, České křídové tabuli a moravských úvalech. Půdy, na kterých rostou, jsou zpravidla těžší fluvizemě dobře zásobené živinami, nevysychavé, ovlivněné vysokou hladinou spodní vody.\n\nVe stromovém patře měkkého luhu převládá v nižších polohách vrba bílá, v polohách pahorkatin vrba křehká nebo její hybrid s vrbou bílou (\"Salix\" x \"rubens\"); přimíšeny jsou topoly černý a bílý, méně často jasan ztepilý a (na jižní Moravě) jasan úzkolistý. V keřovém patře roste bez černý, někde krušina olšová, popřípadě křovité druhy vrb (vrba trojmužná, vrba nachová, vrba košíkářská).\n\nBylinné patro je tvořeno vlhkomilnými, nitrofilními druhy, jako je bršlice kozí noha, svízel přítula, kopřiva dvoudomá, lilek potměchuť, kostival lékařský nebo hluchavka skvrnitá; z travin se vyskytují ostřice ostrá a štíhlá, chrastice rákosovitá nebo rákos obecný. Charakteristické jsou pnoucí liány (chmel otáčivý, opletník plotní); výrazným prvkem jarního aspektu jsou žlutě kvetoucí orseje a blatouchy. Na trvale zamokřených místech najdeme rostliny vázané na vodu, jako např. žabník jitrocelový nebo kosatec žlutý. Mechové patro je vyvinuto jen slabě, případně vůbec.\n\nMěkké luhy jsou ohrožovány narušením vodního režimu krajiny, potlačením pravidelných záplav i šířením nepůvodních invazních druhů (topol kanadský). \n"}
{"id": "114035", "url": "https://cs.wikipedia.org/wiki?curid=114035", "title": "Anna Lucemburská", "text": "Anna Lucemburská\n\nAnna Lucemburská, známější spíše jako Anna Česká (11. května 1366 – 7. června 1394), byla dcerou českého krále a římskoněmeckého císaře Karla IV. a jeho čtvrté manželky Alžběty Pomořanské, manželkou Richarda II. Plantageneta a anglickou královnou. Byla polorodou sestrou českého a římskoněmeckého krále Václava IV. a sestrou císaře Zikmunda Lucemburského.\n\nUž jako pětiletou zasnoubil Annu její otec s Albrechtem z Wittelsbachu, synem bavorského vévody. Brzy poté jí ovšem za manžela vybral syna markraběte míšeňského a lantkraběte durynského Fridricha, který byl potenciálním držitelem kurfiřtského hlasu při volbě císaře.\nI z tohoto plánu však sešlo. Na další vývoj promyšlené sňatkové politiky císaře Karla IV. měl vliv rozkol v katolické církvi, k němuž došlo v roce 1378. Za nového papeže byl zvolen Ital Bartolomeo di Prignano, který přijal jméno Urban VI. Francouzští kardinálové volbu neuznali, za papeže prohlásili Roberta Ženevského, který si vybral jméno Klement VII. a usadil se v Avignonu. Na stranu Urbana VI. se postavili nejen Italové, ale také císař Karel IV., jeho syn Václav a anglický král. Za této situace považoval Karel IV. sblížení s Anglií za velmi důležité a rozhodl se provdat svou dceru Annu za krále této země. Tímto způsobem chtěl oslabit svého dosavadního spojence, Francii, a přimět jejího krále k tomu, aby se zřekl podpory vzdoropapeže Klementa VII. Spojenectvím s Anglií sledoval ještě jeden cíl, posílení postavení rodových lucemburských držav v Nizozemí. Ještě než ke sňatku došlo, císař Karel IV. zemřel. Jeho syn Václav IV. otcův záměr splnil.\n\nČeské poselstvo vedené kardinálem Pileusem de Pratou mělo u anglického dvora úkol provdat Annu a především uzavřít politický svazek mezi Václavem IV. a Richardem II. Jednání probíhala střídavě v Anglii a v Praze. Teprve v říjnu 1381 se vydala Anna s početným doprovodem do své nové vlasti. Francouzi ji málem do Anglie nepustili, ale volnou cestu jí zajistil nevlastní strýc Václav Lucemburský. V prosinci dorazila do Calais, které bylo tehdy anglickým územím. Zde ji přivítal králův polorodý bratr John Holland, pozdější vévoda z Exeteru. Po příjezdu do Anglie se Anny ujal králův strýc Jan z Gentu, vévoda z Lancasteru. Svého manžela spatřila poprvé 18. ledna 1382 v Londýně. O dva dny později se konala svatba a 22. ledna 1382 byla Anna korunována jako anglická královna.\n\nÚdajně spokojené manželství trvalo dvanáct let, ale nenarodily se z něj žádné děti. Během této doby zesílily vzájemné kontakty mezi Anglií a Českým královstvím. Spousta osob z doprovodu královny Anny také zůstala v Anglii. Zdeněk Brtnický z Valdštejna poznamenal, že se anglické dvorní dámy údajně naučily jemným mravům právě od dvorních dam, které přišly s Annou z Čech. Dalším výsledkem vzájemných kontaktů obou zemí bylo zveřejnění učení náboženského reformátora Johna Wycliffa v Českém království.\n\nAnnina smrt, způsobená morem v roce 1394, byla pro Richarda II. velkou ranou. Královský zámek Sheen, kde Anna zemřela, nechal zbourat a při pohřbu zuřivě napadl hraběte z Arundelu za to, že se na obřad dostavil pozdě. Richard se po dvou letech, v roce 1396, oženil se sedmiletou Isabelou z Valois. V roce 1399 ho z trůnu sesadil jeho bratranec Jindřich a zemřel na začátku následujícího roku ve vězení hradu Pontefract. Až třináct let po své smrti (na začátku vlády Jindřicha V.) byl pochován po boku své milované manželky Anny ve Westminsterském opatství, jak sám plánoval.\n\nAnna nebyla původně v Anglii příliš v oblibě. Richard za její ruku jejímu bratrovi zaplatil 20 000 florinů (v přepočtu zhruba dnešní 4 000 000 liber), aniž by obdržela věno, a sňatek přinášel jenom málo diplomatických výhod oproti těm, které obvykle přinášely sňatky s francouzskými princeznami. Westminsterský kronikář ji nazval \"lidským odpadem\" a Thomas Walsingham viděl jako neblahé znamení, že lodě, na kterých přijela, byly roztříštěné, jakmile se Anna vylodila.\n\nExistují však důkazy o tom, že se postupně stávala oblíbenější. Byla známá jako velmi laskavá žena, Angličané ji měli rádi. Zajímala se o prominutí trestů poddaných (například účastníků revolty roku 1381). Několikrát se veřejně přimlouvala u krále. Díky ní král v roce 1384 odsoudil Johna Northamptona, dřívějšího londýnského starostu, k doživotnímu žaláři místo smrti. Její nejznámější přímluva byla ve prospěch Londýňanů během ceremoniálního usmíření Richarda a města Londýna v roce 1392. Královninu roli zaznamenal Richard Maidstone v \"Reconciliation of Richard II with the City of London\".\n\nAnna také zkoušela u Lordů odvolatelů v roce 1388 zasáhnout ve prospěch Simona Burleyho, Richardova učitele v dětství. I přes její prosby však byl Burley popraven.\n\nAnně se nepodařilo splnit tradiční ženskou povinnost tehdejší doby – nedala Richardovi potomka a dědice. Děti ostatně neměl ani její bratr Václav IV. a mnoho dalších lucemburských příbuzných. Eveshamská kronika tvrdí, že \"\"tato královna, ačkoliv neporodila dítě, přesto přispěla ke slávě a bohatství tohoto království tak, jak byla schopna. Šlechtici i poddaní po její smrti velmi trpěli\"\". Její přezdívka \"Good Queen Anne\" ostatně naznačuje, že bezdětnost pro její oblibu příliš důležitá nebyla.\n\nHrob \"„dobré královny Anny“\" v londýnském Westminsteru je dodnes poutním místem. Jedná se o společný (dnes poničený) hrob s Richardem II., který kdysi vyobrazoval oba manžele, jak se drží za ruce. Nápis na jejím hrobě Annu popisuje jako \"krásnou tělem a její tvář byla jemná a půvabná\". Když byl její hrob v roce 1871 otevřen, bylo zjištěno, že mnoho jejích kostí bylo ukradeno dírou v rakvi.\n\nPředpokládá se, že byla majitelkou tzv. koruny princezny Blanky, která je v současnosti v depozitáři v Mnichově. Do rukou Wittelsbachů se dostala v souvislosti se svatbou Blanky Anglické s Ludvíkem Falckým.\n\n\n"}
{"id": "114036", "url": "https://cs.wikipedia.org/wiki?curid=114036", "title": "Tramvajová doprava v Teplicích", "text": "Tramvajová doprava v Teplicích\n\nTeplice jsou severočeské lázeňské město, které mezi lety 1895 a 1959 provozovalo jednu z historicky nejstarších elektrických tramvajových sítí na území dnešního Česka.\n\nMístní elektrický tramvajový provoz vznikl z popudu hraběte Edmunda Clary-Aldringena, majitele šanovského panství. Bylo to v době, kdy ještě například v Praze dominovala dopravě koňka. Když tedy nepočítáme \"Křižíkovu elektrickou dráhu na Letné\", která měla spíše propagační charakter, je teplický tramvajový provoz nejstarším elektrickým v Česku.\n\nRoku 1891 byla zahájena jednání o stavbě tzv. malodráhy; 22. prosince téhož roku obdrželo město z ministerstva z Vídně povolení a zřídilo společnost TEKG (= Teplická elektrárenská a malodrážní společnost). Během čtyř let vznikla první trať vedená severo-jižním směrem, spojující Hlavní nádraží s Novosedlicemi a horní částí Dubí (tam byla později poprvé v Čechách tramvajová trať ukončena smyčkou) na severu a s \"Školním náměstím\" (nyní Benešovo nám.) na jihu.\n\nMezi \"Školním náměstím\" a nádražím byla tramvajová trať zprovozněna 25. července 1895, tedy ještě před oficiálním otevřením provozu. V úseku k vozovně (tramvajím sloužila dnešní autobusová vozovna) se jezdilo zatím pouze manipulačně. Nedaleko vozovny se železniční trať křížila s tramvajovou úrovňově; současný podjezd vznikl až později.\n\nDalší úseky byly otevírány postupně, na celé trati se jezdilo od 14. října téhož roku. Celá trať byla jednokolejná s dvanácti výhybnami a s úzkým rozchodem kolejí 1000 mm. Do provozu nasadil dopravce tramvaje vyrobené ve Štýrském Hradci. Elektrickou výzbroj pro motorové vozy dodala firma AEG. Vozy měly celkovou kapacitou 24 sedících a 12 stojících cestujících.\n\nK prvním změnám v síti došlo již rok po otevření, v roce 1896. Přibyl podjezd pod železniční tratí a od konce prosince se začalo jezdit i po nové trati spojující \"Benešovo náměstí\" s \"náměstím Svobody\" a \"Zámeckým náměstím\". Na \"náměstí Svobody\" se před budovou magistrátu vystavěla rampa, po níž právě tramvaje jezdily. V říjnu roku 1898 bylo zprovozněno prodloužení na nádraží Zámecká zahrada.\n\nPoté bylo rozhodnuto napojit na tramvajovou síť také Šanov. Tato trať fungovala od roku 1900, dosahovala však jen okraje čtvrti. Proto byl provoz na ní nerentabilní, a o osm let později sloužila již pouze dopravě poštovních zásilek.\n\nDále se v prvním desetiletí v tak rapidním rozvoji již nepokračovalo, pořizovaly se ale nové tramvaje. Jednalo se o další vozy z Grazu, tentokrát s elektrickou výzbrojí Ganz. Jezdily v průměru okolo čtyřiceti let. \n\nV roce 1905 se objevil velkorysý návrh, podle něhož se měly propojit koleje městských drah v Mostě, Teplicích a Ústí nad Labem; vznikla by tak rozsáhlá malodráha, jež by obsloužila řadu měst a obcí v okolí. Tento projekt byl sice odmítnut, přesto se však ještě jednou objevil, a to roku 1924. Opět ale s neúspěchem.\n\nPo dalších nových tratích se Tepličané svezli až roku 1913, první z nich dosáhla Řetenic. Druhou se stala trať do Šanova, provozovaná již v letech 1900 až 1908. Ta byla prodloužena, pokračovala Šanovem ve směru současné trolejbusové trati a dále \"Jankovcovou ulicí\" k hlavní trati. Oba nové úseky byly opět jednokolejné s výhybnami.\n\nAž válka přinesla redukci provozu – v březnu roku 1917 tramvaje dojezdily k nádraží Zámecká zahrada. Provozovatel usiloval o zrušení tohoto nevýnosného úseku již v září roku 1916, městská rada však rozhodla tehdy jinak a se zrušením souhlasila pak až o rok později.\n\nV první polovině 20. let se stejně jako v ostatních městech tehdejšího Československa řešilo zdvoukolejňování tramvajových úseků. To se však v Teplicích nepodařilo vyjednat, intervaly vozidel nemohly být zkráceny a tak se rozhodlo o zavedení posilové autobusové linky. Ta vyjela poprvé do ulic roku 1932.\n\nBěhem 30. let se objevily i linky další, někdy i souběžně s tramvajovými, takže některé tramvajové spoje se ukázaly nyní jako zcela zbytečné. Provoz na nich se stal nevýnosný a byl zastaven. Příkladem může být trať do Šanova, na které se tramvajemi jezdit přestalo několikrát, místo nich se objevila polookružní autobusová linka.\n\nKvůli nedostatku pohonných hmot došlo k útlumu autobusové dopravy, což byl impuls pro tramvaje, jejichž význam tak opět narostl. Obnovil se například provoz k Novým lázním. Od 17. dubna 1939 se pak jednotlivé tramvajové linky začaly číslovat. \n\nZákladní změnou pro celou tramvajovou dopravu však byla koncepce z roku 1945. Podle ní měla existovat jedna páteřní tramvajová trať ve směru sever – jih, doplněná dvěma trolejbusovými okruhy a dalšími tratěmi. Trať do Šanova tak byla zrušena definitivně, úsek mezi \"Benešovým náměstím\" a \"Městskými sály\" byl konečně zdvoukolejněn.\n\nMěsto však celý plán znovu přepracovalo roku 1956, tramvaje z něj vypustilo a nahradilo trolejbusy. Ještě téhož roku, tedy v souladu s plánem, zanikla městská teplická trať a jezdilo se pouze na meziměstské do Dubí. Ta byla ve své jižní části ukončena u Trnovan poblíž \"Městských sálů\", kde na ni navazovaly trolejbusy. Přestože staré rakousko-uherské tramvaje nahradily moderní československé z České Lípy (jednalo se o vozy typu 6MT), na posledním tramvajovém úseku mezi Červeným kostelem v Trnovanech a Horním Dubím se dojezdilo 31. ledna 1959, ačkoliv oficiálně byl provoz zastaven až 28. února téhož roku. Zbylé tramvaje byly odprodány do Ústí nad Labem, Mostu a Mariánských Lázní.\n\n\n\n"}
{"id": "114040", "url": "https://cs.wikipedia.org/wiki?curid=114040", "title": "Vrchotice", "text": "Vrchotice\n\nVesnice Vrchotice se nachází v okrese Příbram při hranici Jihočeského a Středočeského kraje. Administrativně je místní částí města Sedlec-Prčice. V roce 2011 zde trvale žilo 81 obyvatel.\n\nPrvní písemná zmínka o vesnici pochází z roku 1370.\n\nVesnice byla založena pravděpodobně ve 13. století blíže neznámým vladykou Vrchotou, jehož jméno dalo vzniknout jejímu názvu. První písemná zmínka o vesnici spadá do roku 1370, kdy je poprvé uváděno jméno vladyky Bohuňka Vrchoty z Vrchotic, který v té době vlastnil Vrchotice a pravděpodobně i přilehlé vesnice. Příbuzenské vztahy rodu Vrchotů z Vrchotic k jiným českým panským rodům nejsou známy. Další Bohuněk z Vrchotic, zřejmě syn prvního zmiňovaného, pravděpodobně na konci 14. století dočasně držel i Prčici. Rod Vrchotů z Vrchotic vymřel po meči okolo roku 1530.\n\nDalšími vlastníky Vrchotic byli páni z Loutkova, později vystupující jako Vrchotičtí z Loutkova, kteří sídlili na tvrzi ve Vrchoticích do roku 1596, kdy ji prodali Václavu Bechyněmu z Lažan. V prvních letech 17. století měnila vesnice majitele ještě několikrát, od roku 1613 přestaly být Vrchotice samostatným panstvím a byly připojeny k panství mitrovickému. Od roku 1660 pak definitivně náležely k panství jetřichovickému.\n\nZemanská tvrz ve Vrchoticích byla už roku 1629 pustá, okolo roku 1700 pak byla stržena a ponechán pouze dvůr. Do dnešních dnů se zachovala patrová obytná budova a k ní přiléhající bašta o čtvercovém půdorysu, krytá jehlanovitou střechou s věžičkou na vrcholu. Ke dvoru náleží ještě hospodářské, původně zčásti obytné budovy z pozdější doby. V období komunismu využívalo všechny budovy místní zemědělské družstvo k hospodářským účelům a celý areál značně zchátral.\n\nK vesnici dále patří Velký Vrchotický rybník, jeden z největších v okolí, který je v poslední době hojně využíván ke sportovnímu rybaření.\n\nOd 1. ledna 2007 vesnice přešla spolu s městem Sedlec-Prčice z okresu Benešov do okresu Příbram.\n\n"}
{"id": "114045", "url": "https://cs.wikipedia.org/wiki?curid=114045", "title": "Josef Kolmaš", "text": "Josef Kolmaš\n\nJosef Kolmaš (* 6. srpna 1933 v Těmicích) je přední český sinolog a tibetolog, dlouholetý vědecký pracovník Orientálního ústavu Československé akademie věd a Akademie věd České republiky, v letech 1994–2002 jeho ředitel, překladatel a světově uznávaný odborník na dějiny čínsko-tibetských vztahů.\n\nJosef Kolmaš absolvoval gymnázium v Kyjově, kde v něm jeho třídní profesor PhDr. Ladislav Dlouhý vzbudil zájem o orientální řeči a předplatil mu časopis Nový Orient, v němž tehdy vycházela na pokračování učebnice hovorové čínštiny.\n\nPo maturitě proto studoval obor \"čínština – dějiny Dálného východu\" na Filosofické fakultě Univerzity Karlovy v Praze, kde promoval v roce 1957 pod vedením prof. Jaroslava Průška. Strávil dva roky postgraduálními studiemi na Ústředním národnostním ústavu v Pekingu, kde tehdy studoval jako jediný zahraniční student a specializoval se na tibetský jazyk a literaturu. Při pobytu v Číně tehdy dostal příležitost navštívit významná centra tibetských studií v Čcheng-tu a Lan-čou a podařilo se mu opatřit a převézt do Prahy kompletní vydání tibetského buddhistického kánonu Kandžuru a Tandžuru ručně vytištěné v tibetském klášteře Derge z dřevěných matric pocházejících z poloviny 18. století. Tento vzácný text je uložen v knihovně Orientálního ústavu AV.\n\nSvé bohaté jazykové a faktografické znalosti Josef Kolmaš zúročil v řadě vědeckých monografických studií, bibliografických studií, bibliografických soupisů i prací katalogové povahy. Většina informací o Tibetu, které dnes jsou v češtině k dispozici, pocházejí od něho.\n\nPrvním významnějším dílem Josefa Kolmaše se stala jeho disertační práce „\"Simelská konference, 1913–1914\"“ zabývající se nevyjasněnou otázkou politicko-právního postavení Tibetu po Sinchajské revoluci a vyhlášení Čínské republiky v roce 1911, jakož i vymezení hranice s vnitřní Čínou. Touto prací Kolmaš završil svou tříletou vědeckou aspiranturu v Orientálním ústavu ČSAV (1961–1964) a na základě její obhajoby získal hodnost kandidáta historických věd (CSc.). V roce 1975 tato studie vyšla v revidované verzi jako \"Mezinárodní konference o otázkách statusu a hranic Tibetu (Simla, 1913–1914)\" i tiskem.\n\nVývoj vzájemných politicko-právních vztahů Číny a Tibetu, a to zejména z hlediska jejich dlouhodobého vývoje od nejstarších dob až do pádu mandžuské dynastie, zpracoval Kolmaš v rozsáhlé monografii \"Tibet and Imperial China. A Survey of Sino-Tibetan Relations upto the End of the Manchu Dynasty in 1912\" (Canberra, 1967). Usiloval zejména o objasnění klíčových momentů tohoto vývoje v jednotlivých obdobích, od dynastie Tchang přes epochu Čching až po období Čínské republiky a ČLR.\n\nV chronologické studii \"The Ambans and Assistants Ambans of Tibet\" (Praha, 1994) systematicky zpracoval a opatřil odkazy na příslušné prameny životopisy 173 úředníků, kteří sloužili jako císařští místodržící na tibetském dvoře.\n\nV rámci historie tibetsko-čínských vztahů Kolmaš dále přeložil řadu čínských i tibetských materiálů, které do té doby zůstávaly mimo zájem badatelů, mezi nimi vzbudil značný ohlas zejména dobová korespondence, jíž vedl jménem čínského císaře Sien-cunga přední tchangský básník a úředník Po Ťü-i s čelnými představiteli Tibetu.\n\nKolmaš přeložil do češtiny a zasvěceně okomentoval podstatnou část oficiální historie dynastie Čching týkající se Tibetu. Jako první historik vůbec zpracoval dějiny 1300 let starého tibetského knížecího rodu Derge a sestavil periodizaci jejich knížectví (\"A Genealogy of the Kings of Derge\", Praha 1968). V rozsáhlé dvousvazkové edici \"Prague Collection of Tibetan Prints from Derge\" (Wiesbaden-Praha, 1971) sestavil soupis a reprodukce titulních listů 5615 xylografických titulů vydaných ve dvou dergeských klášterních knihovnách, které autor v roce 1958 na místě osobně zakoupil a převezl domů. Díky tomuto soupisu vešly ve známost sbírky reprezentativních lamaistických textů, iniciací a duchovních instrukcí, jakož i pojednání o mnoha vědních oborech (medicína, astronomie, gramatika apod.)\n\nV knize \"The Iconography of the Derge Kanjur and Tanjur\" (New Delhi, 1978) zpracoval Kolmaš 648 ilustrací tibetského buddhistického panteonu, které se nachází na dergeském vydání buddhistického kánonu Kandžuru a Tandžuru, které jsou součástí Tibetské knihovny Orientálního ústavu ČSAV v Praze, kterou Kolmaš zakládal a dlouhodobě odborně spravoval.\n\nVýznamnou složkou Kolmašovy činnosti byly překlady z tibetštiny, čínštiny, latiny a dalších jazyků. Velkému zájmu veřejnosti se již mnoho let těší překlad \"Tibetské knihy mrtvých. Bardo thödool. Vysvobození v bardu skrz naslouchání\" (Praha, 1991) i překlad jednoho z nejznámějších a nejrozšířenějších pradžnápáramitových textů, \"Jádro transcendentální moudrosti\" (Praha 1992).\n\nKolmaš dále přeložil mimo jiné tibetskou kroniku ze 14. století \"Zrcadlo králů Sönam Gjalcchäna\", spolu s básnířkou Janou Štroblovou připravil výbor z písňové tvorby tibetských horalů doplněný písněmi „nepovedeného“ 6. dalajlámy Cchangjang Gjamccha. Jeho překlad knihy \"Pokladnice moudrého rčení\" obsahuje aforismy Künga Gjalcchäna, tibetského středověkého učence.\n\nMezi Kolmašovými překlady z čínštiny jsou tituly krásné literatury a poezie – např. verše Po Ťü-iho \"Drak z černé tůně\" (Praha, 1958) a \"Datlovník v meruňkovém sadu\" (Praha, 1996) – cestopisy (\"Zápisky o buddhistických zemích\" mnicha Fa-siena, Praha, 1972) či Süan-cangovy \"Zápisky o západních krajinách za Velkých Tchangů\", Praha, 2002) – jakož i mnoho odborné a historiografické literatury.\n\nDne 15. srpna 2008 obdržel za své významné vědecké dílo čestné občanství města Kyjova.\n\n"}
{"id": "114046", "url": "https://cs.wikipedia.org/wiki?curid=114046", "title": "SC Čechie Praha", "text": "SC Čechie Praha\n\nSC Čechie Praha je softballový klub, který byl založen v roce 1990 ze softballového oddílu Slavie Přírodovědecká fakulta UK Praha. Nově založený oddíl se stal součástí TJ Čechie Karlín. Později byl oddíl z TJ vyloučen a od té doby působí jako samostatný subjekt. Klub je zaregistrován jako občanské sdružení, od července 2006 pod názvem SK Softball Club Čechie.\n\nÚspěšný je zejména ženský tým, který je trojnásobným mistrem ČR v softballu.\n\n\nOficiální stránky klubu\n"}
{"id": "114048", "url": "https://cs.wikipedia.org/wiki?curid=114048", "title": "Benátky (okres Hradec Králové)", "text": "Benátky (okres Hradec Králové)\n\nObec Benátky () se nachází v okrese Hradec Králové, kraj Královéhradecký. Žije zde obyvatel. Obec je součástí Mikroregionu obcí Památkové zóny 1866. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nNa západ od obce teče východočeská řeka Bystřice, která tvoří hranice katastrálního území Benátek s Hněvčevsí. Skrz obec protéká říčka Mlakovská svodnice, s pramenem v Želkovicích, která se vlévá do Bystřice. Jižně od obce se nachází bojiště z bitvy u Sadové s mnoha pamětními kameny.\n\nSousedními obcemi jsou Cerekvice nad Bystřicí, Želkovice a Vrchovnice na severu, Hořiněves na východě, Máslojedy na jihovýchodě, Čistěves na jihu, Sovětice na jihozápadě a Hněvčeves na západě.\n\nPrvní písemná zmínka o obci pochází z roku 1241. V té době byly Benátky společně s dalšími okolními osadami (Máslojedy, Račice, Habřina) majetkem pruských křižovníků, později byly majetkem opatovického kláštera. V době husitských válek byly tyto obce císařem Zikmundem Lucemburským darovány v zástavu Alešovi Vřešťovskému z Rýzmburka. Aleš Vřešťovský z Rýzmburka, r.1434 zemský správce a vítěz bitvy u Lipan, zemřel bezdětný a tak předal obce svému nevlastnímu synovi Alešovi. Ten je však brzy přenechal Janu Lupákovi z Rýzmburka. Roku 1443 převzal obce Vilém Zajíc z Házmburku. Kvůli vzpouře proti Jiřímu Poděbradskému mu byl veškerý majetek zabaven a přešel v držení královské komory. Roku 1468 přenechal Jiří z Poděbrad jmenované obce panu Kdulincovi z Ostroměře za zásluhy, které předvedl při ochraně knížete Viktorina v třebíčském klášteře, když byl klášter v obležení uherskými vojsky. Mikuláš Kdolinec zdědil obce po sourozencích Petrovi (strýci) a Benešovi (otci) Kdulinci z Ostroměře a roku 1493 přenechává všechna vlastnická práva na obce Benátky, Račice a Máslojedy panu Vilému z Pernštejna. Roku 1547 Jan z Pernštejna (syn Viléma z Pernštejna) prodává výše uvedené obce Vilému Trčkovi z Lípy a tím byly obce připojeny k smiřickému panství. Toto panství dosáhlo největších rozměrů za Jana Rudolfa, jehož manželka Marie Magdalena z Lobkovic ještě několik obcí koupila a následně je odkázala svému synovi Adamovi. Adam Erdmann Trčka ale byl zavražděn r.1634 v Chebu jako Valdštejnův generál, takže veškerý majetek Trčků obdržel jeho otec Jan Rudolf až do své smrti. Po jeho smrti byly obce zkonfiskovány. Jan Rudolf byl poslední Trčka, a tak všechen svůj majetek přenechal svým přátelům, ale císařova vůle byla mocnější. Roku 1636 daroval císař Ferdinand II. zámeček i město Smiřice se všemi obcemi (takže i Benátkami) Matyáši Gallasovi za zásluhy, které prokázal proti českým odbojným stavům. Po smrti Matyáše Gallase se rozdělil majetek mezi jeho syny. Jeden z jeho synů, František Ferdinant, obdržel několik obcí včetně Benátek. František Ferdinant bydlel v sousední Hořiněvsi. Roku 1675 prodal František Ferdinant obce Hořiněves a Benátky generálu hraběti Janu Šporkovi. Jan Špork koupil další obce a velmi rozšířil své panství. Panství zdědil jeho syn Frederik Leopold. Roku 1702 mu císařské reskipty z vážných příčin odebraly panství a následně ho přenechaly jeho bratru Františku Antonínovi. Roku 1704 císař Leopold I. reskipty zrušil a přenechal panství zpět Frederikovi, ale už roku 1706 mu bylo panství opět odebráno a bylo přenecháno jeho choti Rovalii.\n\nRoku 1848 byla úplně zrušena robota a lidé se začali plně věnovat zemědělství.\n\nBrzy z jara roku 1866 začali lidé slýchat různé zvěsti o tom, že se chystá výbojná válka Němců (prusko-rakouská válka) a že hlavní dějiště bitvy bude v tomto kraji. Lidé byli najímáni k opravě blízké pevnosti Josefov. V měsíci červnu se v obci objevili první vojáci. Nejdříve přišli ubytovatelé vojska. Lidé neměli ani dostatek slámy pod vojáky, protože předešlý rok byl velmi suchý a tak lidé museli drhnout listí ze stromů, aby jím přikrmovali zdecimovaný dobytek. Dne 29. června svedli Prusové s Rakušany vítězný boj o město Dvůr Králové nad Labem. Rakouská vojska ustupovala do našeho kraje. V neděli 1. června se v Benátkách objevily první ustupující vojenské útvary. Před vojskem přicházeli uprchlíci, kteří s sebou vzali to nejnutnější a ostatní nechali na pospas vojsku. Také obyvatelé Benátek tušili, že musí na čas opustit svoji rodnou obec, proto cennější věci ukrývali a připravovali se na útěk. V pondělí dne 2. července se rozšířila zpráva, že Prusové jsou již v sousední Cerekvici. V úterý 3. července byl již od častého rána všude ruch. Benátky byly už úplně opuštěné. Lidé většinou prchali k Bohdanči. Pouze několik starých lidí zde zůstalo. Rakouská děla začala od Hořiněvsi odstřelovat Benátky, aby tak zamezila postup Prusů z Cerekvice ke Chlumu. Proti této, od Cerekvice postupující pruské divizi, stál v Benátkách jeden rakouský prapor 12. pluku. Avšak tento prapor musel brzy ustoupit a vyklidit obec. O Benátky se strhla šarvátka a několik rakouských i pruských vojáků bylo zabito. Byli pohřbeni na místě, kde byli nalezeni. V Benátkách byl zřízen polní lazaret. V této válce bylo několik domů střelbou zapáleno. Vyhořely celkem čtyři domy a v jednom z nich byli ve sklepě schovaní dva staří lidé, které ovšem objevili po návratu domů obyvatelé obce udušené. Konečně válka skončila a lidé viděli všude jen zpustošená pole. Později sem byly zaslány potraviny a oděvy, aby lidé v nastávající zimě netrpěli bídou. Lidé odklízeli veškeré pozůstatky války a znovu se věnovali své klidné práci. Ještě po letech se tu nacházely nevybouchnuté granáty, které lidé odnášeli domů. Občas přijížděli vojáci a granáty odnášeli za obec, kde je vybuchovali. Někteří lidé sami náboje rozdělávali a vysypávali z nich střelný prach. Byla to práce nebezpečná a také se stala osudnou jednomu muži, který rozdělával granát. Granát vybuchl a smrtelně ho zranil.\n\nZa první světové války muselo několik mužů jít do války, bohužel se stala pro některé z nich osudnou.\n\nOd roku 1850 se obec nacházela v okrese Dvůr Králové nad Labem. Od roku 1951 patřila obec pod Hořiněves a okres Jaroměř. Od 1. ledna 1958 byly Benátky samostatné a staly součástí okresu Hradec Králové. Po roce 1975 patřily znovu k Hořiněvsi. Od roku 1990 jsou opět Benátky samostatné. Ke dni 26. března 2011 zde žilo 114 obyvatel, z toho 59 mužů a 55 žen.\n\nObec Benátky získala svůj název pravděpodobně proto, že zdejší krajina byla obklopena vodstvem. Tehdejší majitel jezdil často do Itálie, kde viděl město Benátky, které leželo na vodě. Dvůr majitele obce \"českých\" Benátek byl obklopen vodou, a proto je pojmenoval Benátky.\n\nSilniční doprava\n\nObcí prochází silnice 32510 (III. třídy).\n\nPoblíž obce jsou 2 evropské mezinárodní silnice:\n\nPoblíž obce (1 km) se nachází i silnice II. třídy II/325.\n\nŽelezniční doprava\n\nObcí prochází železniční trať Hněvčeves – Smiřice, ale stanice ani zastávka na území obce není; navíc je na této trati od roku 2003 zastavena osobní doprava. Nejblíže obci je železniční stanice Hněvčeves ve vzdálenosti 3 km ležící na trati Hradec Králové - Turnov mezi uzly Hradec Králové a Ostroměř.\n\nAutobusová doprava\n\nObcí projíždí každý den několik autobusů .\n\n\n\n"}
{"id": "114050", "url": "https://cs.wikipedia.org/wiki?curid=114050", "title": "Převýšov", "text": "Převýšov\n\nObec Převýšov () se nachází v okrese Hradec Králové, kraj Královéhradecký, necelé 4 km západně od Chlumce nad Cidlinou. Žije zde obyvatel.\n\nPrvní písemná zmínka o vsi pochází z roku 1386, tj. z doby panování Václava IV. („Barrtoss de Przibissowa“). V té době, dle predikátu, se zde již nalézá tvrz na výšině 229 m n. m., cca 800 m od vzdálené řeky Cidliny (210 m n. m.). Tvrz byla umístěna v mírném údolí mezi vrchem Vinice (252 m n. m.) a lesem zvaným Víno u zdroje vody – studánky.\n\nMajetek měl řadu pánů, z kterých byl nejvýznamnější rok Pernštejnů a Kinských. Převýšov patřil pod chlumecké panství.\n\nVojtěch z Pernštejna nechal v prvé polovině 16. století založit na jižních opukových svazích vinice, které nepřetržitě plnily své poslání 120 let, v období (1618-1648) třicetileté války pěstování vinné révy skončilo. Po třicetileté válce podle údajů Berné ruly (1654) zbylo z Přebejchova 8 vypálených usedlostí a 3 opuštěné domky, vše bez duší.\n\nNa mapě z roku 1740 je vyznačeno přemístění vsi o cca 500 m směrem severním pod názvem Nová Ves, Prebejsskow. Podle údajů Tereziánského katastru, který byl uzavřen roku 1757, má Nová Ves, Prebejsskow 10 chalup a 53 duší. V Sommerově topografii z roku 1835 má Přebeyschow, Neudorf 38 domů a 230 obyvatel.\n\nV druhé polovině 19. století pomohla tomuto kraji výstavba železnice. V roce 1870 byla na katastru obce postavena železniční stanice zvaná tehdy Žiželice (dnes Převýšov) na železnici z Velkého Oseka do Chlumce nad Cidlinou a v roce 1873 byl zprovozněn úsek mezi Chlumcem n. Cidlinou a Hradcem Králové.\n\nV roce 1880 má obec Převýšov též Nová Ves 65 domů a 452 obyvatel. Po první světové válce, ve které zahynulo 8 mužů – vojáků, má v roce 1921 Převýšov 84 domů a 435 obyvatel. V roce 1950, po 2. světové válce, žilo ve 117 domcích 368 obyvatel.\n\nSportovní klub kopané byl založen již v roce 1919 a patří tímto k nejstarším vesnickým fotbalovým klubům v republice. Už od počátku získal řadu úspěchů. Co do počtu obyvatel je jeho brzké založení vskutku unikátní a řadí tento venkovský tým historicky na příčky nejvyšší. Po roce 1945 patřil SK Převýšov mezi nejúspěšnější fotbalové kluby v regionu. V současné době hraje fotbalový klub ČFL. Tým úspěšně soutěžil v Ondrášovka Cupu, když například 31. srpna 2011 výhrou 3:0 vyřadil pražskou Slavii. Převýšov je i rodnou obcí reprezentanta České republiky v kopané (částečně i odchovance) Václava Pilaře.\n\n"}
{"id": "114051", "url": "https://cs.wikipedia.org/wiki?curid=114051", "title": "Vrbičany (okres Kladno)", "text": "Vrbičany (okres Kladno)\n\nVrbičany jsou obec se v okrese Kladno ve Středočeském kraji, asi 21 km severně od Kladna a 11 km severozápadně od města Slaný. Žije zde obyvatel.\n\nPrvní písemná zmínka o obci pochází z roku 1318 , kdy je zmiňován vladyka Hynek. Po staletí se  majitelé měnili, aby posledním držitelem byl šlechtický rod Clam-Martinicové.\n\nJméno obce se podle dokladů odvozuje od množství vrb a vrbového proutí v okolí. Ještě dnes se hojné vrbové porosty vyskytují v údolí od Telec k Vrbičanům a ke Klobukům\n\nV roce 2001 zaveden plyn, v roce 2007 byl zaveden vodovod.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vrbičany \"(447 obyvatel)\" byly v roce 1932 evidovány tyto živnosti a obchody: obchod s dobytkem, holič, 2 hostince, kovář, obuvník, 5 rolníků, řezník, 5 obchodů se smíšeným zbožím, švadlena, trafika.\n\nDo obce vedou silnice III. třídy.\n\nObec Vrbičany leží na železniční trati 110 z Kralup nad Vltavou a Slaného do Loun. Jedná se o jednokolejnou celostátní trať, doprava byla v úseku Podlešín – Louny zahájena v roce 1873. Na území obce leží mezilehlá železniční zastávka \"Vrbičany\", do roku 2011 nazývaná podle sousedního městyse Vraný.\n\nV zastávce Vrbičany staví 9 párů osobních vlaků (údaj pro pracovní den).\n\nV obci zastavovala v pracovních dnech autobusová linka Slaný-Klobuky-Vraný \"(3 spoje tam i zpět)\" . O víkendu byla obec bez autobusové dopravní obsluhy.\n\n\n"}
{"id": "114053", "url": "https://cs.wikipedia.org/wiki?curid=114053", "title": "Václav Bělohradský", "text": "Václav Bělohradský\n\nVáclav Bělohradský (* 17. ledna 1944 Praha) je český filosof a sociolog, žijící od roku 1970 v Itálii a působící od roku 1989 též v Česku. Je řazen k postmoderním myslitelům a tzv. autentickým žákům Jana Patočky.\n\nVáclav Bělohradský vystudoval na Filozofické fakultě Univerzity Karlovy v Praze češtinu a filosofii v roce 1967 (diplomová práce \"Pozemská nesmrtelnost (markýz de Sade a Ivan Karamazov)\"). Rigorózní práci (PhDr.) o markýzi de Sade obhájil roku 1969. V roce 1970 po sovětské okupaci odešel do emigrace a působil postupně jako pedagog na Filozofickém institutu v Janově, od roku 1973 byl tamtéž profesorem sociologie. Dlouhá léta spolupracoval s českými exilovými časopisy a nakladatelstvími a českým domácím disentem.\n\nOd roku 1990 je profesorem politické sociologie na univerzitě v Terstu (Università degli studi di Trieste, Dipartimento di Scienze Politiche e Sociali). Působil též jako hostující profesor na Fakultě sociálních věd UK v Praze. Svá díla vydával nejprve pouze v Itálii, poté v češtině v exilových nakladatelstvích, v Česku od roku 1991. Publikuje též v Británii, USA a Kanadě.\n\nV souladu se svým dřívějším angažováním v Itálii i v emigračním tisku vystoupil na začátku devadesátých let jako razantní obhájce progresivního, ekologicky zaměřeného liberalismu. Články psané původně pro MF Dnes jsou zahrnuty v knize \"Kapitalismus a občanské ctnosti\" (1992). V pozdějších letech však toto pojetí revidoval z levicových pozic. Dnes píše téměř výhradně do deníku Právo, zejména do jeho přílohy Salon.\n\nDne 28. října 2013 ho prezident Miloš Zeman vyznamenal medailí Za zásluhy.\n\nVe volbách do Senátu PČR v roce 2016 kandidoval jako nestraník za ČSSD a Stranu zelených v obvodu č. 25 – Praha 6. Se ziskem 16,72 % hlasů postoupil z druhého místa do druhého kola, v němž prohrál poměrem hlasů 27,93 % : 72,06 % s kandidátem TOP 09 a hnutí STAN Jiřím Růžičkou. Senátorem se tak nestal.\n\n\n\n\n\n"}
{"id": "114054", "url": "https://cs.wikipedia.org/wiki?curid=114054", "title": "Řazení výběrem", "text": "Řazení výběrem\n\nŘazení výběrem ( ) je implementačně jednoduchý řadicí algoritmus s časovou složitostí . Pro svou jednoduchou implementaci a nízký overhead bývá často používán pro uspořádávání malých množství dat. Pro větší objem dat se používají algoritmy s nižší časovou složitostí jako Heapsort nebo Mergesort.\n\nAlgoritmus je univerzální (pracuje na základě porovnávání dvojic prvků), pracuje lokálně (nevyžaduje pomocnou paměť), není stabilním (prvkům se stejným klíčem může změnit vzájemnou polohu) a nepatří mezi přirozené řadicí algoritmy (částečně seřazený seznam se bude zpracovávat stejně dlouho jako neseřazený).\n\nBudeme uvažovat o vzestupném řazení. Seřazenou část budeme mít vlevo a vždy budeme hledat minimum z neseřazené části. Analogicky opačně se tento princip může aplikovat pro sestupné řazení.\n\n\nAlgoritmus není stabilním (může změnit pořadí u prvků se shodným klíčem).\n\nJe to dáno tím, že se prohazují nesousední prvky. Například pokud uvážíme množinu formula_1, tak nám ji algoritmus seřadí jako formula_2. Zde je jasně vidět, že algoritmus prohodil prvky formula_3 a formula_4, což stabilní algoritmus řazení neudělá.\n\nŘazení výběrem je možno implementovat i stabilně, pokud se místo záměny prvků použije přesunutí nalezeného nejmenšího prvku na příslušné místo, k tomu je ovšem potřeba použití datové struktury s rychlým vkládáním a odstraňováním, například spojový seznam, jinak výrazně zhorší výkonnost algoritmu.\n\nPříklad v jazyce C:\n"}
{"id": "114055", "url": "https://cs.wikipedia.org/wiki?curid=114055", "title": "Pyšely", "text": "Pyšely\n\nMěsto Pyšely se nachází ve Středočeském kraji v okrese Benešov, asi 15 km jihovýchodně od okraje Prahy a 10 km severně od Benešova. Leží ve středním Posázaví v nadmořské výšce 372 m n. m., samotná řeka Sázava protéká 2,5 km jihovýchodně (v Čerčanech) a jihozápadně (v Nespekách). Obec zaujímá tři katastrální území o celkové rozloze 12,81 km a zahrnuje i Zaječice, Kovářovice, Novou Ves a Borovou Lhotu. Žije zde obyvatel. Na území obce se nachází více rekreačních chat než obytných budov.\n\nPrvní písemná zmínka o obci pochází z roku 1295, kdy je zmiňován Předbor z Pyšel jako její tehdejší majitel. Historie města však patrně sahá až do 11. století, na což ukazuje románský původ kostela Povýšení sv. Kříže a četné archeologické nálezy v lokalitě obce. O vysokém stáří Pyšel svědčí i jejich pojmenování, odvozené pravděpodobně od slova \"pýšeti\" (těžce oddychovat, supět), které se ve středověké češtině již nevyskytuje. Nejstarší částí města je oblast dnešní \"Husovy ulice\" západně od náměstí.\n\nV roce 1620 zde před bitvou na Bílé hoře krátce nocoval král Fridrich Falcký: „\"26. září 1620 Karlovi Mrackému na Pyšelích. Král odjede příští pondělí do pole a bude v Pyšelích noclehovat. Adresát nechť pro něho připraví několik pokojů a zásobí se viktuáliemi.\"“\n\nPyšely byly povýšeny na město 25. října 1703 císařem Leopoldem I. na základě žádosti Františka Antonína Halleweila (ten daroval znaku města část svého erbu – orlí křídlo). O tento status přišly kolem roku 1946. Od 30. ledna 2007 byl obci status města vrácen. V roce 1960 byly k městu připojeny Kovářovice a Zaječice. V letech 1960–1996 byly Pyšely součástí okresu Praha-východ, od 1. ledna 1996 změnily s několika dalšími obcemi v ČR svoji okresní příslušnost.\n\nOd 19. století jsou Pyšely vyhledávaným místem k rekreaci Pražanů, které přitahuje zdejší čerstvý vzduch, lesy a posázavská krajina. Pyšely byly navštěvovány i mnoha známými osobnostmi, mezi něž patřili např. Eliška Krásnohorská, Josef Lada, F. X. Šalda a Václav Špála. Do Pyšel jezdil i Tomáš Garrigue Masaryk, který zde byl od roku 1923 čestným občanem.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Pyšely \"(přísl. Borová Lhota, Nová Ves, 1125 obyvatel)\" byly v roce 1932 evidovány tyto živnosti a obchody:\nV obci Zaječice \"(přísl. Kovářovice, 296 obyvatel, samostatná obec se později stala součástí Pyšel)\" byly v roce 1932 evidovány tyto živnosti a obchody: 2 hostince, kolář, kovář, obchod s lahvovým pivem, obchod se smíšeným zbožím, stavitel, 2 trafiky, velkostatek.\n\nOd 90. let 20. století zažívá město rozvoj související zejména s novou výstavbou při okrajích obce. Současně s tím trvale roste počet obyvatel (z necelých 1300 na konci 80. let na současných necelých 1500). Do místní občanské vybavenosti patří pošta, zdravotní středisko, základní škola (působící v obci přes 350 let), mateřská škola, veřejná knihovna, několik obchodů a stravovacích zařízení. V letech proběhla v obci kompletní rekonstrukce náměstí a jeho okolí. Připravuje se také rekonstrukce místní základní školy.\n\nV roce 2013 se zde natáčel seriál TV Nova \"Doktoři z Počátků\". V seriálu hrají Martin Stránský, Václav Postránecký, Lenka Termerová, Nela Boudová, Martin Písařík, Halina Pawlowská, Uršula Kluková, David Prachař a další.\nDopravní síť\n\nSměrem na Čtyřkoly a na Vysokou Lhotu se nacházejí odbočky na silnici I/3, směrem na Nespeky odbočka na silnici II/603 (\"stará benešovská\"). Cesta do Pyšel z Prahy vlakem trvá 54 min. (z Hlavního nádraží, 39 km), autobusem 58 min. (od stanice metra Budějovická, 32 km). Vzdálenost Pyšel od okraje Prahy při cestě po dálnici D1 a následném odbočení na silnici I/3 u Mirošovic je asi 30 km.\n\nSměrem na Čtyřkoly a na Vysokou Lhotu se nacházejí odbočky na silnici I/3, směrem na Nespeky odbočka na silnici II/603 (\"stará benešovská\"). Cesta do Pyšel z Prahy vlakem trvá 54 min. (z Hlavního nádraží, 39 km), autobusem 58 min. (od stanice metra Budějovická, 32 km). Vzdálenost Pyšel od okraje Prahy při cestě po dálnici D1 a následném odbočení na silnici I/3 u Mirošovic je asi 30 km.\n\nVeřejná doprava 2012\n\nV Pyšelích od roku 2003 působí divadelní soubor SDOL (Sbor Dobrovolných Ochotnických Liboherců), který má přes 30 členů a každý rok připravuje 1 až 2 premiéry divadelních her. Na náměstí TGM sídlí dále Pyšelské muzeum (původně založené v roce 1937, obnovené 1996), které vystavuje stálou expozici zaměřenou na obec a její okolí. Od 90. let ve městě vychází jednou měsíčně zpravodaj Městského úřadu Pyšelské listy. Významným kulturním centrem je také Fara Pyšely, kde od roku 2007 probíhají malířská sympozia, koncerty, divadelní představení a občanská setkání.\n\nV městě je rovněž aktivní fotbalový tým SK Pyšely, hrající od sezóny 2009/2010 I. A třídu (fotbalové hřiště se nalézá v ulici \"Na Košíku\").\nV obci končí modře značená turistická trasa vedoucí od železniční zastávky kolem vrchu Obora (396 m n. m.) na Loretu. Dále zde začíná žlutě značená trasa směřující do Velkých Popovic (jedná se o cestu jdoucí lesnatou krajinou přes Gabrhele, Mokřany a Černý mlýn). Poblíž železniční zastávky prochází také dálková červeně značená trasa. Rozcestník turistických tras se nachází na náměstí.\n\nMěstem také prochází cyklistická trasa 0030 ze Senohrab do Nespek a začíná zde trasa 0028 směřující do Dobřejovic. Jedná se o trasy střední obtížnosti, vedoucí většinou po silnicích III. třídy nebo po účelových komunikacích.\n\nZastupitelstvo obce má 9 členů. Poslední komunální volby se konaly v roce 2018, účast dosáhla 54,06 % (764 odevzdaných obálek). Do zastupitelstva byli zvoleni kandidáti navržení uskupeními STAN (45,58 %, 4 mandáty), Občanská demokratická strana (31,32 %, 3 mandáty) a Sdružení nezávislých kandidátů Hasiči (23,09 %, 2 mandáty). Další volby se budou konat v roce 2022. Starostkou v roce 2018 se stala Ing. Štěpánka Bednářová /BezPP za STAN/, místostarosty pak Ing. Dana Drábová, Ph.D., dr. h. c. /BezPP za STAN/ a Jan Kostrhoun /BezPP za SNK Hasiči/. Zastupitelé za ODS působí jako předsedové finančního a kontrolního výboru.\n\nHistorie zdejšího panského sídla (původní tvrze) není zcela známa. Zámek je v Pyšelích prvně uváděn v roce 1587, kdy jsou jako majitelé panství uváděni Karel Mračský z Dubé s manželkou Maruší z Donína (ti na zámku jednou hostili i krále Fridricha Falckého). V období pobělohorských konfiskací byly Pyšely postoupeny Karlu Harrachovi. V dalším období se majitelé rychle měnili. Roku 1787, kdy byl majitelem Antonín Voračický z Paběnic, byl zámek přestavěn. V roce 1805, za Jáchyma Voračického z Paběnic měl zámek již tři patra, byl celý vystavěn z kamene, měl tři klenuté vchody, nad hlavním schodištěm byla dřevěná kopule a kaple s východem ze zámku. V roce 1820 byl zámek opět přestavěn a vystavěna věž, která však byla roku 1838 zbořena. Před rokem 1908 byl zámek uvnitř zmodernizován a věž byla znovu postavena. Z kaple, zrušené roku 1862, se zachoval kamenný barokní portál.\n\nFasáda zámku je jednoduchá, v přízemí obdélníková okna s parapety a polokruhovými zdobenými nadokenními poli, v druhém patře obdélníková okna. Na straně do zahrady je balkón na sloupech. U zámku se rovněž nachází park. V roce 1992 proběhla celková rekonstrukce zámku. Zámek slouží od roku 1956 jako domov pro seniory a je veřejnosti nepřístupný.\n\nV dolní části náměstí se nachází kostel Povýšení sv. Kříže. Je to stavba románského původu, slohově velmi blízká kostelu sv. Petra v Poříčí nad Sázavou. Pochází pravděpodobně z 12. století, jeho dnešní podoba je výsledkem několika přestaveb, zejména posledních dvou, které proběhly v letech 1781–1783 a 1861–1862 (tehdy byla přestavěna věž do nynější podoby). Na věži kostela visí gotický zvon z roku 1461. Uvnitř se nachází rokoková kazatelna, která sem byla převezena z jednoho ze zrušených pražských kostelů. Za pozornost dále stojí cínová křtitelnice z roku 1609 a železná litá deska se sv. Janem Křtitelem a s Ukřižovaným, která visí v místnosti před sakristií. Poblíž kostela se nachází pozdně barokní fara, postavená patrně v letech 1763–1765. Ta je v od roku 2007 významným lokálním centrem poskytující prostor pro řadu uměleckých a občanských aktivit. Od roku 2012 zde sídlí občanské sdružení Fara Pyšely.\n\nV obci se nachází bohatá sochařská výzdoba, pocházející většinou z 18. století. Na náměstí před vchodem do zámku stojí socha sv. Jana Nepomuckého, u Loretánské kaple socha sv. Vojtěcha. Před kostelem jsou umístěny další čtyři sochy – sv. František z Assisi (u fary), sv. František Xaverský, sv. Anna a sv. Florián. Autory soch jsou pravděpodobně Jan Bedřich Kohl a Josef Platzer. V místní části Nová Ves byl v roce 2010 v Ladově ulici odhalen pomník zimního krále Fridrich Falckého u příležitosti 390.výročí příjezdu krále do Pyšel.(Autor ak.sochař Michal Vitanovský). V Ladově ulici stojí též pozoruhodná novobarokní boží muka s mozaikami českých patronů od ak.mal. Jinřicha Vydry z roku 1992.\nV dominantní poloze nad městem (419 m n. m.) se nachází barokní Loretánská kaple z roku 1699, zasvěcená Panně Marii. Dal ji postavit František Antonín Halleweil jako napodobeninu sv. Chýše v Loretu v Itálii. Záhy se stala vyhledávaným poutním místem, kterým zůstala až do doby svého uzavření za reforem císaře Josefa II. v roce 1781. Záchranu Lorety nakonec umožnilo rozhodnutí stejného císaře. Ten zakázal pohřbívat na hřbitovech uprostřed obcí, což byl i případ Pyšel. Původní hřbitov u kostela Povýšení sv. Kříže byl zrušen a nově zřízen v sousedství Lorety (1789), která byla následně přeměněna na hřbitovní kapli.\n\nU příležitosti 300 let od postavení byla Loreta v roce 1999 celkově zrekonstruována. U stropu Lorety je zavěšena dělová koule, kterou sem dal umístit Halleweil jako projev díků za to, že při vpádu švédských vojsk byla tato koule vystřelena na jeho dům v Praze, aniž by jej poškodila. Od Lorety je krásný výhled na širokou oblast středního Posázaví (vidět je například Čerčanský chlum, Neštětická hora a kostel sv. Klimenta nad obcí Lštění, v dálce pak i zámek Konopiště).\n\nVe městě působí dětský domov (v \"Senohrabské ulici\"), jehož zřizovatelem je Středočeský kraj. Byl původně postaven v roce 1912 jako \"Útulek sv. Josefa pro sirotky a opuštěné děti\", veden byl řádovými sestrami a svému účelu slouží od zprovoznění v roce 1913 dodnes (jedná se o jednu z mála budov od počátku postavenou pro účely tohoto typu zařízení). Původní útulek se nacházel v Červeném Kostelci a Pyšely byly následně po jeho zrušení vybrány díky menší vzdálenosti od Prahy, vlakovému spojení i krásnému okolí.\n\nBudova domova je dvouposchoďová, v přízemí se nachází zejména provozní zázemí a 1. ze šesti skupin, v 1. patře jsou byty pro další 4 skupiny. Ve 2.patře je poslední 6. skupina a ubytovna pro vychovatele. Suterén je využíván zejména pro zájmovou činnost dětí. Dětský domov se nachází v rozsáhlém areálu zámku, jehož druhá část slouží místnímu domovu pro seniory. K dětskému domovu patří hřiště, zelinářská zahrada a sad, areál je obklopen travnatými plochami se stromy.\n\nOd roku 2004 působí zařízení jako domov rodinného typu (celkový počet dětí nesmí přesáhnout 48) a je určen pro děti od 3 do 18 let (popř. až do konce studia). Děti jsou zde rozděleny do 6 rodinných skupin maximálně po 8 (v jedné skupině jsou chlapci i dívky různého věku, při zachování sourozeneckých vazeb). Domov nedisponuje vlastní školou, děti proto docházejí do okolních škol.\n\n\n\n"}
{"id": "114056", "url": "https://cs.wikipedia.org/wiki?curid=114056", "title": "Hidejoši Tojotomi", "text": "Hidejoši Tojotomi\n\nHidejoši Tojotomi (šindžitai: 豊臣秀吉, kjúdžitai: 豐臣秀吉; 1536 – 18. září 1598), známý také pod jmény Hijoši-maru (日吉丸), Tókičiró Kinošita (木下藤吉郎) (někdy se uvádí také Tókačiró) a Hidejoši Hašiba, celým vznešeným jménem Hašiba Čikuzen no Kami Hidejoši (羽柴筑前守秀吉) (1573–1597), byl významný japonský státník. Narodil se jako poddaný a na sklonku éry Sengoku se vyšvihl až na nejmocnějšího muže Japonska. Ve skutečnosti je jen málo známo o jeho životě a kariéře před rokem 1570. Tento rok datuje nejstarší dochované dokumenty a dopisy, které sepsal. Autobiografie, kterou vydal, začíná až rokem 1577, tedy v době jeho autonomního vedení armády proti klanu Móri.\n\nSám Hidejoši se přitom jen velmi málo zmiňuje o věcech ze své minulosti. Podle tradice se narodil ve vesnici Nakamura v provincii Owari, jako syn pěšáka, rolníka a chudého samuraje Jaemona Kinošity. Hidejošiho dětské jméno bylo podle záznamů Hijošimaru. Známý je obraz Hidejošiho jako chlapce, který se nechal vyhodit z chrámu jen proto, aby se mohl vrhnout vstříc dobrodružstvím. Cestoval do zemí pod správou Jošimota Imagawy, aby zde nějaký čas sloužil a vydělal si trochu peněz. Hijoši, po obřadu dospělosti známý nyní jako Tokičiró se okolo roku 1557 vrátil do Owari a nechal se zaměstnat ve službách mladého Nobunagy Ody. Zúčastnil se přestavby hradu Kijosu, nad kterou se mu podařilo převzít velení a v neuvěřitelně krátké době stavbu dokončil. To samozřejmě vyvolalo nevoli a nenávist mezi staršími vazaly Odů, kteří v něm viděli kariéristu, navíc nízkého původu. Tokičiro poté přijal pozici Nobunagova osobního nosiče sandálů a zúčastnil se bitvy u Okehazamy roku 1560. O čtyři roky později mu bylo povoleno nosit jméno Hidejoši. Přesvědčil mnoho vazalů z Mino, aby se přidali na stranu Odů a opustili klan Saitó. Tyto přirozené Tokičirovy schopnosti na Nobunagu silně zapůsobily a díky tomuto skutku také mohl roku 1567 tak lehce získat Inabajamu, to když se Hidejošimu podařilo najít tajnou stezku k zadní části hradu, která vedla poblíž pevnosti Sunomata. Později, pravděpodobně kolem roku 1573, Hidejoši přijal příjmení Hašiba. Toho času se také oženil s dívkou jménem Nene. Také jeho matka se předtím znovu provdala za Čikuamiho, opilce a hrubiána. Ti spolu měli syna jménem Hidenaga, který tím pádem byl nevlastním bratrem Hidejošiho.\n\nVzhledem ke své fyzické konstituci byl Hidejoši vnímán velmi kontroverzně, zvláště na pozici generála a později také jako vládce. Byl malý a vyhublý. Když se opil, choval se a tvářil prý jako opice. Také Nobunaga ho bez zvláštního taktu nazýval Saru nebo dokonce \"vypelichanou krysou\". Měl prý ve velké oblibě pití a ženy a snadno si získával nové přátele. Měl velice vyvinutý cit pro lidské chování, díky kterému snadno odhadoval povahu jiných a který mu umožňoval bez větších obtíží lidmi manipulovat. Tato vlastnost bezpochyby byla důvodem jeho vzestupu během jeho působení pro klan Oda.\n\nHidejoši velel vojskům v bitvě o Anegawu, v roce 1570, a byl také velice činorodý během Nobunagova tažení proti klanům Asai a Asakura. Významně se zapsal do historie roku 1573. Toho roku Nobunaga definitivně zničil klan Asai v provincii Ómi a věnoval Hidejošimu tři okresy v severní části této provincie. Ze svého původního hlavního stanu v Odani, což bylo bývalé ústředí Asaiů, se Hidejoši přemístil do Imahamy, přístavu na břehu jezera Biwa. Zde se věnoval domácím záležitostem, postaral se o rozšíření výroby v manufaktuře na střelné zbraně, kterou založili pár let nazpět ještě Asakurové s Asaii. Spolu s Nobunagou pokračoval v nekonečné vojenské mašinerii, a získával početné zkušenosti po dalších několik let. Jeho praporce se zlatou tykví plápolaly nad Nagašimou (1573–1574), Nagašinem (1575) a Tedorigawou (1577).\n\nHidejošiho stanoviště v Ómi bylo relativně přechodné. V roce 1576 deklaroval klan Oda válku s klanem Móri. Nobunaga nařídil Hidejošimu vytáhnout proti západním provinciím, aby společně s Micuhidem Akečim velel obrovské armádě. Ten byl odpovědný za podrobení okruhu Sanin, zatímco Hidejoši postupoval do okruhu Sanjó. Ve skutečnosti oba muži získali za své úsilí nezávislost v rozhodování, udělenou Nobunagou. Výjimkou byl Kacuie Šibata, zapletený v podrobování provincií Ečizen a Kaga. Hidejošiho první zisk představovaly hrad Himedži, hrad Kózuki a hrad Sajó. Himedži bylo získáno mírovou cestou za vydatné pomoci Kanbeie (Jošitaky) Kurody, se kterým se Hidejoši brzy spřátelil, když Kanbei dokázal přesvědčit svého otce, aby se vzdal strategicky významného hradu. Kózuki a Sajó, které patřily Kacuhisovi Amako, byly dobyty silou. Odpor proti Hidejošiho výpravě brzy se brzy stal tuhým. Nagaharu Beššó (Bečušó), který se vzepřel Hidejošimu se uzavřel na hradě Miki. Hidejoši zredukoval satelitní pevnůstky hradu Miki a pustil se do bitvy o Beššóovu pevnost. Mezitím Naoie Ukita začal s útoky na pozice Odů a Terumoto Móri poslal silnou armádu do Harimy. Móriho síly obklíčily Kózuki a když se Hidejoši vydal na pochod, aby osvobodil obleženou pevnost, dostal od Nobunagy rozkaz se stáhnout. Kózuki padlo a Hidejoši pokračoval v dobývání Miki, což se ukázalo být těžkým oříškem. Miki bylo povzbuzováno k pokračující obraně chrámem Išijama Hongandži v Seccu a Mórii. Zásobování bylo úspěšné a Beššó se houževnatě bránil až do roku 1580. Nutno poznamenat, že Hidejošiho západní tažení bylo pomalé a únavné. Věci ze začaly zlepšovat až se zběhnutím Naoie Ukity od Móriů k Hidejošiho vojskům, k čemuž došlo právě roku 1580. Po této události se situace vyvíjela ve prospěch Hidejošiho. Podařilo se mu zabezpečit provincii Harimu, což znamenalo výraznou oporu jeho sil v provincii Bizen. Této výhody bleskurychle využil, protože ještě týž rok mohl vypravit síly na sever do provincie Inaba a obklíčit Tottori, další z významných bodů obranné linie klanu Móri. Místní pán, Tojokuni Jamana, rychle přísahal věrnost Odům a opustil Tottori. Hradu velel Cuneie Kikkawa a po Jamanově zradě zůstal izolovaný. Hidejoši vydal rozkaz vyhladovět Tottori a po dvou stech dnech se mu podařilo donutit obránce se vzdát.\n\nV dubnu roku 1582 vstoupil Hidejoši do provincie Biččú a oblehl hrad Takamacu. Takamacu byla klíčová pevnost, a proto Móriové dbali o to, aby hrad nepadl. Pokud by se nepodařilo hrad udržet, provincie Biččú by byla ztracena a mezi provincií Aki, odvěkým domovem Móriů a Ody by stála pouze chabá překážka v podobě provincie Bingo. Terumoto Móri byl opatrným velitelem a nepodnikal nijaké agresivní tahy proti Hidejošiho postupu. Ve skutečnosti se Hidejoši těžce přepočítal, když věřil, že vítězství bude snadné. Během několika neúspěšných pokusů o dobytí padlo přes 15 tisíc mužů na obou stranách a situace se vůbec nepohnula. Takamacu velel Muneharu Šimizu, nezdolný a oddaný válečník, který ignoroval veškeré nabídky nepřítele a vyzýval Hidejošiho, že pokud o hrad stojí, bude jej muset dobýt. Hidejoši v obavách z toho, že nakonec Móriové použijí svoji sílu, se rozhodl pro nekonvenční řešení. Poznamenal, že Takamacu stojí na planině a nachází se pod úrovní mořské hladiny. Rozkázal tedy, aby se přehradila řeka Ašimórigawa a vylila se na planinu, na které stálo Takamacu. Nově vzniklé jezero úplně odřízlo Šimizua a jeho posádku od okolního světa. Když Terumoto dorazil se svojí armádou, nemohl se kvůli umělému jezeru, které obklopovalo Takamacu, dostat blíže. Nezbývalo mu tedy, než se s armádou utábořit na okolních kopcích a čekat, jak se situace vyvine. Mezitím Hidejoši neúnavně ohrožoval osazenstvo hradu soustředěnou palbou z kanónů a pušek ostřelovačů. Nechal také poslat pro posily, a Nobunaga na jeho žádost vyslal kontingent pod vedením Micuhideho Akeči, který však na západ nikdy nedorazil.\n\n20. června 1582 byl Nobunaga zabit Akečiho jednotkami v chrámu Honnó v Kjótu. Osud Hidejošiho armády a budoucnosti celé země záležel na tom, kdo z obou znepřátelených stran, armáda Odů nebo Móriů, se o incidentu dozví první. Samozřejmě se Akeči snažil dostat zprávu o Nobunagově smrti k Móriům, aby rozdrtili jejich společného nepřítele – Hidejošiho. Posel, který byl s touto správou vyslán však za necelých 48 hodin padl do Hidejošiho rukou. Mezitím se o incidentu dozvěděl Kacuie Šibata. Byl však natolik zaměstnán klanem Uesugi v provincii Eččú, že bylo nesmírně časově náročné vyvléct se z konfliktu a napadnout Micuhideho. Hidejoši měl daleko lepší možnost dostat se rychle do Kjóta. Problém však představovali Móriové. Věděl, že Takamacu balancuje na hranici porážky, avšak dokud nepadne, není naděje, že by bylo možno se s Mórii na čemkoliv dohodnout. Podařilo se mu přesvědčit, s ohledem na vleklé obléhání a zbídačelý stav osádky hradu, Muneharua, že pokud spáchá seppuku, nechá zbytek osazenstva hradu na pokoji. Při pohledu na své nemocné a vyhladovělé druhy Muneharu Šimizu souhlasil a před zraky obou armád si na loďce, která plula po zatopené planině, otevřel břicho. To zajistilo pád Takamacu, ale hlavně umožnilo uzavřít mírovou dohodu mezi Mórii a Ody, k čemuž zásadně pomohlo také přátelství generála Móriů Takakageho Kobajakawy a vyslance Odů, Ekeie Ankokúdžiho. Terumoto souhlasil, že Odům připadnou provincie Hóki, Mimasaka a Biččú. O pár dní později se dozvěděl o Honnó, ale to už byl Hidejoši na rychlém postupu ke Kjótu. Neuvěřitelnou rychlostí se Hidejoši dostal až do Seccu a porazil Akečiho oddíly. Micuhide se velmi nešťastně snažil přimět ke spojenectví Nagahideho Niwu a Ukona Takajamu, kteří by zvedli počet jeho mužů na 20 tisíc. Po neúspěchu v jednáních jeho vojsko čítalo pouhých 10 tisíc mužů a ti tedy byli zapojeni do bitvy, která vypukla 2. července u Jamazaki. Micuhide zaujal pozice jižně od hradu Šórjúdži. Pravé křídlo bylo chráněno řekou Jodó a levé na úpatí 270 metrů vysoké hory Tennózan. Hidejoši dokázal využít situace a rychle obsadil vrcholek Tennózanu jednotkami pod vedením Kanbeie Kurody, Hidenagy a Masaharua Mikody. Jeho předvoj se pak utkal s Akečiho silami na řece Enmjódži. Bitva začala neúspěšným pokusem Micuhideho sil zahnat Kurodu a jeho společníky z Tennózanu. Hidejoši okamžitě vyslal Nobuterua Ikedu, aby posílil pravé křídlo jeho armády, která právě přecházela Enmjódži, aby se utkala s jednotkami Nobuharua Cudy. Zároveň jednotky Kijohideho Nakagawy a Ukona Takajamy pokračovaly v přímém útoku proti Akečimu. Způsobili tak zmatek v řadách nepřítele, který za necelé dvě hodiny dal nohy na ramena. Sám Micuhide zemřel během úprku na hrad Sakamoto. Hidemasa Hori nedlouho poté Sakamoto dobyl a Akečiho spolubojovníci byli vyhlazeni. Hidejoši konečně mohl ukázat Micuhideho hlavu před Nobunagovým hrobem a stal se tak ústřední postavou jeho pohřbu. Bitva byla pojata jako zádušní mše za zabitého pána, Nobunagu Odu.\n\nHidejošiho znamenitá odpověď na vraždu v chrámu Honnó mu zajistila postavení hlavní důležitosti na několik následujících měsíců. Ke škodě Kacuie Šibaty nyní zaujímal stejně vysoký post, jako Nobunagovi starší vazalové. Ve skutečnosti byl Hidejoši od počátku vnímán jako kariérista a i nyní je těžké vysvětlit jeho rychlý postup v hierarchii Odů. Je jasné, že Hidejošimu dopomohl jeho talent a schopnosti. Nicméně nepochybně největší podíl na jeho vzestupu měla Nobunagova povaha. Zdá se, že Nobunaga občas pochyboval o svých starších vazalech již od neklidných časů, které vládly v provincii Owari před rokem 1560. Také Micuhide Akeči byl považován za kariéristu, původem z pochybné rodiny v provincii Mino, který se připojil k Odům někdy po roce 1565. Stejně jako Hidejoši i on velice strmě vystoupal na vysoký post. Zároveň se šuškalo, že se Nobunaga chystá postupně se zbavit všech svých starých vazalů, k čemuž vyloženě přispěl i pád Nobumóriho Sakumy, jednoho z nejstarších vazalů Odů, v roce 1580. Nikdo nevěděl nic jistě a po Nobunagově smrti se začaly vytvářet dva tábory. Jeden podporoval Hidejošiho, druhý Kacuie Šibatu. Rozdělenost vyšla najevo během debat o Nobunagovu nástupci. Hidejoši upřednostňoval Nobunagova vnuka Sambóšiho (později znám jako Hidenobu Oda a žil v letech 1582–1602), syna nejstaršího Nobunagova syna a právoplatného dědice Nobutady, který byl zabit v Kjótu během incidentu v chrámu Honnó. Naproti tomu Kacuie podporoval Nobutaku Odu, třetího syna a účastníka bitvy u Jamazaki. Nagahide Niwa a Nobuteru Ikeda, kteří se stali spoluguvernéry (bugjó) v Kjótu spolu s Kacuiem a Hidejošim. Na konferenci v Kijosu, kde bylo téma nástupce horečně diskutováno, bylo panství Odů rozděleno mezi hlavní vazaly. Hidejoši obdržel provincie Jamaširo, Tanba a Kawači, zatímco Šibata získal provincii Ečizen a severní okresy provincie Ómi. Kazumasu Takigawa, Hidejošiho oponent v Kijosu, se stal pánem v provincii Ise, kde se opevnil v očekávání války o nástupnictví. Konference nepřinesla žádné definitivní řešení a ke zděšení Nobutaky Ody ani žádné výsledky pro něj. Pro Hidejošiho byla celá záležitost pouze formalitou, jelikož se považoval za správce majetku Odů s právem postavit se každému, kdo by mu chtěl překážet. Tato okolnost tvořila podstatnou část dopisu, který byl poslán během tohoto období jedné z jeho mladých manželek.\n\nKacuie Šibata se mezitím vrátil do provincie Ečizen, kde se jal plánovat strategii proti Hidejošimu. Zabezpečil si slibem pomoc od Nobutaky Ody, který pobýval v Gifu v provincii Mino a Kazumasy Takigawy v provincii Ise. Nedostal však příslib pomoci od důležitého spojence z provincie Mikawa, Iejasua Tokugawy. Navíc se ukázalo, že Tošiie Maeda a Nagačika Kanamóri, o kterých Kacuie předpokládal, že se k němu přidají, se uchýlili k Hidejošimu, jakmile se ukázalo, že je krize nevyhnutelná. Sousední klan Uesugi zůstával stále silný, jako když v jeho čele stál Kenšin, a Kacuie doufal, že získá jeho podporu. Kacuie i přes nepřízeň Tokugawy, Maedy a Kanamóriho byl v celkem dobré pozici. Mohl se opřít o armády zkušených válečníků a osobnostně se mohl s Hidejošim směle rovnat. Dobře si uvědomoval, že pokud zařídí, aby Hidejošiho vyhlídky na vítězství vypadaly chabě, ztratí ten opičí kariérista podporu. Mezi oběma muži byla uzavřena formální mírová dohoda, každý však věděl, že ve skutečnosti obě strany plánují něco velkého. Hidejoši záměrně přehlížel různé provokace, a to například i Nobutakovo odmítnutí uvolnit Sambóšiho ze svého područí. Tato pasivita byla však náhle obrácena takovým způsobem, že to Šibatu nepříjemně překvapilo. V prosinci Nobutaka, zřejmě v panice z Hidejoši nepřímo uskutečněných výhrůžek, poslal několik svých vazalů, aby shromáždilo vojska a otevřeně se tak postavil proti Hidejošimu. Šibata byl ale v té době doslova uvězněn v provincii Ečizen, protože horské průsmyky vedoucí na jih byly zasypány silnou vrstvou sněhu. Hidejoši obklíčil Gifu a donutil Nobutaku se vzdát a Kacuie ztratil nejen jednoho z mála svých spojenců, ale i nezbytný moment překvapení. Mezitím další Šibatův spojenec Kazumasu Takigawa sbíral své vojsko, aby podpořil rebelii proti Hidejošimu. I přes porážku Nobutaky však Kacuie neztratil vůli k ozbrojené konfrontaci, která měla již zanedlouho přijít.\n\nPo kapitulaci Nobutaky Hidejoši během března vtrhl do provincie Ise. Kacuie současně vydal rozkaz, aby jeho adoptivní syn Kacutojo, který sídlil v Nagahamě, zaútočil na Hidejošiho stanoviště v severní části provincie Ómi. Tuto hrozbu však Hidejoši lehce zahnal podplacením velitelů přímo v Kacutojově sídle Nagahamě, která krátce nato padla. To umožnilo Hidejošimu zaútočit na hrad Kamejama v provincii Ise a donutit Takigawu se vzdát. Jelikož se blížilo jaro, sněhy Ečizenu pomalu roztávaly a tak se Šibata mohl vydat se svou armádou vydat do bitvy. Nobutaka dostal pokyn ještě jednou rozvinout své válečné praporce, aby Hidejošiho navedl do provincie Mino. Kacuie vyslal svého nejschopnějšího generála Mórimasu Sakumu, aby oslabil Hidejošiho obranné linie v Ómi. Podařilo se mu dosáhnout jen chabých úspěchů. Hrad Iwasaki byl dobyt Ukonem Takajamou a Šizugatake obklíčeno. Bránící kapitán Kijohide Nakagawa byl zabit, ale posádka se stále držela. Šibata vyslal posla, aby se Sakuma stáhl, než bude příliš těžce zasažen ztrátami. Sakuma však rozkázal postupovat, dokud nebude Šizugatake pod jeho kontrolou. Hidejošijho jednotky ale zaútočily na Šibatovu armádu ze severu. V následující bitvě byl Mórimasa Sakuma poražen a jeho armáda rozprášena. Mnoho Hidejošiho vojáků této bitvy se později stalo oporou domu klanu Tojotomi. Byl mezi nimi například Kijomasa Kató anebo Masamóri Fukušima. Když se Kacuie doslechl neblahou novinu o porážce svého vojska, uzavřel se v Kit-No-Šó (v jiných pramenech uváděno jako Kitanošó) a jakmile překročila Hidejošiho armáda hranice provincie Ečizen a obklíčila město, spáchal seppuku. Jeho žena se rozhodla odejít ze světa s ním, ale jejich dcery (které měla ještě s Nagamasou Asaiem), byly poslány Hidejošimu. Jedna z nich, Čača, se stala jeho hlavní konkubínou a mimo jiné také matkou jeho dědice Hidejoriho.\n\nHidejošiho vítězství nad Šibatou znamenalo jeho skutečné nástupnictví po Nobunagovi. Sambóšiho nároky jako dědičného vládce byly rychle zapomenuty a byl „uklizen“ do Gifu, které zůstalo po Nobutakově sebevraždě prázdné. Hidejošiho postup coby neoficiálního vládce Japonska ale brzdil ještě jeden element. Nároky na nástupnictví si totiž činil také Nobuo Oda, druhý Nobunagův syn, který byl nyní v přátelském poměru s Iejasuem Tokugawou. Dlužno říci, že to bylo přátelství vypočítavé. Nobuo totiž pro Iejasua představoval klíč k moci. Nobuo si ovšem Iejasuovo chování vykládal jako úctu ke klanu Oda a netěšil se díky své hlouposti příliš velké vážnosti. Nobuo se během bitvy mezi Hidejošim a Kacuiem nemohl účastnit jakékoliv akce, protože byl vázán na Iejasua a ten byl přísně neutrální. Nyní však viděl možnost, jak se dostat k moci. Na jaře roku 1584 se Nobuo a Iejasu oficiálně spojily v alianci a zahájily plány na pošpinění Hidejošiho pověsti, přičemž pořádaly mnohá jednání s ostatními klany. Vojenskou pomoc přislíbili např. Motočika Čosokabe, vládce ostrova Šikoku, dále Narimasa Sasa z provincie Eččú a také bojovní mniši z provincie Kii, ale to v nastalé situaci neznamenalo mnoho. Klíčová postava, Nobuteru Ikeda z provincie Mino, totiž přešel k Hidejošimu. Tokugawa převzal iniciativu a vpochodoval do provincie Owari, aby si zde na hoře Komaki vybudoval dočasné ústředí. Nobuteru Ikeda prolil první krev, když dobýval hrad Inujama, který držel Kanemon Nakagawa. Ten se stal Nobuovým spojencem teprve nedávno, ale byl zabit dříve, než stačil podniknout jakékoliv kroky. Mezitím měl Hidejoši plné ruce práce se shromažďováním svých jednotek v Ósace a tak pověřil Ikedu, aby otestoval Tokugawovu obranu. Úkolu se zhostil Nagajoši Móri, Ikedův nevlastní syn, jenž se vydal vstříc Komaki s pěti tisíci muži. Byl však poměrně rychle poražen Tokugawovými muži, které vedl Tadacugu Sakai.\n\n7. května 1584 zanechal Hidejoši armádu v Owari a po menší přestávce u Inujamy se vydal na pochod jižním směrem, kde u Gakudenu zaujal pozice. Je těžké odhadnou, kolik mužů měl Hidejoši k dispozici, ale obecně se má za to, že jich bylo něco mezi 80 a 100 tisíci. Obě strany postupovaly jen opatrně. Hidejoši změnil formace a upřednostnil střelecké oddíly. Také Tokugawovy jednotky střelců přišly na řadu a jejich pověst se těšila velmi vysoké úrovně. To byl možná také jeden z důvodů. proč dal Hidejoši přednost vyčkávání. Jedinou výjimku tvořily oddíly Nobuterua Ikedy. V květnu se Nobuteru usoudil, že většina Iejasuových vojsk je rozprostřena kolem Komaki a Kijosu. Naplánoval si tedy útok proti provincii Mikawa, která podle jeho předpokladů zůstala jen slabě chráněna. Iejasu váhal, zda se vydat zpět a bránit Mikawu anebo vydržet na svých pozicích. Mezitím vydal Hidejoši prostřednictvím Hidecugua Hašiby povolení Nobuteruovi, aby útok podnikl. Tím mu umožnil očistit své jméno po nepříliš úspěšném vítězství v Inujamě, kde utrpěl značné ztráty a sám byl zraněn. Naneštěstí pro Ikedův klan vesničané hlásili polohu jeho armády a tak přišel o moment překvapení. Ke krvavé konfrontaci s Tokugawovými vojsky pak došlo 15. května u Nagakute. Osud zasadil Ikedům těžkou ránu a Nobuteru, jeho syn Jukisuke i Nagajoši byli zabiti a jejich armáda se rozutekla. Tokugawa se poté stáhl do Mikawy a Hidejoši se vrátil do Gakudenu.\n\nPo neúspěchu předešlých klání se Hidejoši rozhodl podrýt moc Nobua, který byl z oněch dvou (Tokugawy) slabší. Jeho oddíly byly daleko zranitelnější a tak bylo mnoho jeho opevnění dobyto. Velikou zásluhu na tom měli Udžisató Gamó a Džunkei Cucui. Následkem těchto ztrát se Nobuo v prosinci snažil tuto krizi diplomaticky vyřešit, dokud mu zbývaly ještě nějaké provincie. Hidejoši a Nobuo tedy uzavřeli separátní mír. To se samozřejmě stalo předmětem rozepře mezi Nobuem a Iejasuem, která vyvrcholila již v lednu následujícího roku. Hidejoši odjel do Kjóta, aby zde převzal titul gondainagon, vlastně první ze série vyznamenání, která Hidejoši získal na své cestě k njevyšším postům japonské hierarchie.\n\nPo uzavření příměří s Tokugawou se Hidejoši vrhl do konsolidace jádra panství Odů. Do osobního vlastnictví přejal tzv. „domovské provincie“, mezi které patřily Jamaširo, Kawači, Jamato a další a zbytek území rozdělil mezi staré vazaly Odů (Niwa, Kana, Móri, Ikeda, Maeda) a jejich osobní následovníky (Išida Micunari, Kanbei Kuroda, Hidemasa Hóri a další). Hidejoši uplatňoval účinné metody během získávání dalších provincií na svou stranu. Příkladem efektivity budiž fakt, že dokud Hidejoši žil, jeho panství nezaznamenalo žádné známky bouří. Byli posíleny vztahy s Mórii a Uesugii, kteří se postupně stali jeho spojenci a poté i vazaly.\n\nCísařský dvůr uznal jeho nadvládu nad Japonskem a obdařil ho titulem naidaidžin. Stalo se tak v dubnu, kdy zaútočil na Ikkó-Ikki v Saize a na bojovné mnichy (sóhei) v Negorodži a zajistil jejich poslušnost. Negorodži bylo zničeno, ale Saiga byla ušetřena a její mniši odzbrojeni. Co se týče náboženských záležitostí, aby Hidejoši ukázal svou podporu buddhismu, vydal povolení sektě Tendai obnovit chrám Enrjakudži na hoře Hiei, a zároveň povolil sektě Džódo Šinšú začít s pracemi na novém chrámu Hongandži, který byl rovněž násilně podroben Nobunagově autoritě.\n\nV příštích měsících se Hidejoši vydal dobýt Šikoku, jehož nejmocnějším pánem byl Motočika Čósokabe. Ten se kdysi proti Hidejošimu spolčil během kampaně u Komaki a jeho současným cílem bylo zničit Hidejošiho spojence, válečníka Hidehisu Sengoku. Hidejoši to použil jako záminku a požadoval na Čósokabem, aby se vzdal provincií Ijo a Awa. Motočika však po dlouhých vyjednáváních souhlasil pouze s postoupením provincie Awa. Nato Hidejoši zareagoval nastartováním největší operace éry Sengoku, kdy přesunul na Šikoku na devadesát tisíc vojáků. 60 tisíc mužů pod vedením Hidenagy Hašiby (Hidejošiho synovec) se vylodilo v Awě, zatímco 30 tisíc vojáků klanu Móri, pod vedením generálů Motoharua Kikkawy a Takakageho Kobajakawy, přistálo v Ijo. Za měsíc a kousek byla Motočikova roztříštěná obrana ochromena a Motočika byl nucen se vzdát. Hidejoši se po jeho porážce značně odchýlil od praktik Nobunagy, který by nechal zcela jistě Motočiku popravit a projevil svou shovívavost. Čósokabe se musel vzdát provincií Ijo, Awa a Sanuki, ale mohl si ponechat provincii Tosa. Čósokabeho vazalové zůstali nedotčení a Motočika nemusel odejít do ústraní nebo vyhnanství, jak se v takových případech často stávalo. To bylo v ostrém kontrastu proti Nobunagovým dohodám s Asaii, Asakury, ale hlavně Takedy, kteří byli nemilosrdně vyhlazeni. Zřejmě to bylo kvůli vzdálenosti od centra moci, kdy byl Čósokabe, nyní jako Hidejošiho vazal, vítaným spojencem a hlavně dohlížitelem nad pořádkem na Šikoku. Každopádně i přes svoji shovívavost Hidejoši vyslal světu jasný signál. Byl schopen během měsíce zlomit čtyři provincie. A mocně mu přitom pomáhali kopiníci z armád klanu Móriů.\n\nStejně jako Nobunaga před ním, ani Hidejoši nikdy nezískal titul šógun. Místo toho přiměl Konoe Sakihisu, jednoho z nejvznešenějších mužů patřícího ke klanu Fudžiwara, aby ho adoptoval. Tím si zajistil řadu vysokých dvorských titulů, včetně prestižního úřadu říšského regenta (kampaku) v roce 1585. V roce 1586 Hidejoši oficiálně obdržel od císařského dvora nové klanové jméno Tojotomi (místo adoptivního jména Fudžiwara). V roce 1587 postavil přepychový palác Džurakudai a následujícího roku hostil vládnoucího císaře Go-Józeiho.\n\nŘešil domácí otázky se stejnou rychlostí a ve stejné šíři, jako vedl války. Ustavil pět správců (bugjó) Kjóta, mezi které patřil i Micunari Išida, vydal edikt, kterým postavil mimo zákon obchodnický cech – zanedlouho začaly celojaponské průzkumné práce, kdy se zkoumala dobytá území. Roku 1597 bylo vše hotovo. Snad pro to všechno, co se mu doposud podařilo pro císařství vykonat, přijal Hidejoši příjmení Tojotomi. V kandži se Tojotomi také dá číst jako „Štědrý ministr“. Díky svému důvtipu a schopnostem je dodnes uznávaným vládcem středověkého Japonska.\n\nNa cestě k uskutečnění Hidejošiho snu se tyčily dvě překážky. První byl klan Šimazu, který na Kjúšú vrazil do provincie Bungo, posledního kousku ostrova, který ještě nebyl v Hidejošiho područí. Druhým problémem byl klan Hódžó na východě, který vládl nad regionem Kantó a sledoval vývoj událostí v Kjótu. Další problémy pak nastaly na Šikoku, zatímco se Hidejoši snažil prosadit svoje zájmy na Kjúšú. 12. listopadu 1585 obdržel osobní žádost o podporu od Sórina Ótoma kvůli nesplněnému požadavku na Jošihisu Šimazua. Ten se podle ní měl stáhnout z provincie Bungo a uzavřít s klanem Ótomo mír, ale namísto toho zahrnul klan Ótomo několika agresivními výpady. To Hidejošiho znepokojilo, neboť spor se odehrál ještě před jeho invazí na ostrov. V prosinci postoupila vojska pod společným vedením Motočiky Čosokabeho a Hidehisy Sengokua do hlavního města klanu Ótomo, Funaie. Jošimune Ótomo a Sengoku zahájili ofenzivu na Šimazuovy pozice. Tím ale porušili Hidejošiho rozkaz, protože ten nařídil zůstat v obranných pozicích. Výsledkem konfrontace byla bitva o Hecugigawu, ve které byla vojska Ótomů a Tojotomi poražena. Motočika v bitvě ztratil svého nejstaršího syna a Šimazu triumfálně vpochodoval do Funaie. To bylo ale také poslední slavné vítězství, které Jošihisa dosáhl. 20. ledna Hidenaga Tojotomi přistál u Kjúšú s šedesáti tisíci muži, následován Takakagem Kobajakawou a Mórii o celkové síle 90 tisíc mužů. Toto dramatické vylodění mělo za následek Šimazuův kvapný ústup z jižních enkláv. To poskytlo Hidenagovi rozprostřít se po celém východním pobřeží. Sám Hidejoši ještě posílil početnou armádu svých spojenců o svých třicet tisíc vojáků a v únoru zabezpečil území většiny panství, která násilně Šimazu zabral v posledních deseti letech. Mezi osvobozená teritoria patřily provincie Akizuki, Arima, Gotó, Nabešima, Ómura a Rjúzódži. Tojotomiho postup byl téměř hladký a jedinou významnější překážku vytvořil 6. června až samotný Šimazu na řece Sendai. Po porážce svých hrdých válečníků přijel Šimazu k Hidejošimu s oholenou hlavou a vzdal se. Hidejoši jeho kapitulaci přijal a protože si svého nedávného soupeře vážil, věnoval klanu Šimazu provincie Sacuma, Ósumi a jižní část Hjúgy. Jošihisa však musel odejít do penze a byl nahrazen mladším bratrem Jošihirem.\n\nHidejoši na Kjúšú strávil nějaký čas, aby rozdělil dobyté území mezi své věrné generály. Největší podíl si rozdělili Jukinaga Koniši (Higo), Kijomasa Kató (Higo), Kanbei Kuroda (Bingo) a Takakage Kobajakawa (Čikuzen). Tito muži spolu s rodilými válečníky z Kjúšú pak tvořili předvoj Hidejošiho největší operace – invaze do Koreje v devadesátých letech 16. století. Při svém pobytu na Kjúšú se Hidejoši setkal s velmi silným vlivem křesťanství, katolicizmu, které sem přivlekli Španělé a Portugalci, resp. jezuité a františkáni. Zhrozil se, když zjistil, jak destabilizující je toto nové náboženství pro japonskou společnost. Proto vydal 24. července edikt o vypuzení křesťanství, podle kterého museli všichni křesťanští misionáři do 20 dnů opustit Japonsko. V té době ale platil zároveň jiný edikt, který pouze křesťanství omezoval. Vznikla tak dvojznačná situace. Omezovací edikt totiž dovoloval daimjóům stát se křesťany, ale podle nového bylo toto jednání nezákonné. Tohoto zmatku využívali někteří misionáři. Hidejoši navíc nebyl úplně připraven se touto otázkou plně zabývat anebo prostě neměl zájem tlačit věci dál dopředu.\n\nHidejoši nyní ovládal území od zálivu Kagošima v provincii Sacuma, po pohoří Hakone u východních hranic provincie Ečigo. Pod Hidejošiho vliv zatím nespadalo několik knížat ze severu (Masamune Date, Jošiakira Mógami a Nobunao Nambu) a také silný klan Hódžó se svým klíčovým bodem – pevností Odawara. Hidejoši nikam nespěchal a povolal Hódžóy do Kjóta. Nebylo překvapením, že Udžimasa Hódžó požadavek ignoroval. Během příprav na poslední akt sjednocování Japonska strávil Hidejoši mnoho času v Kjótu, aby zušlechtil své chudé kořeny. Studoval tedy čajový obřad a poezii. Během devadesátých let 16. století se také ponořil do psaní her Nó. Většina z nich byla o jeho vlastním životě. Sám v nich účinkoval při představeních konaných pro šlechtu a daimjóy, kteří k němu zavítali do Ósaky. Divoce tvořil také ve svém sídle v Nagoje během korejské invaze (1592–1593) a do těchto představení zapojoval i své muže. Dokonce i takové, jakým byl Iejasu Tokugawa.\n\nV listopadu roku 1585 Hidejoši uspořádal v Kitanu velký čajový obřad. Byl to velmi výstředně pojatý dýchánek, kde bylo předvedeno nejvybranější čajové náčiní. Sám Kampaku osobně připravil během jednoho dne 803 šálků čaje. Nic takového nebylo k vidění již po stovky let a když Hidejoši akci ukončil, zanechala spolu s ostatními velkolepými kousky tak mimořádný dojem, že se později tomuto období začalo říkat období Momojama. Svou extravagancí daleko předčil výstředního Jošimicua Ašikagu. 9. května 1588 Hidejoši dokonce hostil císaře Go-Jozeie v paláci Džúraku, což v podstatě představovalo vrchol jeho kariéry. Syn farmáře a pěšáka, který kdysi pracoval jako nosič sandálů nyní předčítá poezii samotnému císaři a připravuje pro něj sérii oslav během jeho pětidenní návštěvy. Navíc se mu podařilo navýšit císařské jmění. Hidejoši vlastně žil s císařským dvorem v symbióze: umožnil dvoru obnovit své bohatství a pompu, zatímco dvůr zajistil Hidejošimu legitimitu v jeho konání.\n\nV tom samém roce (1585) ještě Hidejoši stihl vykonat snad nejkontroverznější akt své kariéry, co se domácích záležitostí týče. V srpnu vydal rozkaz k něčemu, co bylo známo jako velký hon na meče.\nHidejoši slíbil, že nashromážděné zbraně budou použity při stavbě sochy velkého Buddhy. Tento všejaponský příkaz byl vydán z obav před sílícím vlivem sekty Ikki a týkal se všech pánů provincií.\n\nRoku 1591 následoval další edikt, edikt o změně stavu. Tento velevýznamný dokument byl rozdělen do tří článků. První vyžadoval, aby se každý válečník, který se vrátil k vesnickému životu, byl vypovězen ze služby. Druhý zakazoval vesničanům stávat se měšťany nebo se zabývat obchodní činností a třetí zakazoval si najímat takové válečníky, kteří předtím zběhli ze služby svého pána. Hidejoši jako první změnil stav společenských vztahů. Tlustou čarou oddělil třídu válečníků a vesničanů. Třídy byly povinné a nikdo nemohl přestoupit z jedné do druhé a naopak. Jedním dechem také znemožnil přesun mezi třídami a zrušil koncept dži-zamuraje, kdy samurajové v době míru obdělávali půdu.\n\nV roce 1590 se Hidejoši vydal získat poslední japonskou provincie pod svoji nadvládu. Udžimasa Hódžó a jeho syn Udžinao vytrvale odmítaly jakékoliv jeho nabídky. Chtěli si ponechat vládu nad krajem Kantó. Jejich sebevědomí zřejmě pramenilo z předpokladu dobrých vztahů, které měli se svým sousedem Iejasuem Tokugawou. Ten však s centrem Hódžóů, Odawarou, zpřetrhal veškeré vazby a místo pomoci začal formovat v květnu tohoto roku vojenský předvoj, který se chystal operovat právě v Kantó. Zanedlouho napadla Hódžóy Tojotomiho vojska, a to hned ze tří stran. Tokugawa pochodoval po pobřeží po cestě Tókaidó, Sanada a Uesugi postupovali do Kózuke a Čósokabe s dalšími přistáli v Izu. Hódžóové počítali s tím, že použijí strategii, která se osvědčila i proti minulým nájezdům – stáhnou se do Odawary a naplánují rozsáhlou obranu. Byli také přesvědčeni, že Hidejošiho invazní vojska budou potřebovat značnou logistickou podporu, a právě tady hodlali nalézt slabé místo a osudově poškodit logistické jednotky. Naneštěstí pro Udžimasu Hidejoši najal v otázce zabezpečení armády nejlepší experty a bitva o Odawaru se vyvinula v téměř slavnostní počin Tojotomiho jednotek. Aby Hidejoši udržel vysokou morálku během obléhání pevnosti, zařídil pro své muže rozptýlení v podobě hereckých vystoupení a dokonce povolil, aby bylo posláno pro ženy generálů. Během tříměsíčního obléhání tu a tam docházelo k několika ostrým výpadům na obou stranách, ale na celkové řešení situace to nemělo žádný podstatný vliv. Obráncům nakonec došly zásoby, a protože konec konfliktu byl v nedohlednu, Hódžóové kapitulovali. 12. srpna se brány Odawary otevřely a Udžimasa spáchal seppuku. Má se za to, že Udžijo byl ušetřen díky přímluvě Tokugawy, který zřejmě cítil jistý morální dluh vůči Hódžóům, kvůli svému připojení k Hidejošiho alianci. Nicméně byl klan Hódžóů zbaven jakýchkoliv možností ovlivňovat politické události. Celá situace tedy znamenala lehkou ironii v osudu klanu: Hódžóové, považovaní za první významné daimjóy éry Sengoku (mimo Tošikageho Asakury), se stali poslední velkou rodinou, která ztratila svou nezávislost. Masamune Date, který rovněž dlouhou dobu odolával, nakonec sám přijel do Hidejošiho ležení a složil slib věrnosti. Tím se pod Hidejošiho moc dostaly i dálné severní provincie. Dá se říci, že po této operaci bylo Japonsko konečně, v lednu roku 1591, sjednoceno. Pod Hidejošiho nadvládou samozřejmě.\n\nNyní se mohl Hidejoši věnovat stabilizaci nové dynastie Tojotomi, jako vládnoucímu klanu. Z obavy před silou Iejasua Tokugawy, nechal jej přestěhovat do oblasti Kantó. Spolu s jeho vystěhováním z Kjóta mu písemně přislíbil navýšení jeho držav. Iejasu nabídku zodpovědně přijal, opustil zemi svých předků, provincii Mikawu a usadil se v Edu v provincii Musaši. Hidejoši se mezitím snažil zaplnit mezery, které vznikly Iejasuovým odchodem, respektive dalších vazalů. Byli jimi Nagamasa Asano, který obdržel provincii Kai, Takamoto Kjógoku, ten odešel do Šinana, Terumada Ikeda, který zakotvil v Mikawě a Kazutojo Jamauči, ten přesídlil do Tótómi. Daleko více, než Nobunaga, viděl Hidejoši symboliku moci v budování velkých budov a paláců. Mezi největší stavby, které uskutečnil, patří obrovský komplex hradu Ósaka a hrad Fušimi. První jmenovaná stavba byla největší stavbou Japonska, druhá jmenovaná se stala synonymem éry, ve které Hidejoši žil.\n\nHidejošiho naděje stabilního prostředí po jeho smrti se rozplynuly, když v září 1591 zemřel jeho syn Curumacu. Tříletý syn byl jeho jediné dítě. Nyní se o nástupnictví muselo rozhodnout mezi jeho nevlastním synem Higenagou a synovcem Hidecuguem. Hidenaga zemřel krátce po Curumacuovi, a tak Hidejošimu nezbývalo, než se spolehnout na Hidecugua, kterého Hidejoši adoptoval v lednu roku 1592. 11. února Hidejoši odešel jako kampaku do ústraní a přenechal svoji pozici právě Hidecuguovi, přičemž automaticky získal titul Taikó.\n\nPo tomto pochmurném období nejistého nástupnictví se Hidejoši poohlížel po možnosti dobýt Čínu. O těchto svých plánech uvažoval již dlouho, naposledy se takto vyjádřil roku 1586 při rozhovoru s Terumotem Mórim. V roce 1587 zahájil rozhovory s Korejci, aby umožnili hladký průchod jeho vojsk do Číny. Korejci však na jeho výzvy nijak nereagovali a tak se roku 1591 rozhodl vylodit se v Koreji a vyřešit věci silou.\n\n13. dubna 1592 přistály první japonské jednotky u korejských břehů a začala tak otevřená kampaň dobývání Asie. Hidejoši měl podporu významných rodin, klanů Móri, Čosokabe, Šimazu, Nabešima, Kató a Koniši. Více než 200 tisíc mužů se rozdělilo do dvou útočných armád, jednu vedl Jukinaga Koniši, druhou Kijomasa Kató a vydalo se z ostrova Kjúšú ke korejskému poloostrovu. Sám Hidejoši se výpravy neúčastnil, zůstal v přístavu Nagoja (dnešní Karacu), na Kjúšú.\n\nDiskutovalo se o skutečných důvodech invaze do Koreje. Jedna teorie hovořila o prohnané snaze vyždímat možnosti daimjóů, aby Hidejoši zabezpečil svoje postavení, ale vzala za své poté, co se ukázalo, že Kató, Móri, Koniši i Čosokabe jsou Hidejošiho oddanými spojenci. Jiná teorie zase tvrdí, že se Hidejoši vydal dobývat nová území pro své daimjóy, aby neměli čas proti němu pletichařit. Nejlepším vysvětlením Hidejošiho tažení do Koreje budiž jeho vnitřní síla, která hnala jeho ctižádost vpřed. Díky ní se stal kampaku a dokázal svým entuziazmem nakazit i ostatní.\n\nKe vší smůle ale Hidejošiho sny zhatil neúspěch celé mise, která se zpočátku vyvíjela tak slibně. V květnu okupovala jeho vojska Soul a 16. června Jukinaga Koniši vpochodoval do Pchjongjangu. Mezitím Kijomasa Kató bojoval na východní polovině korejského poloostrova a několikrát se mu podařilo dostat se až na území Mandžuska. Během čtyř měsíců byla cesta do Číny volná. Vyskytly se však tři faktory, které nedovolily Japoncům se do Číny dostat. Korejské guerilly, příjezd čínských jednotek do Pchjongjangu a také korejské námořnictvo, které se pod vedením admirála I Sun-sina jevilo jako neporazitelné. Ji způsobil japonským plavidlům významné ztráty. To mělo za následek těžkou situaci v oblasti Hidejošiho logistického zabezpečení. Korejské guerilly měly na svědomí útoky na podpůrné oddíly Japonců, které vzaly za své poté, co se Korejcům podařilo významně snížit stav japonských válečníků. Číňané, i když se po vojenské stránce nemohli japonským oddílům rovnat, svého soupeře výrazně převyšovali počtem svých bojovníků a vytlačili je během února z Pchjongjangu. Kató neměl jinou možnost, než se vrátit. Během července byly kvůli nepříznivému vývoji a s ohledem na možnou drtivou porážku, operace přerušeny. Hidejoši se pokusil dohodnout o příměří s podmínkou, že dcera císaře Wanli (z dynastie Ming) přijme za manžela japonského císaře. Číňané souhlasili se zastavením aktivit, ale neslýchaný požadavek nesplnili. Hidejoši, jehož vojska nadále kontrolovala jih Koreje (převážně provincii Kjongsang) se pak po více než roce od událostí pochlubil Luisovi Frois, že „skutečně dobyl Korejské království“ a že Číňané „poslali svou kapitulaci“.\n\nNarození Hidejošiho druhého syna Hidejoriho, v roce 1593, jej vysvobodilo z depresivních myšlenek ohledně korejského tažení a vyvstal před ním nový problém. Pronásledoval jej problém s právoplatným následovnictvím, protože před narozením Hidejoriho jmenoval nástupcem Hidecugua. Po narození Hidejoriho se však situace změnila a Hidejoši musel po jistě trpkém přemýšlení přistoupit k radikálnímu řešení. Celá situace se dost drasticky vyřešila v roce 1595, kdy v srpnu tohoto roku byl Hidecugu poslán do vyhnanství na horu Kója a poté mu bylo přikázáno spáchat sebevraždu. Všichni členové Hidecuguovy rodiny, kteří se odmítli podrobit příkazu s ním a mezi takovými bylo i 31 žen a několik dětí, byli masově zabiti v Kjótu. Přesné příčiny Hidecuguova pádu nejsou příliš jasné, o to méně pak brutalita, s jakou byla jeho rodina vyvražděna.\n19. března roku 1597 Hidejoši rozkázal znovu se vydat na korejský poloostrov, když jako záminku uvedl nevoli Číňanů poslat císařskou dceru jako nevěstu japonskému imperátorovi. Hidejoši si plně uvědomoval svou schopnost vyjednávání a chuť dosáhnout čeho si vytyčil a tento incident v něm vyvolal potřebu nutné reakce.\n\nDruhá korejská invaze byla téměř předurčená k neúspěchu. Japonci nezaznamenali kromě dobytí Namwonu, v srpnu roku 1597, žádný znatelný úspěch. Mezitím se Hidejoši s Hidejorim kochali představením, které uspořádali Španělé snad aby vylepšili vzájemné vztahy s japonskou korunou. Před Hidejošiho jejich zraky nechali pochodovat zástup slonů. Naděje na úspěch druhé invaze doslova utopil admirál I Sun-sin, když jeho 16 lodí potopilo 133 japonských plavidel. Pozemní vojska Kijomasy Kata a Jukinagy Asana byla odříznuta v pevnosti Ulsan a musela podstoupit dlouhou a krvavou bitvu, aby se roku 1598 z izolace dostala.\n\nV létě roku 1598 Hidejoši vážně onemocněl a nechal kolem sebe shromáždit své nejvěrnější vazaly. Během srpna ustavil koncil regentů, který tvořili Iejasu Tokugawa, Tošiie Maeda, Terumoto Móri, Hideie Ukita a Kagekacu Uesugi. Ti se měli postarat o vládu nad zemí do doby, než Hidejori vyroste a bude schopen převzít moc. V tom jim mělo pomáhat ještě 5 správců, bugjóů, kterými byli ustaveni Micunari Išida, Masaie Nacuka, Gen-I Maeda, Nagamóri Mašita a Nagamasa Asano. Každý z mužů musel složit pětiletému Hidejorimu slib věrnosti. Hidejoši se v této otázce spoléhal nejvíce na Tošiieho Maedu, silného pána z provincie Kaga, který měl k němu nejblíže a sdíleli spolu svůj původ v provincii Owari. Hidejoši nakonec 18. září 1598 podlehl své nemoci. Válka v Koreji skončila a japonské armády poloostrov opustily. O rok později zemřel také Tošiie a během dvou let po Hidejošiho smrti se rozpadl i koncil regentů. Nejambiciózněji poté vystupoval Iejasu Tokugawa, který roku 1603 docílil titulu šógun. Hidejori zůstával až do roku 1615 na ósackém hradě a po dvou bitvách v zimě roku 1614 a létě roku následujícího, kdy proti němu Tokugawa vytáhl do Ósaky, byl poražen (také díky zrádcům uvnitř hradu, kteří podpálili kuchyni a způsobili zmatek) a donucen spáchat seppuku. Spolu s ním se zabila i paní Jodó a jméno Tojotomi zmizelo v propadlišti dějin.\n\n\n"}
{"id": "114058", "url": "https://cs.wikipedia.org/wiki?curid=114058", "title": "Tchořovice", "text": "Tchořovice\n\nObec Tchořovice se nachází v severozápadní části okresu Strakonice v Jihočeském kraji. Obec se rozprostírá na obou březích Hořejšího a Dolejšího rybníka, kterými protéká Smolivecký potok. Obcí vede silnice silnice I/20, které spojuje České Budějovice a Plzeň. Žije zde obyvatel. Starostkou obce je od roku 2010 Eva Křivancová.\n\nPrvní písemná zmínka o Tchořovicích pochází z roku 1321. Vesnice patřila johanitům ze Strakonic, pro které ji spravoval purkrabí připomínaný roku 1402. Od roku 1372 pochází zprávy o vladyckém roku z Tchořovic, jehož příslušníci si ve vsi založili tvrz. Někdy mezi lety 1408 až 1409 zakoupil tvrz se statkem Vilém z Vartenberka a ze Zvířetic, jenž vesnici zanechal jako dědictví svým potomkům, kteří ji drželi až do sedmdesátých let 15. století. Roku 1473 změnila vesnice majitele, když ji získal Jan Starší z Bešin a následně pak Bohuslav Muchek z Bukova, jehož rod dokázal obec udržet ve svém vlastnictví až do roku 1653, kdy byla koupena Adamem Matyášem z Trautmansdorffu a připojena ke Lnářům.\n\nDolejší rybník vznikl až dodatečně po vzniku vesnice, jak dokládá náves, která je nyní rozdělena do dvou částí na obou březích horní části Dolejšího rybníka.\n\nVesnici velmi poškodila povodeň v roce 2002.\n\nZápadně od obce se nachází přírodní rezervace Hořejší rybník, nad ním byla do roku 2010 též přírodní rezervace Nový Rybník u Lnář, východně pak přírodní rezervace Dolejší rybník.\n\n\n"}
{"id": "114059", "url": "https://cs.wikipedia.org/wiki?curid=114059", "title": "Věšín", "text": "Věšín\n\nObec Věšín se nachází v okrese Příbram, kraj Středočeský, asi 19 km jihozápadně od Příbrami a 3 km severozápadně od Rožmitálu pod Třemšínem. Žije zde obyvatel.\n\nPrvní písemná zmínka o vesnici pochází z roku 1349.\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území Věšín v Brdech, které vzniklo k 10. únoru 2014. Toto území má rozlohu 24,051 408 km² a je zde evidováno 0 budov a 0 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Věšín \"(845 obyvatel, četnická stanice)\" byly v roce 1932 evidovány tyto živnosti a obchody: obchodník s dobytkem, holič, 4 hostince, obchod s kovanými hřebíky, 3 výrobci kovaných hřebíků, 2 koláři, 2 kováři, 2 krejčí, malíř pokojů, obuvník, pekař, 2 pily, porodní asistentka, 4 rolníci, 2 řezníci, 5 obchodů se smíšeným zbožím, Spořitelní a záložní spolek pro Věšín, švadlena, 2 trafiky, truhlář.\n\nV jihozápadní části katastrálního území Věšín leží přírodní rezervace Na skalách a zasahuje do něj část přírodní rezerzvace Getsemanka.\n\nObec Věšín se skládá ze dvou částí na třech katastrálních územích:\n\nObec protíná silnice I/19 Nezvěstice – Rožmitál pod Třemšínem – Březnice – Milevsko – Tábor, železniční trať ani stanice na území obce nejsou. Obcí vedly v roce 2012 autobusové linky např. do těchto cílů: Benešov, Plzeň, Praha, Příbram, Rožmitál pod Třemšínem, Sedlčany. Obcí vede cyklotrasa č. 2274 Věšín – Buková – Červený vrch. Územím obce vedou zeleně značená turistická trasa Rožmitál pod Třemšínem – Buková – Hutě pod Třemšínem a žlutě značená trasa Brdy, bus – Na Jeleništi – Třemšín.\n\n\n"}
{"id": "114061", "url": "https://cs.wikipedia.org/wiki?curid=114061", "title": "Jablunkov", "text": "Jablunkov\n\nMěsto Jablunkov ( ', ') je nejvýchodnější české město, které se nachází na soutoku řek Olše a Lomné v  jihovýchodní části okresu Frýdek-Místek v Moravskoslezském kraji. Žije zde obyvatel. Značnou část obyvatel tvoří početná polská menšina (1 228 podle Sčítání lidu, domů a bytů v roce 2001).\n\nPrvní písemná zmínka o obci pochází z roku 1435. Název obce je odvozen z výrazu „jablum“, jež pochází z latinského gabella a jež značí „poplatek“. Původní osada či hradiště totiž leželo na obchodní stezce a od obchodníků zde byly vybírány celní poplatky. Osada se postupně rozrůstala a v roce 1560 získala městská práva. V té době již byly součástí obce dva mlýny a pivovar.\n\nV první polovině 18. století se v obci usídlili první Židé a v roce 1864 si pro svou potřebu otevřeli modlitebnu. V roce 1902 jablunkovští Židé založili spolek Jablunkauer Israelitischen Bethausverein, při němž vedli i školu. V roce 1908 spolek odkoupil v sousedství katolického hřbitova pozemek, na němž byl založen židovský hřbitov i s márnicí. Nejstarší dochovaný náhrobní kámen s letopočtem ovšem nese údaj z roku 1903 a na hřbitově se nacházejí i starší kameny bez datace. Hřbitov byl využíván až do vypuknutí druhé světové války. V roce 2009 bylo na hřbitovu evidováno 26 částečně nebo úplně dochovaných židovských náhrobních kamenů, přičemž 6 z nich nestálo na svém původním místě.\n\nJablunkov je centrem horské části Těšínského Slezska s jedinečným folklórem. Každý rok se na přelomu července a srpna v Jablunkově koná třídenní přehlídka tradic a zvyků Jablunkovska na festivalu Gorolski święto. Dříve byl místními obyvateli na hlídaní ovcí chován dnes již vymřelý ovčácký pes beskydský bundáš.\n\n\n\n\n\n"}
{"id": "114062", "url": "https://cs.wikipedia.org/wiki?curid=114062", "title": "Pičín", "text": "Pičín\n\nObec Pičín se nachází v okrese Příbram ve Středočeském kraji, asi 8 km severovýchodně od Příbrami. Žije zde obyvatel.\n\nPrvní písemná zmínka o obci pochází z 20. listopadu roku 1289, kdy se uvádí zdejší farář Petr. To znamená, že ve vsi již stál kostel. Název obce se tehdy psal \"Pičina\", pochází tedy buď z latinského slova \"piscina\" – rybník, jelikož je v okolí množství rybníků; nebo ze staroslověnského \"pěčina\", tedy hezké místo.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Pičín \"(přísl. Žirovy, 554 obyvatel, katol. kostel)\" byly v roce 1932 evidovány tyto živnosti a obchody: 4 hostince, 2 kováři, 2 krejčí, 2 obuvníci, 3 obchody s ovocem, pekař, 5 obchodů s lahvovým pivem, řezník, pojišťovací jednatelství, sadař, 4 obchody se smíšeným zbožím, Spořitelní a záložní spolek pro Pičín, tesařský mistr, 2 trafiky, trhovec, velkostatek.\n\nV severním výběžku katastrálního území leží vrch a přírodní rezervace Kuchyňka.\n\nDopravní síť\nVeřejná doprava 2012\n\n\nV obci stál poutní areál svatého Antonína Paduánského, jehož součástí byla kaple Božího hrobu, postavená podle vzoru chrámu Božího hrobu v Jeruzalémě.\n\n\n\n\n"}
{"id": "114063", "url": "https://cs.wikipedia.org/wiki?curid=114063", "title": "Hrčava", "text": "Hrčava\n\nObec Hrčava ( \" \") se nachází v okrese Frýdek-Místek v Moravskoslezském kraji. Hrčava leží na hranici se Slovenskem, na místě kde se stýkají hranice Česka, Polska a Slovenska a je po sousedním Bukovci druhou nejvýchodnější obcí ČR (obec Hrčava však má v Česku nejvýchodněji umístěné centrum obce). Kromě toho je v Česku jedinou obcí v rámci pohoří Jablunkovské mezihoří, které na Jablunkovsko zasahuje malým cípem ze Slovenska. Žije zde obyvatel.\n\nVelká část obyvatel je nezaměstnaných, což je zřejmě důsledkem velké odlehlosti obce a jejího špatného napojení na dopravní síť. Od zbytku světa byla izolována až do výstavby silnice, spojující ji na jihozápadě s hraničním přechodem Mosty u Jablunkova. Nyní v obci probíhají jednání o vybudování asfaltové silnice na sever, do obce Bukovec, která by velmi napomohla dojíždění za prací (do Třineckých železáren apod.). Proti této silnici však protestuje několik chatařů, kterým by cesta vedla přes pozemky. Přes velmi nízké dotace od státu a velký počet turistů je okolní příroda velmi čistá a udržovaná. Největší nápor zažívá tamější životní prostředí 5. července, kdy se koná tradiční pouť u příležitosti svátku sv. Cyrila a Metoděje.\n\nZhruba 1,5 km vjv. od obce se nalézá trojmezí Polska, Česka a Slovenska. V okolí si už před rokem 1989 zakoupilo pozemky mnoho chatařů. Hrčava je spojena lesní pěšinou se slovenskou obcí Čierne. 1,5 km severně od Hrčavy leží Komorovský Grúň, osada o několika domech, kterou s Hrčavou spojuje cesta. Tato cesta je do poloviny své délky také hranicí Polska a Česka.\n\nJižní část spolu s východním okrajem katastru obce byla, spolu s jejím centrem, až do roku 1924 součástí obce Javořinka (polsky \"Jaworzynka\"), která od roku 1920 leží v Polsku; pro změnu většina katastru obce (většina lesů spolu s okrajovou severní zástavbou) náležela k sousední obci Bukovci. Po protestech zdejších obyvatel proti začlenění do Polska byla roku 1924 Hrčava navrácena Československu. Teprve 6. října 1927 vznikla obec Hrčava a získává zároveň část katastru Bukovce. Silniční spojení se zbytkem československého území získala Hrčava až v roce 1965.\n\nV minulém století byla Hrčava mnohem hůře střežena než dnes, často docházelo k vykrádání chat na samotě. Se zlepšující se celní kontrolou a celními hlídkami se oblast stala bezpečnější a ubylo i pašeráků, kteří využívali tmy noci k nekalým činnostem.\n\nLidé na Hrčavě se snaží žít tradičním životem, mladší generace pracuje převážně v jiných obcích nebo je nezaměstnaná. V obci jsou 4 hospody, 2 obchody a zajímavý kostel (z roku 1936), v němž každou neděli probíhají bohoslužby.\n\nV obci není žádné zdravotní zařízení, v případě potřeby jsou obyvatelé nuceni vyhledat lékařské ošetření až v Jablunkově. Stát nejeví žádný zájem o finanční podporu této vesnice, ta si však udržuje své historické kouzlo.\n\nNa Hrčavě a v jejím okolí je možné provozovat turistiku. Již dvakrát se zde konal Beskyd CUP-závod v orientačním běhu.\n\nSamospráva obce od roku 2016 vyvěšuje 5. července moravskou vlajku.\n\n"}
{"id": "114064", "url": "https://cs.wikipedia.org/wiki?curid=114064", "title": "Ratměřice", "text": "Ratměřice\n\nObec Ratměřice () se nachází v okrese Benešov, kraj Středočeský, zhruba 8 km východně od Votic. Žije zde obyvatel. Obec leží v nadmořské výšce 498 m n. m. v oblasti nazývané Česká Sibiř.\n\nRatměřice je i název katastrálního území o rozloze 7,54 km², na kterém leží části obce Ratměřice (evidováno 103 adres) a Skrýšov, na druhém katastrálním území obce leží část Hrzín.\n\nPrvní písemná zmínka o obci pochází z roku 1220.\n\nV 16. ročníku soutěže Vesnice roku v roce 2010 získaly Ratměřice 1. místo a celostátní titul. V březnu 2014 byla obec k vidění v celoplošné televizní reklamě společnosti Vodafone na rychlý internet v mobilu.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Ratměřice \"(přísl. Skrýšov, 417 obyvatel)\" byly v roce 1932 evidovány tyto živnosti a obchody: 3 hostince, 2 koláři, kovář, 2 krejčí, obuvník, 4 rolníci, řezník, 3 obchody se smíšeným zbožím, 2 trafiky, truhlář, 2 velkostatky.\n\nDopravní síť\nŽeleznice\nVeřejná doprava 2012\n\n\n\n"}
{"id": "114067", "url": "https://cs.wikipedia.org/wiki?curid=114067", "title": "Fryčovice", "text": "Fryčovice\n\nObec Fryčovice () se nachází v západní části okresu Frýdek-Místek v Moravskoslezském kraji. Leží na obou březích řeky Ondřejnice v oblasti zvané Lašsko. Žije zde obyvatel.\n\n\nPrvní písemná zmínka o obci pochází z roku 1267, obec však byla založena olomouckým biskupem Brunem ze Schauenburka již okolo roku 1255 na zalesněné půdě. Lokátorem obce byl pravděpodobně jménem Fritz (Fridrich) a proto tehdejší osada obdržela název Fritzendorf. Některé historické prameny uvádějí původ názvu obce pocházejícího od slova „fryšování“, tedy povrchové těžby železné rudy na kopci Sovinec a jeho okolí.\n\nNejstarší kamennou církevní stavbou v obci i okolí je kostel Nanebevzetí Panny Marie postavený v letech 1335 až 1345.\n\nVlastní škola byla v obci zřízena po zavedení lokálního farního úřadu v roce 1775. Hasičský sbor byl založen v roce 1895 a tělovýchovná jednota Sokol v roce 1912. Elektrifikace byla započata v roce 1928.\n\nVíceúčelová hala TJ Sokol Fryčovice a přilehlé sportoviště a Fry Relax centrum s bazénem, squashem, saunou a sportovními kurzy dávají možnost sportovnímu vyžití po celý rok. Chov koní a jízdárna slouží místním občanům i turistům.\n\nObec je dobře vybavena obchodní sítí a řadou drobných služeb. Stravování je možné v několika místních hostincích a restauracích.\n\nPřes obec vede značená cyklistická stezka č. 6006, která je jedním z okruhů pro trekingová kola, vedoucí podhůřím Beskyd a okolo přehrady Olešná.\n\nObec má řadu rybníků – kromě soukromých chovných také obecní rybník poblíž tzv.Hájenky na východní straně obce nedaleko od Dolu Staříč III.\n\nOblíbenou pěší turistickou destinací je kopec Sovinec, který v současnosti slouží jako obora s chovem stáda Jelenců Viržinských. Obora je pro pěší přístupná. Častým cílem pěších tůr místních obyvatel jsou také Palkovické hůrky s přírodní rezervací a Hrad Hukvaldy.\n\nNejvyšším vrcholem obce je kopec Sovinec vysoký 354 m n. m.\n\nObec leží na obou březích řeky Ondřejnice, která pramení v pohoří Ondřejník a vlévá se do Odry. Obcí protéká množství potoků – mezi nejvýznamnější patří Krnalovický potok, který pramení v Palkovických hůrkách a na jeho toku jsou umístěny čtyři chovné rybníky, a potok Košice, který do Fryčovic přitéká z vodní nádrže Kašice u Dolu Staříč III na východní hranici s Chlebovicemi.\n\nObec sousedí jižně s obcí Hukvaldy (část Rychaltice), východně s Chlebovicemi a Staříčem, severně s městem Brušperk a západně s obcemi Trnávka a Kateřinice. Část obce Krnalovice leží na severozápadních svazích Palkovických hůrek.\n\nObcí prochází jihovýchodně hlavní dálniční tah z Olomouce a Nového Jičína do Frýdku-Místku a dále přes Český Těšín do Polska.\n\nOd roku 2010 do roku 2014 zastával funkci starosty Jiří Volný, od roku 2014 vykonává funkci starosty Leo Volný.\n\n\n"}
{"id": "114068", "url": "https://cs.wikipedia.org/wiki?curid=114068", "title": "Radíč", "text": "Radíč\n\nObec Radíč se nachází v okrese Příbram, kraj Středočeský, necelých 7 km severně od Sedlčan. Žije zde obyvatel. Obcí protéká potok Mastník.\n\nObec Radíč se skládá ze čtyř částí, které všechny leží v katastrálním území \"Radíč\":\n\nPrvní písemná zmínka o obci pochází z roku 1333. Jak uvádí Zdeněk Kalista ve své práci Zikmund Myslík z Hyršova, vydané v Českomoravském kompasu, Praha 1940, Adam Myslík z Hyršova na Košířích a Radíči, nar. 1520, rada při soudu purkrabském v Praze, roku 1575 zakoupil deskový statek Radíč na Sedlčansku od bratří Vojkovských z Milhostic.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. října 1943 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Radíč \"(přísl. Dubliny, Hrazany, Žďár, 523 obyvatel, četnická stanice)\" byly v roce 1932 evidovány tyto živnosti a obchody: 2 holiči, 2 hostince, kolář, kovář, krejčí, mlýn, 2 obuvníci, obchod s obilím, pokrývač, řezník, obchod se smíšeným zbožím, 2 trafiky, truhlář, velkostatek.\n\n\n\n\nDopravní síť\nVeřejná doprava 2012\n\n\n"}
{"id": "114069", "url": "https://cs.wikipedia.org/wiki?curid=114069", "title": "Řazení slučováním", "text": "Řazení slučováním\n\nŘazení slučováním, známé také pod anglickým názvem merge sort, je řadicí algoritmus, jehož průměrná i nejhorší možná časová složitost je (\"O\"(\"N\" log \"N\")). Algoritmus je velmi dobrým příkladem programátorské metody rozděl a panuj.\n\nAlgoritmus vytvořil v roce 1945 matematik John von Neumann.\n\nAlgoritmus pracuje následovně:\n\n function razeni_slucovanim(m)\n\nExistuje několik variant pro funkci sloucit(), toto je nejjednodušší varianta:\n\nZde je názornější ukázka za pomocí STL algoritmu \"std::inplace_merge\" knihovny jazyka C++.\nPro porovnání, zde je funkcionální varianta programu zapsaná v jazyce Haskell:\nVelkou nevýhodou oproti algoritmům stejné rychlostní třídy (např. řazení haldou) je, že řazení slučováním pro svou práci potřebuje navíc pole o velikosti N. Existuje sice i modifikace algoritmu, která toto pole nepotřebuje, ale její implementace je velmi složitá a kvůli vysoké režii i pomalá. Kromě toho je řazení slučováním ve většině případů pomalejší než rychlé řazení nebo řazení haldou.\n\nNa druhou stranu je řazení slučováním stabilní řadicí algoritmus, lépe se paralelizuje a má vyšší výkon na sekvenčních médiích s nižší přístupovou dobou. Velkou výhodou proti rychlému řazení je, že čas potřebný pro řazení je téměř nezávislý na počátečním seřazení posloupnosti. Vyšší spotřeba paměti není tak velkým problémem jak se může na první pohled zdát, protože při řazení nemusíme manipulovat přímo s položkami řazeného pole, ale pouze s polem indexů, které v paměti většinou zabírá mnohem méně místa. Při použití více indexů můžeme každý index seřadit podle jiného kritéria, což ale není specifické pro řazení slučováním a běžně se používá v databázových indexech. Něco jiného je, že konkrétní řazení může být podle víc kritérií, obvykle zkombinovaných lexikograficky, což ale také není specifické pro tento algoritmus. V mnoha implementacích programovacích jazyků je řazení slučováním implicitním řadicím algoritmem (v Perlu 5.8, v Javě nebo v GNU C Library).\n\nPro řazení na sekvenčních médiích se používají jiné algoritmy založené na slučování seřazených (pod)posloupností, které se ale nepovažují za řazení slučováním.\n\n"}
{"id": "114070", "url": "https://cs.wikipedia.org/wiki?curid=114070", "title": "Neplachovice", "text": "Neplachovice\n\nObec Neplachovice (německy \"Neplachowitz\", polsky \"Neplachowice\") se nachází v okrese Opava v Moravskoslezském kraji a rozkládá se po obou stranách hranice Slezska a tzv. moravských enkláv ve Slezsku. Žije zde obyvatel.\n\n\nPrvní písemná zmínka o Neplachovicích pochází z roku 1257; obsahuje sdělení, že farní kostel v „Niplawitz“ držel řád německých rytířů. Uvádí se, že jméno obce Neplachovice vzniklo od odvození ze jména jistého Neplacha (staročeské jméno). Je však jisté, že zdejší kraj byl osídlen již od pradávna Slovany, konkrétně kmenem Holasiců. Jedno z jejich hradišť leželo na území dnes sousední obce Holasovice. Četné archeologické vykopávky i z Neplachovic jsou uloženy v opavském muzeu. Malá, okrajová část katastru při jižní a jihovýchodní hranici náležela původně k sousednímu katastrálnímu území Vlaštovičky a tak tyto pozemky patřily k tzv. moravským enklávám ve Slezsku.\n\nV roce 2007 slavila obec výročí 750 let od svého založení.\n\n\n\n"}
{"id": "114071", "url": "https://cs.wikipedia.org/wiki?curid=114071", "title": "Plchov", "text": "Plchov\n\nObec Plchov se nachází 8 km severozápadně od Slaného v okrese Kladno, kraj Středočeský. Žije zde obyvatel. Vsí protéká Bakovský potok.\n\nPrvní zmínka o této vesnici pochází z roku 1227.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Plchov \"(320 obyvatel)\" byly v roce 1932 evidovány tyto živnosti a obchody: holič, 2 hostince, kolář, kovář, obchod s ovocem a zeleninou, pojišťovací jednatelství, 2 rolníci, sadař, obchod se smíšeným zbožím, spořitelní a záložní spolek pro Plchov, trafika, truhlář.\n\n\n\n"}
{"id": "114072", "url": "https://cs.wikipedia.org/wiki?curid=114072", "title": "Páleč", "text": "Páleč\n\nObec Páleč (dříve \"Velký Páleč\", \"Gross Paletsch\") se nachází v severní části okresu Kladno mezi obcemi Vraný a Zlonice asi deset kilometrů severně od města Slaný. Žije zde obyvatel. Dominantou obce je gotický kostel Narození Panny Marie.\n\nNázev obce nejspíše souvisel s tím, že obec vznikla na místě vypáleného lesa při kolonizaci ve 13. století. První písemná zmínka o obci pochází z roku 1316. V obci stála tvrz, na níž sídlil místní zeman. V první polovině 14. století patřila alespoň část obce biskupu Janu z Dražic, který ji daroval nově založenému klášteru augustiniánů v Roudnici nad Labem. Ten měl nejpozději roku 1338 také patronátní právo ke zdejšímu kostelu postavenému v letech 1333–1338. Po husitských válkách přešla obec do majetku českých panovníků, kteří ji propůjčovali. V 16. století ji získali od císaře Ferdinanda I. páni Hrobčičtí z Hrobčic, kteří ji drželi do roku 1623. Ještě v roce 1928 bylo možno pozorovat asi 40 m široké a 36 m dlouhé původní zdivo základů vlastní tvrze, tvrz samotná zřejmě zanikla ve třicetileté válce, kdy bylo jmění Hrobčických zkonfiskováno.\n\nJednou z nejvýznamnějších postav v dějinách obce byl bezpochyby Štěpán z Pálče, syn místního vladyky, který byl přítelem mistra Jana Husa. V době svých studií jezdili společně do Pálče na prázdniny. Společně působili také na univerzitě v Praze, kde patřili k reformní straně. Do sporu se oba dostali po Husově vystoupení proti prodeji odpustků v Praze, vyhlášeném papežem Janem XXIII. a po Pálčově návratu z Itálie. Páleč se i přes dlouholeté přátelství na Kostnickém koncilu roku 1415 postavil v Husově procesu na stranu žalobců a podílel se tak na jeho odsouzení. Později nemohl zůstat v Čechách a zemřel ve vyhnanství v Polsku.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Páleč \"(430 obyvatel)\" byly v roce 1932 evidovány tyto živnosti a obchody: holič, 3 hostince, kapelník, kolář, 2 kováři, 6 rolníků, řezník, 3 obchody se smíšeným zbožím, spořitelní a záložní spolek pro Páleč, trafika.\n\n\n\n"}
{"id": "114073", "url": "https://cs.wikipedia.org/wiki?curid=114073", "title": "Hlubyně", "text": "Hlubyně\n\nObec Hlubyně se nachází v okrese Příbram, kraj Středočeský, asi 2 km západně od Březnice. Žije zde obyvatel.\n\nPrvní písemná zmínka o Hlubyni pochází z roku 1419.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\nVeřejná doprava 2012\n\nObcí vedou turistické trasy Březnice - Hlubyně - Drahýšov - Bezdějkov pod Třemšínem a Hlubyně - Hudčice.\n\n"}
{"id": "114075", "url": "https://cs.wikipedia.org/wiki?curid=114075", "title": "Sádek (okres Příbram)", "text": "Sádek (okres Příbram)\n\nObec Sádek se nachází v okrese Příbram, kraj Středočeský, asi 5 km severně od Příbrami. Žije zde obyvatel.\n\nPrvní písemná zmínka o Sádku je z roku 1390.\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území \"Sádek v Brdech\", které vzniklo k 10. únoru 2014. Toto území má rozlohu 2,349 958 km² a je zde evidováno 0 budov a 0 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\nVeřejná doprava 2012\n\nObcí vede cyklotrasa č. 302 Dolní Líšnice - Příbram - Sádek - Jince - Hořovice.\n\n"}
{"id": "114076", "url": "https://cs.wikipedia.org/wiki?curid=114076", "title": "Papinianus", "text": "Papinianus\n\nAemilius Papinianus (okolo 142, 146 – 212, popraven), byl římský právník a v letech 205-212 i velitel pretoriánské gardy.\n\nByl blízký přítel císaře Septimia Severa za jehož vlády se stal praefectus praetario, tj. velitel pretorianské gardy. Císaře doprovázel i na cestě do Británie. Předpokládá se, že mohl být stejně jako Severova druhá manželka, Julia Domna, původem ze Sýrie. Podle jedné pasáže z \"Historia Augusta\" studoval právo spolu s císařem u Quinta Cervidia Scaevola.\n\nV Británii mu císař před svou smrtí svěřil výchovu svých dvou synů Caracally a Gety.\nPapinianus se pokoušel mezi bratry udržet dobré vztahy, ale to se mu pouze vymstilo. Po zavraždění Gety roku 212 se Caracalla obrátil proti jeho přívržencům a jelikož Papinianus odmítl Caracallův čin hájit před senátem, byl také popraven.\n\nJeho práce se používaly až do Iustiniana I., kde se staly jedním z pramenů Corpus iuris civilis. Z jeho vlastních prací se zachovaly pouze zlomky.\n\n\n"}
{"id": "114078", "url": "https://cs.wikipedia.org/wiki?curid=114078", "title": "Hřiměždice", "text": "Hřiměždice\n\nHřiměždice (dříve \"Werměřice, německý zápis Wermierzitz)\" je obec, která se nachází v okrese Příbram ve Středočeském kraji. Přesněji 13 km od Dobříše v bezprostřední blízkosti vodní nádrže Slapy. Žije zde obyvatel.\n\nObec Hřiměždice se skládá ze tří částí na dvou katastrálních územích:\nSoučástí Hřiměždic byly i již zaniklé osady Byčice a Záběhlice.\n\nÚzemí okolí Hřiměždic bylo osídleno už v době neolitu před cca 3 000 let př. n. l. Historické osídlení dokládají i nálezy v okolí Vltavy (tzv. Knovízské pohřebiště) z mladší doby bronzové (800 let př. n. l.).\n\nPrvní písemná zmínka o obci pochází z roku 1325. Název obce Hřiměždice prý vznikl od zdejšího statkáře pana Hřimezdy. V katastrálních mapách lze objevit název \"Verměřice\" (německý přepis \"Wermierzitz\"). Je možné též dovodit, že název obce vznikl též z etymologického spojení slov „věrná“ a „měřice“ (objemová míra o velikosti 61,49 litru).\n\nV roce 1887 byl v Hřiměždicích založen sbor dobrovolných hasičů, který funguje do dnešní doby společně s další dobrovolnickou organizací – fotbalovým klubem TJ Vltavan Hřiměždice.\n\nPři sčítání lidu, domů a bytů v roce 2011 v k.ú. Hřiměždice žilo 417 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hřiměždice \"(přísl. Byčice, Háje, Záběhlice, 510 obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, autobusová doprava, cihelna, holič, 2 hostince, 2 koláři, kovář, krejčí, 2 lomy, mlýn, 4 obuvníci, obchod s obuví Baťa, pekař, porodní asistentka, 2 rolníci, řezník, 4 obchody se smíšeným zbožím, Spořitelní a záložní spolek pro Hříměždice, 2 trafiky, 2 truhláři, 2 velkostatky.\n\n\nV dnešní době jsou Hřiměždice všeobecně známé právě z důvodu zatopeného Kujalova lomu, který je v letních měsících cílem velkého množství lidí. A to nejen pro možnost koupání, ale především v konání skoků do vody známé jako akce High jump.\n\nNázev lomu je odvozen od bývalého majitele, kterému ve zdejším okolí patřilo mnoho okolních kamenolomů v průběhu 20. století. Zašlou slávu těžby žuly dnes v tomto lomu připomíná na dně potopený důlní vozík. Po ukončení těžby se o tento lom začala zajímat armáda kvůli své velké hloubce, překvapivě průzračné vodě a v neposlední řadě i pro svojí blízkost od Prahy. Tehdejší Svazarm zde sídlil od 70. let do konce 80. let a v tomto rozmezí let byl vybudován masivní ponton, který je využíván do dnešní doby pouze v minimálně změněné podobě (chybí přístupová roura do kesonu). Zajímavostí bylo i to, že až v roce 2007 došlo k vytažení potápěčského kesonu ze dna lomu. Tento keson od odchodu vojska ztratil svojí funkci z toho důvodu, že přístupová roura byla demontována. V dnešní době by měl být tento vytažený keson v Lomečku ve Starém Klíčově u Domažlic.\n\nNa místě dnešní \"houpačky\" také stával trup vojenského vrtulníku, ze kterého vojenští potápěči trénovali skoky z vrtulníku do vody. Celý tento trup vrtulníku byl zavěšen na speciálním jeřábu, který umožnil celý vrtulník dostat nad vodu.\n\nLom je hojně využíván jako \"kulisa\" pro různé filmy či reklamní spoty. Některé scény lze vidět například v komedii \"2Bobule\" (2009), \"Výchova dívek v Čechách\" (1997) nebo \"Cesta peklem\" (1995). Z krátkých reklamních spotů to byla reklama na operátora bývalého Eurotelu s Roman Šebrle a Tomáš Dvořák.\n\nKrom Kujalova lomu se nachází v okolí Hřiměždic ještě dva bývalé lomy (Na plachtě a Hájkův). Lom Na plachtě je dnes pod hladinou Slapské přehrady, který se nacházel naproti dnešním Bučilům (v těchto místech se nacházely známé a obávané Bučilské proudy). Do dnešní doby se zde dochoval pouze vyčnívající žulový ostrůvek z Vltavy, který lze zhlédnout i v pohádce \"Zlatovláska\".\n\nPoslední lom (Hájkův) se nachází 400 metrů východně od Kujalova. Jedná se ale o jakousi skalní roklinu bez vody, takže koupání není možné.\n\nDopravní síť\n\nVeřejná doprava 2014\n\nDo obce zajíždí tři linky autobusové dopravy:\n\nCeloročně jsou v obci provozovány dva hostince. První hostinec \"U jezírka\" se nachází na návsi v Hřiměždicích, který se vybudoval při akci Z. Druhým hostincem je \"Hospoda Hřiměždice\", která se nachází v těsné blízkosti místního zámku. Součástí tohoto hostince je i společenský sál (během 90. let minulého století byl tento sál využíván i ke kinematografii). Činnost kina byla ukončena promítnutím filmu Titanic v roce 1997. V současné době je tento sál využíván převážně pro místní společenské události jakou jsou plesy, karnevaly a občasné koncerty. \n\nV letních měsících je otevřen u místního lomu bar \"Plážový frája\". Při fotbalových utkáních a hasičských soutěžích je otevřena klubovna s rychlým občerstvením na místním fotbalovém hřišti. \n\nV obci je k dispozici fotbalové hřiště, kde působí místní fotbalový oddíl TJ Vltavan Hřiměždice s mužstvy A a B. Mužstva dorostu a žáků po letech aktivní činnosti zanikla. V areálu kromě fotbalového hřiště se nachází i asfaltová hrací plocha s rozměry pro tenis a nohejbal, včetně dvou betonových stolů pro stolní tenis. Další a dnes již zřídkakdy využívaným hřištěm na nohejbal je v oblasti chatové oblasti \"Kovárna-Pískovna\" v blízkosti motokrosové trati \"Pískovna\" – dnes také bez využití.\n\nBývalý Kujalův lom, nebo řeka Vltava je ideálním místem pro vodní rekreaci. Další lokalitou pro aktivní odpočinek je tzv. Čertova skála naproti Bučilům, na které je umístěno mnoho horolezeckých tras. Zdejší kraj je také ideálním pro turistiku, nebo cykloturistiku. Územím obce vedou turistické trasy Vestec – Roviště – Kamýk nad Vltavou, Obory – Hřiměždice – Strž a Nečín – Vrchy – Hřiměždice – Zadní Háje – Cholín.\n\nJelikož zdejší okolí se nachází na pahorkatině a v naprosté blízkosti vodní nádrže Slapy naskýtá se z okolních kopců a skal panoramatické pohledy do širokého okolí Středního povltaví. V katastrálním území se proto v rámci hry geocaching vyskytuje mnoho poschovávaných krabiček, které jsou umístěny na nejzajímavějších místech v okolí.\n\n"}
{"id": "114079", "url": "https://cs.wikipedia.org/wiki?curid=114079", "title": "Kožušany-Tážaly", "text": "Kožušany-Tážaly\n\nKožušany-Tážaly jsou obec, která se nachází v okrese Olomouc v Olomouckém kraji. Žije zde obyvatel.\n\n\nPrvní písemná zmínka o obci pochází z roku 1078.\n\n\nObcí prochází silnice II/435, která začíná v Olomouci a končí v Polkovicích za Tovačovem.\n\nDo obce zajíždí autobusová linka IDSOK č. 704 dopravce Veolia Transport Morava. V obci se nachází železniční zastávka, ležící na trati č. 301 Olomouc - Nezamyslice. Na zastávce zastavují všechny osobní vlaky.\n\n"}
{"id": "114081", "url": "https://cs.wikipedia.org/wiki?curid=114081", "title": "Staré Těchanovice", "text": "Staré Těchanovice\n\nObec Staré Těchanovice (německy \"Alt Zechsdorf\") se nachází v okrese Opava v Moravskoslezském kraji. Leží v nejvyšších polohách Opavska, v krajině Červenohorské plošiny, nedaleko údolí řeky Moravice s místní částí Jánské Koupele v údolí řeky. Nachází se v podhůří Nízkého Jeseníku blízko Kružberské přehrady v nadmořské výšce 480 m n. m. Na katastru o rozloze 750 ha žije v obci obyvatel.\n\nPrvní zmínky o dnešní obci Staré Těchanovice pocházejí z roku 1377. Tehdy docházelo k dělení Opavska a ves náležela Alšíkovi z Těchanovic. Později byla vesnice v držení Mníška z Těchanovic, který je spolu s Dolními Těchanovicemi roku 1431 prodal Dědochovi z Šumvaldu. V roce 1516 držel Staré a Nové Těchanovice zástavou od Bernarda Bírky z Nasile Václav z Fulštejna na Bílovci. Nejprve patřily k vikštejnskému panství a od druhé poloviny 17. století panství Melč.\n\nStaré Těchanovice patřily do okresu Opava. Výjimkou byla léta 1949-1960, kdy byl jejich správním městem Vítkov. Od roku 1960 se Staré Těchanovice staly součástí Kružberku, s nímž pak byly integrovány k Budišovu nad Budišovkou v roce 1979. Samostatnou obcí se Staré Těchanovice staly opět v roce 1990, přičemž Jánské Koupele se k nim po odtržení od Budišova nad Budišovkou připojily o dva roky později.\n\nVe Starých Těchanovicích stojí od roku 1838 kostel sv. Petra a Pavla s dřevořezbami obou světců a krucifixem z 18. století a kaple Čtrnácti Božích pomocníků z roku 1928. Tu hodlá obec získat do svého vlastnictví a rekonstruovat.\n\nLidé žijící ve Starých Těchanovicích se v minulosti zabývali převážně těžbou v místních břidlicových dolech, zemědělstvím a prací v lese. Dnešní obyvatelé dojíždějí za prací do Opavy, Vítkova a Budišova nad Budišovkou. Staré Těchanovice se však přesto řadí na Opavsku k obcím s největší nezaměstnaností.\n\nMalebná příroda vesnice, která je součástí přírodního parku Moravice Mikroregionu Moravice a jejího okolí, poskytuje řadu možností pro pěší turistiku. Přes obec vede cyklotrasa Moravice.\n\nObec se snaží v současné době využívat dotací z Programu na obnovu venkova. Podařilo se jí tak získat peníze na rekonstrukci hřiště, jehož součástí se má stát i společenský areál a prostranství pro malé děti. Další rozvoj vesnice, která by měla být v následujících letech plynofikována, bude zabezpečován v souladu s územním plánem, kterým Staré Těchanovice disponují od roku 1995.\n\n\n"}
{"id": "114082", "url": "https://cs.wikipedia.org/wiki?curid=114082", "title": "Vratimov", "text": "Vratimov\n\nMěsto Vratimov (německy \"Rattimau\", polsky \"Racimów\") je město v okrese Ostrava-město v Moravskoslezském kraji. Žije zde obyvatel. Charakter města se v průběhu století značně změnil. Zásadní změnu přinesla výstavba továrny na celulózu v 80. letech 19. století a rozvoj ostravského průmyslu. Vratimov patří k oblastem, které jsou silně poznamenány negativními účinky průmyslu na krajinu.\n\nSoučasný Vratimov patří svou rozlohou 14,2 km ke středně velkým obcím do okresu Ostrava-město. Polohou patří město do Ostravské pánve a rozkládá se po obou stranách historické zemské hranice Moravy a Slezska. Většina území města leží ve Slezsku, ale menší západní část katastru včetně části zástavby leží na Moravě. Území lze charakterizovat jako plochou pahorkatinu, která v západní části kolem řeky Ostravice dosahuje nejníže položených míst 236 m n. m.\n\nMěsto se skládá ze dvou částí:\n\nVratimov vznikl v době kolonizace Těšínska v 2. polovině 13. století. Jeho založení souvisí s kolonizační činnosti feudála Jana Baruta, pocházejícího ze starého šlechtického rodu Barutů, původně z Lužice.\n\nPrvní písemná zmínka o Vratimově je z roku 1305. Město bylo během druhé světové války osvobozeno Rudou armádou dne 1. května 1945.\n\n\"Jméno se v historických podkladech zaznamenává takto:\"\n\n\nUsnesením rady městského národního výboru z 30. ledna 1968 byl schválen znak podle návrhu akad. malíře Miroslava Karpaly, symbolizující těžký průmysl (kolo), papírny (bílý čtverec – list papíru) a zemědělství (radlice).\n\nDopravní obslužnost je zajištěna autobusy Dopravního podniku Ostrava a vlaky Českých drah. Okolí řeky Ostravice je hojně využíváno k relaxaci, a to i občany ze širokého okolí.\n\nVe Vratimově existuje poměrně rozsáhlá síť zařízení, sloužících občanům ke zdokonalení fyzických a duševních schopností. Kromě kulturního střediska působí ve městě knihovna a svou činnost vyvíjí Dům dětí a mládeže a řada zájmových a společenských sdružení či spolků. V oblasti tělovýchovy slouží občanům areál, skládající se z otevřeného stadionu, koupaliště, tenisových kurtů, herny stolního tenisu, dále sokolovna s volejbalovým hřištěm, tenisová hala a v zimě kluziště. K relaxaci občanů přispívá i prostředí příměstského lesa Důlňák a cyklostezky u řeky Ostravice.\n\n\n"}
{"id": "114084", "url": "https://cs.wikipedia.org/wiki?curid=114084", "title": "Petrovice (okres Bruntál)", "text": "Petrovice (okres Bruntál)\n\nObec Petrovice (německy \"Petersdorf\") se nachází v okrese Bruntál v Moravskoslezském kraji. Žije zde obyvatel. Celá zástavba obce, jakož i téměř celý její katastr leží na Moravě, respektive je součástí moravské enklávy Osoblažska, ale úzký pruh území podél její západní hranice patřil dříve ke Zlatým Horám a tak obec zasahuje i do Slezska. Zástavba obce těsně navazuje na zástavbu sousední obce Janova, s níž tvoří prakticky jednotný urbanistický sídelní celek.\n\nObec Petrovice sousedí na severu s Polskem (gmina Głuchołazy), na východě s Janovem, na jihu s Městem Albrechticemi, na jihozápadě s Heřmanovicemi a na západě se Zlatými Horami. Od okresního města Bruntál je vzdálena 28 km a od krajského města Ostrava 75 km.\n\nGeomorfologicky patří Petrovice k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Zlatohorská vrchovina, podcelek Hynčická hornatina na západě). Nejvyšších poloh dosahuje území obce na jižní hranici (\"Kutný vrch\" 869/866 m n. m., \"Solná hora\" 868/867 m n. m.), na západní hranici na \"Větrné\" (801 m n. m.) a na severu na svahu \"Biskupské kupy\" (891/890 m n. m.).\n\nÚzemí Petrovic patří do povodí Odry, resp. řeky Osoblahy, která na jihu území obce pramení pod názvem \"Petrovický potok\", přijímá zde několik drobných prvních přítoků odtéká směrem na východ.\n\nÚzemí obce pokrývá z 17,5 % zemědělská půda (0,5 % orná půda, 15,5 % louky a pastviny), z 79 % les a z 3,5 % zastavěné a ostatní (např. průmyslové) plochy.\n\nVe vsi je vesnická památková zóna.\n\nPrvní písemná zmínka o obci pochází z roku 1267. Od roku 1961 do 23. listopadu 1990 byla dnešní obec Petrovice částí obce Janov.\n\nPočet obyvatel Petrovic podle sčítání nebo jiných úředních záznamů:\nV Petrovicích je evidováno 148 adres : 145 čísel popisných (trvalé objekty) a 3 čísla evidenční (dočasné či rekreační objekty). Při sčítání lidu roku 2001 zde bylo napočteno 130 domů, z toho 48 trvale obydlených.\n\n\n\n"}
{"id": "114085", "url": "https://cs.wikipedia.org/wiki?curid=114085", "title": "Asymptotická složitost", "text": "Asymptotická složitost\n\nPři řešení úloh pomocí výpočetní techniky musíme mít nástroj, kterým dokážeme porovnat efektivitu a rychlost vykonávání jednotlivých algoritmů. Pro tento účel byly zavedeny pojmy asymptotická složitost a operační náročnost algoritmu.\n\nAsymptotická složitost je způsob klasifikace počítačových algoritmů. Určuje operační náročnost algoritmu tak, že zjišťuje, jakým způsobem se bude chování algoritmu měnit v závislosti na změně velikosti (počtu) vstupních dat. Zapisuje se pomocí Landauovy notace (též „Omikron notace“, nebo „velké O notace“) jako formula_1 (např. formula_2). Obvykle se používá asymptotická časová a prostorová složitost.\n\nPoužívaný zápis znamená, že náročnost algoritmu je menší než formula_3, kde formula_4 a formula_5 jsou vhodně zvolené konstanty a formula_6 je veličina popisující velikost vstupních dat. Zanedbáváme tedy multiplikativní i aditivní konstanty, tzn. formula_7. Zajímá nás jen chování funkce pro velké hodnoty formula_6.\n\nNapříklad časová složitost formula_2 (tzv. lineární) říká, že doba trvání práce algoritmu se zvýší přibližně tolikrát, kolikrát se zvýší velikost vstupu. Na druhou stranu u složitosti formula_10 se doba trvání průběhu zvyšuje kvadraticky, tedy pokud se zvýší délka vstupu dvakrát, potřebný čas se zvýší čtyřikrát. U časové složitosti formula_11 naopak na délce vstupu vůbec nezáleží a potřebný čas je stále stejný. Podobně je tomu i u prostorové složitosti, jen s tou změnou, že se jedná o potřebné paměťové (prostorové) nároky v závislosti na délce vstupních dat.\n\nAlgoritmy můžeme podle hodnot formula_12 nějakého kritéria rozřadit do tříd. Kritéria jsou časová a paměťová složitost, dále pro paralelní a distribuované algoritmy komunikační složitost. Rozlišuje se složitost v nejhorším případě (která se odhaduje jednodušeji) a složitost v průměrném případě. Nejčastěji, tj. implicitně, se uvažuje o časové složitosti algoritmu v nejhorším případě.\n\n\"Složitost problému\" je složitost \"nejlepšího\" algoritmu, který ho řeší. Každý konkrétní algoritmus poskytuje horní odhad složitosti.\n\nVelikost dat N se obvykle měří v bitech, bytech anebo buňkách pevné velikosti (z hlediska asymptotické složitosti je rozdíl jen v multiplikativní konstantě), ale někdy se pro zjednodušení uvažuje jiné N. Například v grafových algoritmech se uvažuje graf o N vrcholech a takový graf může (a v některých případech musí) mít až N hran. Jiný příklad je čtvercová matice o straně N, která ve skutečnosti obsahuje až N položek.\nV případě algoritmu rychlého řazení je časová složitost v nejhorším případě formula_10 a v průměrném případě formula_14. Algoritmus násobení čtvercových matic velikosti NxN podle definice má kubickou složitost formula_15, tj. problém násobení matic má složitost nejhůř kubickou. Strassenův algoritmus násobení matic má složitost přibližně formula_16 a jsou známy algoritmy s ještě lepší asymptotickou složitostí. Podobně diskrétní Fourierova transformace počítaná přímočaře podle definice má složitost formula_10 a algoritmus rychlé Fourierovy transformace má složitost formula_14.\n\nPokud je časová složitost f(N) polynom, hovoříme o polynomiálně omezených algoritmech. Takové problémy, které řeší nějaký polynomiální algoritmus, patří do tzv. třídy složitosti P.\n\nPokud pro daný problém existuje polynomiálně omezený algoritmus, který ověří správnost řešení (dodaného někým jiným), hovoříme o nedeterministicky polynomiálním problému (polynomiálně omezený algoritmus, který řešení tohoto problému dokáže nalézt, zde obecně existovat nemusí). Tyto problémy tvoří třídu složitosti NP. Ekvivalentně lze tuto třídu definovat jako množinu problémů, které lze řešit na nedeterministickém Turingově stroji v polynomiálně omezeném čase. Do třídy NP patří např. problém obchodního cestujícího, splnitelnost formule výrokové logiky a mnoho dalších, včetně všech problémů z třídy P.\n\nJednou z největších současných otevřených otázek teoretické informatiky je problém, zda se třídy P a NP rovnají. Vše nasvědčuje tomu, že to pravda není (viz NP-úplnost a problém P versus NP).\n\nJe dobré rozlišovat ty dvě věci uvedené v nadpisu i v tomhle článku. \"Složitost algoritmu\" je odhad složitosti konkrétního algoritmu. Obvykle nás zajímá horní odhad, případně průměrný případ. \"Složitost problému\" je složitost nejlepšího algoritmu, který problém řeší. Zde je zajímavý dolní odhad, který se dokazuje pomocí teoretických nástrojů. Přitom každý konkrétní algoritmus poskytuje horní odhad složitosti problému.\n\nNěkteré asymptotické složitosti (v proměnné formula_19 s konstantou formula_20) mají i své triviální pojmenování. V následující tabulce jsou seřazeny od nejmenší po největší.\n\nExistují i funkce, u nichž nelze složitost vůbec shora rozumně omezit. Příkladem budiž Ackermannova funkce.\n\nSnahou programátorů, ale i teoretiků, je asymptotickou složitost dostat alespoň na polynomiální úroveň, horší složitosti jsou v reálných aplikacích (tedy u vyšších N) nepoužitelné. Typickým příkladem je diskrétní Fourierova transformace, která v obecném tvaru má asymptotickou složitost O(N), proto je nevhodná pro transformaci vektorů větších délek. Existuje rychlá verze této transformace označovaná jako \"rychlá Fourierova transformace\", která využívá skutečnosti, že pro délky vektorů \"N=K\" (kde \"K\" je určeno tzv. radixem transformace 2,4,8,… a \"M\" je přirozené číslo), lze tento problém spočítat se složitostí O(N log N).\n\nPro opravdu velká data jsou často i nelineární algoritmy příliš náročné, vizte velká data. Když nemáme vhodný algoritmus, poskytující přesné výsledky, tak použijeme jiný algoritmus a pak se musíme spokojit s přibližným řešením, pravděpodobně správným řešením, heuristickým řešením a pod. anebo vhodnými technikami zmenšit zpracovávaná data.\n\nBěžné implementační až hackerské triky obvykle zrychlí konkrétní složitost algoritmu, tj. sníží multiplikativní konstantu v asymptotické složitosti, ale nezmění asymptotickou složitost. Sem patří inline funkce, rozvíjení těla cyklu a převedení rekurze na iteraci. Na druhé straně, dobrou zprávou je, že když takové optimalizace vynecháme, ignorujeme, nebo nemáme ve svém oblíbeném kompilátoru, tak to asymptotickou složitost nezhorší. Tedy pomůže použití výkonnějšího hardwaru.\n\nAmortizovaná časová složitost je průměrný čas potřebný pro vykonání určité operace v sekvenci operací \"v nejhorším případě\". Na rozdíl od \"časové složitosti v průměrném případě\" nevyužívá pravděpodobnosti a předpokladů o rozložení dat. U amortizované složitosti je průměrný čas na operaci skutečně zaručený.\n\nTato metoda vyžaduje znalost toho, které sekvence operací jsou vůbec možné. Nejčastěji se to týká analýzy datových struktur, které si mezi jednotlivými operacemi udržují určitý stav. Některé datové struktury mají totiž takovou vnitřní organizaci, že na ní závisí složitost, a organizovanost dat se může během posloupnosti operací měnit. Základní myšlenka amortizované analýzy tkví v tom, že operace s velkou složitostí změní stav struktury tak, že tento nejhorší případ nemůže nastat po dlouhý čas, tudíž \"amortizuje\" svou cenu.\n\nAmortizovaná složitost se používá v případě, kdy některá konkrétní operace (typicky na datové struktuře) má v nejhorším případě velkou složitost, ale na vykonání této operace si dokážeme našetřit z předchozích operací v (libovolné) posloupnosti.\n\nJako jednoduchý příklad můžeme uvést specifickou implementaci dynamického pole, která zdvojnásobuje velikost pole pokaždé, když dojde k jeho naplnění. V tomto případě je tedy nutná realokace, v nejhorším případě tato operace potřebuje čas až O(\"N\"). Samotné vkládání prvků (bez nutnosti realokace) vyžaduje čas O(1), pro \"N\" prvků tedy také O(\"N\"). Pro vložení \"N\" prvků (včetně realokace) je tedy potřeba O(\"N\") + O(\"N\") = O(\"N\"), amortizovaný čas na jedno vložení prvku je pak O(\"N\")/\"N\" = O(1).\n\nJedna operace zde trvá jednu nanosekundu.\n\nMultiplikativní konstanta nějakého algoritmu může být příliš velká (např. formula_21) a tedy algoritmus prakticky nepoužitelný.\n\nPodobný případ je, když asymptoticky lepší algoritmus A má větší multiplikativní konstantu než alg. A*, ale v důsledku toho je pro reálně používané, tj. dostatečně malé, velikosti dat výhodnější A*, protože A* má menší režii.\n\n\n"}
{"id": "114087", "url": "https://cs.wikipedia.org/wiki?curid=114087", "title": "Tvrdkov", "text": "Tvrdkov\n\nObec Tvrdkov (německy \"Pürkau\") se nachází v okrese Bruntál v Moravskoslezském kraji. Žije zde obyvatel.\n\nPrvní písemná zmínka o Tvrdkově je z roku 1349. Vznik obcí Tvrdkova, Rudy a Mirotínku (dříve samostatné obce, dnes spadající pod Tvrdkov) je úzce spjat s mocným rodem Bludoviců a sahá do 13. století. První písemná zmínka o existenci Rudy je z roku 1348, Tvrdkova z roku 1349 a Mirotínku z roku 1381. Původní slovanské osídlení bylo postupně nahrazeno německou kolonizací. Německý charakter měla obec až do konce Druhé světové války.\nOd počátku existence obce se lidé živili zemědělstvím. Na málo výnosné půdě se pěstovalo žito, oves a len. Rozšířeno bylo i včelařství a v okolí Rudy se úspěšně těžila zlatá, stříbrná a železná ruda. V roce 1784 byla zřízena kuracie vyfařením z Horního Města. Prvý zvon pro Tvrdkov byl odlit však již r. 1601. V roce 1768 započato se stavbou kostela zasvěceného sv. Antonínu Paduánskému, jež byla ukončena roku 1776. V obci byla dědičná rychta a 35 zemědělských usedlostí. Nepřehlédnutelnými památkami, které se zachovaly je křížová cesta se čtrnácti sousošími vedoucí na Křížový vrch a kostel P. Marie Sněžné z roku 1758 v Rudě. V blízkosti tvrdkovského kostela je socha P. Marie Immaculaty z roku 1848. „Polské kameny“ u Mirotínku připomínají smrt polských vojáků za švédských válek.\n\nPočet obyvatel celé obce Tvrdkov podle sčítání nebo jiných úředních záznamů:\nV celé obci Tvrdkov je evidováno 261 adres : 170 čísel popisných (trvalé objekty) a 91 čísel evidenčních (dočasné či rekreační objekty). Při sčítání lidu roku 2001 zde bylo napočteno 157 domů, z toho 85 trvale obydlených. Ke dni 25. 3. 2010 zde žilo 222 obyvatel.\n\nPočet obyvatel samotného Tvrdkova podle sčítání nebo jiných úředních záznamů:\nV samotném Tvrdkově je evidováno 132 adres : 78 čísel popisných a 54 čísel evidenčních. Při sčítání lidu roku 2001 zde bylo napočteno 75 domů, z toho 52 trvale obydlených.\n\n\n\n"}
