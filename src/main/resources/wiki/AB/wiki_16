{"id": "99804", "url": "https://cs.wikipedia.org/wiki?curid=99804", "title": "Otakar Černý (letec)", "text": "Otakar Černý (letec)\n\nOtakar Černý (28. listopadu 1919, Křenovice – 14. října 2009, Cambridge) byl český válečný letec, příslušník československého protinacistického odboje.\n\nJako navigátor a radiotelegrafista létal nad Německem v řadách 311. československé bombardovací perutě RAF. V roce 1941 byl jeho letoun sestřelen nad Nizozemskem. V německém zajetí si získal pověst nenapravitelného útěkáře. Dvakrát uprchl z táborů pro válečné zajatce, ve druhém případě se nějakou dobu skrýval spolu s Josefem Bryksem. Po únorovém převratu byl zatčen a ve vykonstruovaném procesu odsouzen na 3 roky. Byl vězněn na Pankráci a na Borech a poté v TNP Dolní Jiřetín, odkud se dvěma dalšími vězni uprchl (podle svého vlastního tvrzení by uprchl už dříve, ale čekal, až jeho anglická manželka i se synem opustí Československo, aby se na nich komunisté nemohli mstít). Přes Německo uprchl do Anglie, kde znovu vstoupil do služeb RAF. V Anglii žil až do konce života.\n\nOtakar Černý se narodil 28. listopadu 1919 v Křenovicích u Slavkova. Jeho otec byl zaměstnán jako úředník u dráhy, jeho matka byla ženou v domácnosti. Kolem roku 1922, když byly Otakaru Černému asi tři roky, matka rodinu opustila, ale Otakarův otec se brzy znovu oženil. Se svou druhou manželkou vyženil nevlastní dceru Vlastu, která byla o šest let starší než Otakar a o malého Otakara se starala. \n\nPo pátém ročníku reálky (o prázdninách) procestoval šestnáctiletý Otakar Černý na kole s kamarádem Rakousko, Itálii, Francii a Švýcarsko. V červenci 1937 (po maturitě) nastoupil Otakar Černý dobrovolně dvouletou vojenskou službu, absolvoval roční pilotní kurz v Prostějově a koncem května 1938 byl zařazen k leteckému pluku v Praze–Kbelích.\n\nV březnu 1939 měl dvacetiletý Otakar Černý hodnost aspiranta a sloužil v kbelských kasárnách. Poté co odmítl nabídku německých vojáků, aby létal pro luftwaffe, byl asi za měsíc propuštěn z československé armády. Následně byl přeložen do zálohy a tak odešel z Prahy domů do Křenovic. V polovině června 1939 obdržel Otakar Černý od kamaráda a příbuzného Karla Brava pohlednici z Prahy. V textu stálo: „Buď připraven 22. června kolem sedmé hodiny v Opavě, jedeme do Polska.“\n\nSvůj první útěk (za hranice protektorátu) uskutečnil Otakar Černý s pomocí železničářů na střeše nákladního vlaku. Spojka z Malých Bronowic, kde se formovala československá vojenská jednotka, čekala na smluveném místě. Dne 5. července 1939 se Otakar Černý hlásil na československém konzulátu v Krakově. Polská armáda ale československé letce do svých řad přijímat nechtěla. Zato Francouzi byli ochotni přijmout je do cizinecké legie. Ústně jim přislíbili, že do francouzského letectva by je vzali, ale jen v případě války. \n\nSpolu s dalšími adepty se Otakar Černý přeplavil na lodi „Chrobry“ do Boulogne. Dne 21. září 1939 v Paříži pak podepsal vstup do cizinecké legie. V polovině října 1939 byl spolu s ostatními legionáři přemístěn do Tours. Tady absolvoval letecký výcvik. V květnu 1940 (po vpádu Němců do Belgie a Nizozemska) ale rychlý sled válečných událostí nedovolil nadporučíku Otakaru Černému zapojit se do bitvy o Francii. V podpalubí holandské nákladní lodě „Arry Schefer“ odplul Otakar Černý (spolu s dalšími evakuovanými letci) dne 19. června 1940 z Bordeaux do Velké Británie. \n\nDo Anglie dorazili Čechoslováci 22. června 1940. Otakar Černý byl 2. srpna 1940 přijat do řad Royal Air Force (RAF), kde byl přidělen k 311. československé bombardovací peruti. Otakar Černý však snil o kariéře vojenského stíhacího pilota. Ta byla ale podmíněna nalétáním 200 operačních letových hodin u „bombardérů“. Otakar Černý tedy zůstal u 311. československé bombardovací perutě jako radiotelegrafista a byl zařazen do výcviku a přeškolování na britské bombardéry typu Wellington.\n\nPo krátké známosti se Otakar Černý dne 21. prosince 1940 oženil se Rhodou Mayesovou, se kterou se seznámil při dovolené v Cambridge na jednom tanečním večeru. (Snoubenka sňatkem údajně získala jisté vázané dědictví.) Tímto sňatkem ale Otakar Černý porušil předpis československé armády, kde je uvedeno, že každý důstojník musí před svatbou získat náležité povolení nadřízených, předložit požadované dokumenty a jeho snoubenka musela být prověřena. Ignorováním tohoto předpisu se Otakar Černý vystavil vyšetřování a následnému trestnímu postihu. V polovině června 1941 nakonec dodatečně svůj sňatek legalizoval na Inspektorátu československého letectva v Londýně.\n\nPřibližně v době, kdy měl Černý na palubě britského bombardovacího letounu Wellingtonu nalétáno asi 70 operačních letových hodin (a absolvoval 12 nočních náletů na nacistické Německo), nastal jeho (v pořadí 18.) operační let (v noci z 16. na 17. července 1941). Úkolem letu bylo bombardování Hamburku. Při přeletu nad nad Zuiderským jezerem v Nizozemsku došlo neočekávaně k výbuchu uvnitř kabiny letounu zpod pilotova sedadla. Otakar Černý seděl za navigátorem a viděl, jak se pilotovi okamžitě rozlil po nohou hydraulický olej z přerušeného potrubí vedoucího k přední věži. Na palubě letadla zhasla všechna světla a radiostanice se definitivně odmlčela. Nikdo z posádky nechápal, co se stalo, neboť tou dobou nebylo nablízku žádné nepřátelské letadlo a posádka zároveň nezaznamenala ani žádnou palbu ze země. Bombardér se stal neovladatelným a zahájil spirálový pád k zemi. Všem šesti mužům posádky se podařilo včas ze stroje vyskočit. Zadní střelec Jiří Mareš se utopil v jezeře, ale ostatní měli více štěstí a havárii přežili. \n\nBěhem několika hodin Němci zadrželi všechny členy posádky, kromě Otakara Černého. Ten se úspěšně ukrýval a promýšlel plán svého útěku. Hodlal se zmocnit menšího člunu, přetáhnout jej přes silnici k moři a odtud veslovat na západ do Anglie. Uniformu letce RAF si zakryl modrým svetrem nalezeným v dřevěné rybářské boudě, boty schoval do nohavic a takto přestrojen „za přístavního dělníka“ si druhý den na místním trhu „opatřil“ nějaké potraviny. Při návratu po silnici vedoucí po hrázi kanálu ale narazil na dvojici puškami ozbrojených německých vojáků na kolech. Ani pozdrav „Heil Hitler“ a ani odpověď na otázku kdo je („Jsem tu člunem, v přístavu mám loď a v ní všechny doklady.“) pronesená slušnou gymnaziální němčinou však neuchránily Otakara Černého před prozrazením. Byl zajištěn, uvězněn a odvezen na letiště blízko Leewardenu, kde byl vyslýchán a prohlášen za válečného zajatce. Jako každý zajatec musel uvést jméno, hodnost a osobní číslo. Nakonec byl deportován do sběrného zajateckého tábora Dulag Luft v Oberurselu u Frankfurtu nad Mohanem. Tady se setkal s ostatními členy osádky. Potom byl převezen do tábora pro britské důstojníky Oflag VIB poblíž města Warburg. \nBěhem jednoho měsíce zajatci lžícemi a noži vyhrabali tunel, který ústil těsně za ostnatými dráty. V noci z 19. na 20. dubna 1942 tunelem uprchlo šest mužů. Otakar Černý spolu s jiným českým letcem, Josefem Bryksem, zamířili přes Německo směrem na jih ke švýcarským hranicím. Postupovali pouze v noci, vyhýbali se obydleným místům, živili se jen řeřichou, která zrovna rostla na polích. Po osmi dnech na útěku se dostali k vesnici v hlubokém údolí. Nechtěli ji obcházet po kopcích, a tak se o půlnoci pokusili o její riskantní průchod. Navzdory tomu, že se skrývali za domy, byli zpozorováni a nejspíše někdo z vesničanů na ně upozornil německou hlídku. Otakar Černý byl okamžitě zadržen a odveden do místní věznice. Josef Bryks sice uprchl, ale byl (zcela vysílený) polapen o den později. \n\nMístní věznice byla malá místnost s různým harampádím a s mřížemi na okně. Černý začal páčit mříže prknem, které v místnosti objevil. Vzniklým otvorem se hodlal protáhnout vysvlečený donaha, ale když se na akci připravil, zaštěkal pod oknem vlčák, přiběhly stráže a jeho útěk byl zmařen. Na druhý den na policejní stanici byla odhalena nepravost jeho falešných dokladů. (Černý se vydával za maďarského dělníka, který se vracel do loděnice v Karlsruhe.) V době jeho výslechu přivedli na stanici francouzské zajatce, kteří utekli z nějakého tábora. Němci se domnívali, že Černý patří k nim a jeho výslech přitvrdili. To byl okamžik, kdy Černý odkryl karty a řekl, že je z britského RAF a ukázal svoje identifikační známky. Němci se k němu začali náhle chovat slušně a odvezli jej do zajateckého tábora Stalag Luft III poblíž hornoslezského městečka Sagan, kde uviděl i několik zajatých kamarádů. \n\nPo necelém roce byl Otakar Černý přeložen do tábora Oflag XXIB Szubin na území dnešního Polska, kde se znovu setkal s Josefem Bryksem. Ihned po příchodu do tábora se Černý zapojil do budování tunelu. (Ten vedl ze záchodků tábora a ústil v bramborových polích za táborem.) V noci ze 3. na 4. března 1943 touto cestou utekl Černý, Bryks opustil tábor Szubin přibližně též tou dobou pro změnu ukryt v bečce na močůvku, kterou z tábora vyvážel jeden polský sedlák. Po měsíci putování společně dorazili do Varšavy. Od polských letců v táboře obdrželi spolehlivé adresy, které jim pomohly navázat kontakt s prolondýnským podzemním hnutím Armija Krajowa. \n\nDne 2. července 1943 byli Černý i Bryks zatčeni na základě zrady jednoho polského odbojáře. Byli převezeni do varšavského vězení Pawiak, vyslýcháni a opět je zachránily identifikační štítky příslušníků RAF. Byli umístěni na samotky, ale mohli jednou měsíčně posílat poštovní kartu. Otakar Černý napsal hlavnímu britskému oficírovi do Saganu, aby jim pomohl zpět do tábora. Tak byli dne 2. října 1943 oba letci eskortou převezeni do zajateckého tábora Stalag Luft III poblíž hornoslezského městečka Sagan. Tady se oba podíleli na kopání únikových tunelů, ale při masivním útěku spojeneckých letců, který se uskutečnil v noci z 24. na 25. března 1944, se na ně nedostala řada. Podle plánu mělo uprchnout 200 mužů, ale když se jich ven dostalo 76, byla akce strážnými odhalena. Tou dobou byli Černý s Bryksem ještě v tunelu a tak se stačili vrátit zpět do budovy. \n\nNa podzim roku 1944 se nacisté rozhodli skoncovat se zajatými československými letci a 24 z nich transportovali do Prahy na úřadovnu gestapa v Petschkově paláci. Tady si i Otakar Černý po výslechu vyslechl rozsudek, jenž ho odsuzoval k trestu smrti za „pozdvihnutí zbraně proti Říši“. Britská strana ale zakročila a tak byli letci v září 1944 převezeni zpět do zajateckých táborů. Zajatecký tábor v Colditzu byl osvobozen 16. dubna 1945 americkou armádou. Otakar Černý se vrátil do Anglie. Po čtyřech letech se konečně znovu setkal se svojí manželkou. Spolu s ní pak v srpnu 1945 odjel do osvobozeného Československa. \n\nVe vlasti se Černý zapojil do poválečné výstavby letectva. Pracoval ve Vědeckém leteckém ústavu v Letňanech. Počátkem roku 1948 se manželům Černým narodil syn Richard. Po únorovém převratu 1948 byl Otakar Černý v rámci čistek v armádě již v dubnu 1948 propuštěn z řad letectva. Dne 4. května 1948 byl zatčen, protože neoznámil plánovaný útěk svých dvou kamarádů Josefa Brykse a Josefa Čapky, kteří se chtěli dostat do Velké Británie. Ve vykonstruovaném procesu byl v únoru 1949 odsouzen na tři roky těžkého žaláře. Společně s Bryksem byli posláni do trestaneckého pracovního tábora v Dolním Jiřetíně u Mostu (TNP Dolní Jiřetín).\n\nČerný i Bryks plánovali útěk, ale Bryks o tom až příliš často mluvil před spoluvězni. Tak se to vedení tábora dovědělo a koncem dubna 1949 byl Bryks transportován na Bory. Černý měl za nějaký čas následovat, ale společně se dvěma dalšími muži nad ránem 7. května 1949 z tábora uprchl. Po dvou dramatických týdnech se všichni tři dostali do americké okupační zóny v Německu. Na konci června 1949 pak Otakar Černý přijel do Velké Británie, kde se opět setkal s manželkou a synem, kterým se podařilo vycestovat z Československa v prosinci 1948.\n\nV Anglii v roce 1950 znovu Otakar Černý vstoupil na pět let do služeb RAF. Poté se rozhodl pro civilní život a věnoval se rodině, která se rozrostla o dceru Sandru a dalšího syna Briana. Černý pracoval v elektrotechnickém průmyslu a ve svých 66 letech odešel (v roce 1985) do důchodu.\n\nDne 28. října 2009 byl Otakaru Černému propůjčen in memoriam na Pražském hradě Řád Bílého lva vojenské skupiny. Ve věku nedožitých 90 let dva týdny předtím v Cambridgi v kruhu své rodiny zemřel.\n\n\n"}
{"id": "99809", "url": "https://cs.wikipedia.org/wiki?curid=99809", "title": "Nikolaj (metropolita)", "text": "Nikolaj (metropolita)\n\nMetropolita Nikolaj občanským jménem Mikuláš Kocvár (19. prosince 1928, Hanigovce – 30. ledna 2006, Prešov) byl pravoslavný biskup (od roku 1988 arcibiskup) prešovský (1965–2006) a metropolita pravoslavné církve v českých zemích a na Slovensku (2000–2006).\n\nNarodil se 19. prosince 1927 v Hanigovcích v okrese Sabinov, Československo (dnes Slovensko). Studoval na Ruském gymnáziu v Humenném, po jehož skončení pokračoval ve studiu na Pravoslavném semináři v Praze.\n\n4. srpna 1950 byl v chrámu sv. knížete Alexandra Něvského v Prešově biskupem Alexejem byl vysvěcen na diákona a následně 5. srpna 1950 na kněze. V témž roce byl ustanoven za správce pravoslavné farnosti v Mikulášové v okrese Bardejov.\n\nV roce 1954 byl jmenován spirituálem Pravoslavné bohoslovecké fakulty v Prešově. V tomto období byl vyslán na čtvtletní studium na Moskevskou duchovní akademii, kde v roku 1959 obhájil kandidátskou práci a byl mu udělen titul \"Kandidát bohosloví\" za disertační práci \"Насаждение унии в Закарпатье и на Пряшевщине и борьба Православия с нею в XVII—XX вв.\".\n\nPo návratu ze studia byl otec Nikolaj ustanoven správcem farnosti v Geraltově a 1. ledna 1960 mu byla přidelena farnost Jarabina, kde působil dva roky. 1. listopadu 1962 byl opět jmenován spirituálem na Pravoslavné bohoslovecké fakultě v Prešově a od 1. listopadu 1964 se stal správcem Prešovské pravoslavné eparchie.\n\nDne 26. února 1965 byl eparchiálním shromážděním zvolen za prešovského biskupa. Arcibiskup Dorotej jej po svém zvolení metropolitou pražským a celého Československa postřihl na mnicha jménem Nikolaj, a druhý den v průběhu liturgie jej postavil do důstojnosti аrchimandrity.\n\n28. února 1965 přijal biskupské svěcení, které vykonali arcibiskup Dorotej, arcibiskup berlínský a středoevropský Kyprián (Zjornov), a biskup michalovský Metod (Millý).\n\nV roce 1987 byl biskup Nikolaj povýšen na arcibiskupa.\n\nDne 14. dubna 2000 byl na X. místním sněmu vladyka Nikolaj zvolen metropolitou Pravoslavné církve v českých zemích a na Slovensku a v nedeli 4. června 2000 byl v katedrálním chrámu sv. Alexandra Něvského v Prešově slavnostně uveden do úřadu.\n\nMetropolita Nikolaj zemřel po delší nemoci 30. ledna 2006 v časných ranních hodinách.\n"}
{"id": "99813", "url": "https://cs.wikipedia.org/wiki?curid=99813", "title": "Hrabě Monte Cristo", "text": "Hrabě Monte Cristo\n\nHrabě Monte Cristo (v češtině psaný i Christo, ve francouzském originále \"Le comte de Monte-Cristo\") je po \"Třech mušketýrech\" druhý nejznámější historicko-dobrodružný román francouzského spisovatele Alexandra Dumase staršího. Poprvé byl vydán v letech 1844 až 1845. I tento román napsal Dumas (stejně jako většinu svých nejznámějších děl) ve spolupráci s profesorem historie Augustem Maquetem. \n\nDo češtiny román naposledy celý přeložili Milena Tomášková a Jan Vladislav roku 1957. Již předtím existovalo několik překladů starších, první z nich vznikl po roce 1861.\n\nDěj románu se odehrává na pozadí společenských poměrů ve Francii v bouřlivém období od pádu císaře Napoleona a návratu Bourbonů na francouzský trůn v roce 1815 až do červencové revoluce v roce 1830. Jeho ústředním námětem je příběh Edmonda Dantèse, lodního důstojníka na obchodní lodi Faraón. Kapitán Faraóna během plavby zemřel a Dantès mu slíbil, že navštíví ostrov Elba. Na ostrově se setkal s Napoleonem a dostal od něj dopis pro Noirtiera. O dopisu se nesměl nikomu zmínit. Edmond Dantès měl před svatbou s dívkou Mercedes a měl se stát kapitánem na lodi Faraón. Stal se tak terčem závisti lodního účetního jménem Danglars. Ten se spojil s mladým Kataláncem Fernandem Mondegem, kterému se zase líbila Mercedes, a společně napsali udavačský dopis, ve kterém označili Dantèse za bonapartistu. Edmond byl v den svých zásnub zatčen a vyslýchán návladním Villefortem. Ten byl zprvu vstřícný, ale jakmile uslyšel jméno Noirtier, nechal Edmonda odvést do pevnosti If. Pan Noirtier byl totiž Villefortův otec, a dopis by mohl zhoršit Villefortovo profesionální postavení.\n\nEdmond Dantès strávil ve vězení bez soudu čtrnáct let. Ze začátku věznění ho sžírala samota a pokoušel se o sebevraždu, ale později se k němu ze sousední vězeňské cely prokopal Abbé Faria. Doufal, že jím vykopaná chodba povede k moři, ale zmýlil se. Edmond v něm našel přítele a učitele. Faria mu pomohl odhalit zradu, které se na něm dopustili jeho proradní přátelé. Kopali další chodbu, která jim měla přinést svobodu, ale abbé trpěl dědičnou chorobou a pomalu umíral. Naučil Edmonda jazyky, ekonomii, právo a jiné. Než abbé zemřel, svěřil Edmondovi tajemství o ztraceném pokladu kardinála Spady. Když Abbé zemřel, Edmond jeho tělo ukryl ve své cele a sám se ukryl do jeho pohřebního rubáše, v němž chtěli strážní abbého pohřbít (tak jako každého zemřelého vězně) a nechal se vhodit do moře. Ve vodě se z pohřebního pytle za pomoci nože vysvobodil a uplaval. Jako trosečníkovi mu pomohla posádka pašerácké lodi a na své přání byl vysazen na malém ostrově Montecristo, kde posléze opravdu našel obrovský poklad.\n\nPo nějaké době se Edmond vrátil (pod jménem lord Wilmore) do Marseille. Zjistil, že jeho otec zemřel hladem, protože ze smutku, že ztratil syna, odmítal jíst. Od přítele Caderousse, jehož navštívil jako abbé Busoni a který nyní vlastnil hostinec U Gardského mostu, se dozvěděl, co se stalo s ostatními. Fernando se stal hrabětem Morcefem a oženil se s Mercedes, manželé spolu měli syna Alberta. Danglars se stal baronem a vlastnil banku. Morrelově společnosti hrozil bankrot. Edmond daroval Caderoussovi za tyto informace diamant. Caderousse se ho pokusil prodat, přičemž zavraždil klenotníka, získal tak peníze a diamant mu zůstal. Svědkem této události se stal podvodník Bertuccio, který byl za tuto vraždu zatčen. Zachránil ho abbé Busoni a později jej najal do svých služeb, tentokrát již Edmond vystupoval jako hrabě Monte Cristo. Obratně se odměnil příteli Morrelovi a začal spřádat plány své pomsty.\n\nPrvním na řadě byl Danglars, kterého Dantès chtěl s pomocí lupiče Luigiho Vampy utýrat hladem, ale nakonec jej jen obratnou manipulací přivedl k bankrotu. Pak se postaral o zveřejnění Villefortova tajemství, kterým bylo odložení jeho nemanželského syna, z něhož vyrostl bezskrupulózní zloděj a vrah. Poslední zaplatil Mondego, když Dantès odhalil jeho hanebný zločin vojenské zrady. Dantès také odhalil pravou identitu hraběte Morcefa, a tak Fernando po odsouzení veřejností i vlastní rodinou spáchal sebevraždu. Dantès se smiloval jen nad Mondegovým synem Albertem, protože jej o jeho život přišla požádat sama Mercedes. Jejich láska byla však již navždy ztracena a Dantès odplul začít nový život s mladou otrokyní Haydée.\n\nZ vedlejších postav jsou důležití Morrelův syn Maxmilián a Villefortova dcera Valentina, kteří se do sebe zamilují. Právě u Valentiny Dantès pozná, že jeho pomsta má své hranice, za které nemůže jít, protože by ublížil těm, které chtěl naopak odměnit. Valentině navíc hrozí o život u druhé Villefortovy manželky, která ji chce zabít, aby zajistila dědictví pro svého syna. Dantès proto Valentinu její fingovanou smrtí dostane ven z rodiny, aby se mohla vdát za Morrela. Při mnoha adaptacích je tato vedlejší dějová linie opomíjena.\nHrabě Monte Cristo se řadí k nejproslulejším románům 19. století a jako takový se stal inspirací pro mnoho dalších autorů. Dočkal se nesčetných filmových, divadelních a muzikálových adaptací a inspiroval řadu dalších spisovatelů.\n\nJiž roku 1853 napsal Portugalec Alfredo Possolo Hogan (1830–1865) román \"A Mão do Finado\" přímo navazující na Hraběte Monte Crista. Román okamžitě vyšel (a to dříve než v originálním znění) pod Dumasovým jménem ve francouzském překladu pod názvem \"La main du défunt (Ruka zemřelého)\".\n\nJiné pokračování, také ještě za Dumasova života, vytvořil roku 1856 německý spisovatel dobrodružných románů Adolf Mützelburg (1831–1882) pod názvem \"Herr der Welt (Pán světa)\".\n\nK velmi známým Dumasovým epigonům pak patří především Francouz Jules Lermina (1831–1882), autor románů \"Le Fils de Monte-Cristo\" (1881, \"Syn hraběte Monte Crista\") a \"Le Trésor de Monte-Cristo\" (1881, \"Poklad hraběte Monte Crista\").\n\nSilná inspirace románem je patrná i v díle Julese Verna \"Matyáš Sandorf (Nový hrabě Monte Cristo)\" z roku 1885.\n\nFrancouz Paul Mahalin (1838–1899) napsal román \"Mademoiselle Monte Cristo\" (1896, \"Slečna Monte Cristo\").\n\nMimo jiné byl román zpracován také jako japonský animovaný seriál \"Gankutsuou\".\n\nRomán \"Hrabě Monte Cristo\" byl mnohokrát zfilmován. K nejznámějším filmovým adaptacím patří:\n\n\nUvedena jsou pouze první vydání překladů, mnohé se dočkaly dalších reedic.\n\n\n\n"}
{"id": "99826", "url": "https://cs.wikipedia.org/wiki?curid=99826", "title": "Vladimír Just", "text": "Vladimír Just\n\nVladimír Just (* 6. května 1946 Praha) je český teatrolog a literární a divadelní kritik. Spolu se svým bratrem Jiřím napsal také několik divadelních her. Jako divadelní kritik se zabýval tvorbou Vlasty Buriana. Před listopadem 1989 vystupoval jako herec a spoluautor se svým bratrem Jiřím v autorském divadle malých forem. V té době se věnoval, mimo jiné, též publikační činnosti – např. tematice Osvobozeného divadla nebo Vlasta Burian.\n\nV současnosti člen katedry divadelní vědy FF UK v Praze, do roku 2010 byl šéfredaktorem čtvrtletníku \"Divadelní revue\". Pravidelně přispívá např. do časopisů Divadelní noviny, Lidové noviny, do poloviny ledna 2012 kriticky hodnotil umělecká díla v pořadu \"Kritický klub Jana Rejžka\" na rozhlasové stanici Český rozhlas 6. Ve svých příspěvcích se kromě divadelní kritiky zabývá nezávislostí veřejnoprávní televize, problematikou odsunu Němců, česko-německými vztahy nebo uspořádáním NP Šumava, kde hájí stanovisko respektování bezzásahových zón. Dne 24. června 2011 jej prezident Václav Klaus jmenoval profesorem.\n\n\n"}
{"id": "99833", "url": "https://cs.wikipedia.org/wiki?curid=99833", "title": ".bb", "text": ".bb\n\n.bb je internetová národní doména nejvyššího řádu pro Barbados.\n\nRegistrace domén 3.úrovně pod:\n\n\n"}
{"id": "99835", "url": "https://cs.wikipedia.org/wiki?curid=99835", "title": "88. symfonie (Haydn)", "text": "88. symfonie (Haydn)\n\n88. symfonie Josepha Haydna – G Dur – vznikla roku 1787 po Haydnově pařížském pobytu. Přestože nepatří ani mezi symfonie „londýnské“, ani „pařížské“, ani nemá vlastní jméno (někdy bývá označována jako \"Pátý dopis\"), je jedním z nejznámějších Haydnových děl.\n\nJohannes Brahms se o ní vyjádřil, že by byl rád, kdyby jeho 9. symfonie zněla jako druhá věta 88. symfonie Haydnovy.\n\nSymfonie sestává ze čtyř vět v tradičním schématu – rychle, pomalu, menuet, rychle.\n\n"}
{"id": "99838", "url": "https://cs.wikipedia.org/wiki?curid=99838", "title": "Stratford-upon-Avon", "text": "Stratford-upon-Avon\n\nStratford-upon-Avon [] (Stratford nad Avonou) je město v anglickém hrabství Warwickshire. Protéká jím řeka Avona (slovo afon nebo avon je v keltštině synonymem pro řeku). Stratford se nachází 35 km jihovýchodně od Birminghamu a 13 km jihozápadně od města Warwick. Jedná se o největší a nejlidnatější město distriktu Stratford-on-Avon. V roce 2007 žilo ve Stratfordu přibližně 25 500 obyvatel.\n\nStratford-upon-Avon je oblíbeným turistickým cílem, protože se zde narodil slavný anglický dramatik a básník William Shakespeare. Stratford každoročně navštíví až 3 miliony turistů z celého světa.\n\nStratford-upon Avon založili Sasové v 7. století n. l. Nejdříve se jednalo o malou vesnici, která se ovšem díky vzkvétajícímu obchodu a řemeslům proměnila ve 12. století v město. Král Richard I. Lví srdce městu v roce 1196 udělil právo konat trhy. Ve Stratfordu vzkvétala řemesla, jmenovitě kovářství, tesařství, obuvnictví, pekařství nebo pivovarnictví. V této době zde žilo asi 1 000 až 1 500 obyvatel.\n\nNavzdory morovým ranám, které Stratford v letech 1564 a 1645 postihly, se město neustále rozrůstalo. Na konci 16. století zde žilo již 1 500 až 2 000 obyvatel. \nV roce 1553 ve Stratfordu král Eduard VI. založil gymnázium. \n\nV 19. století zaznamenal Stratford velké změny, co se týče různých vynálezů a moderních vymožeností. V roce 1816 byla dokončena stavba říčního kanálu, v roce 1834 bylo zavedeno plynové osvětlení, v roce 1859 bylo město napojeno na železniční síť, což umožnilo turistům snazší přístup do města, a v 50. letech 19. století byla zřízena kanalizační síť. \n\nTuristický ruch je mimo průmyslu nejdůležitějším hospodářským odvětvím. Kromě něj je ve městě zastoupen také průmysl zaměřující se na výrobu a údržbu lodí, strojírenský, elektrotechnický nebo potravinářský průmysl.\n\nPrvním skutečným divadlem ve Stratfordu byla provizorní dřevěná budova postavená v roce 1769 hercem Davidem Garrickem k výročí narození Williama Shakespeara. Divadlo stálo nedaleko dnešního Royal Shakespeare Theartre, ovšem silné přívalové deště a záplavy, které nedlouho na to město postihly, divadlo zničily.\n\nNa počátku 19. století bylo postaveno malé divadlo zvané The Royal Shakespeare Rooms, které se nacházelo v zahradách Shakespearova domu zvaného New Place. Divadlo ukončilo svoji činnost v 60. letech 19. století. \n\nNa oslavu Shakespearova 300. výročí narození bylo sládkem Charlesem Edwardem Flowerem v roce 1864 ve velké zahradě pivovaru postaveno prozatímní dřevěné divadlo nazvané Tercentenary Theatre. Po třech měsících však bylo divadlo strženo a stavební materiál byl použit na stavbu obytných domů.\n\nNa počátku 70. let 19. století věnoval Charles Flower několik akrů půdy v okolí břehu řeky Avon místní samosprávě pod podmínkou, že zde bude postaveno divadlo na Shakespearovu památku. V roce 1879 byla dokončena stavba Shakespeare Memorial Theatre, které zaznamenalo velký úspěch. Ovšem v roce 1926 toho divadlo vyhořelo a přestěhovalo se do budovy místního kina. Veřejnou soutěž na stavbu nového divadla vyhrála britská architektka Elisabeth Scottová, která tak vytvořila současnou podobu divadla. Nové divadlo sousedící s pozůstatky vyhořelého divadla slavnostně otevřel v roce 1932 Princ z Walesu a pozdější král Eduard VI. V novém divadle působilo mnoho známých uměleckých ředitelů. V roce 1961 vznikla v divadle Royal Shakespeare Company založená uměleckým ředitelem a režisérem Sirem Peterem Hallem.\n\nHall’s Croft patřil Shakespearově dceři, Susanně Hallové, a jejímu muži Dr. Johnu Hallovi, za kterého se Susanna provdala v roce 1607. V současné době se v tomto domě nachází sbírka obrazů a nábytku z 16. a 17. století a výstava věnovaná doktoru Johnu Hallovi a tehdejším lékařským postupům. K domu patří také zahrada s rostlinami, které mohl John Hall ve své době používat při léčbě pacientů. John a Susanna Hallovi se po Shakespearově smrti přestěhovali do New Place, který Shakespeare po své smrti dceři odkázal.\n\nNew Place je dům, který Shakespeare ve Stratfordu obýval před svou smrtí v roce 1616. Dům dnes již nestojí. Pozemek, na kterém se nacházel, je ve vlastnictví Shakespeare Birthplace Trust. Dům stál na rohu Chapel Street a Chapel Lane. Ve své době byl druhým největším domem ve Stratfordu. V roce 1483 jej nechal postavit Hugh Clopton, bohatý kupec a pozdější starosta Londýna, z cihel a dřeva, což bylo v té době ve Stratfordu novinkou. Shakespeare jej koupil v roce 1597, devět měsíců po smrti syna Hamneta. \nPo Shakespearově smrti v roce 1616 dům zdědila jeho dcera Susanna Hallová, po ní jeho vnučka Elizabeth Hallová, jejíž manžel Thomas Nash vlastnil sousední dům Nash’s House. Po Elizabethině smrti se dům vrátil do vlastnictví rodiny Cloptonových. V druhé polovině 18. století byl dům zbourán jeho tehdejším majitelem reverendem Francisem Gastrellem. \n\nNash’s House sousedí se zahradou a pozůstatky New Place. V současné době je v něm umístěno muzeum, které popisuje vývoj Stratfordu od příchodu prvních obyvatel, kteří se v údolí řeky Avon usadili, až po dobu Williama Shakespeara. Dům se společně s New Place dostal v roce 1891 pod správu Shakespeare Birthplace Trust. \n\nTento venkovský dům je rodným domem Anne Hathawayové, manželky Williama Shakespeara. Nachází se ve vesnici Shottery asi 1,6 km na západ od Stratfordu. Jedná se o dvanáctipokojovou usedlost s rozlehlými zahradami. Nejstarší část domu pochází už z doby před rokem 1500. V Shakespearově době byl známý pod názvem Newlands Farm a náležely k ní pozemky o rozloze více než 36 hektarů. Po smrti Annina otce dům zdědil její bratr Bartholomew. Dům zůstal ve vlastnictví rodiny až do roku 1846, kdy jej byli nuceni prodat, stále ovšem měli dům v pronájmu. V roce 1892 byl dům odkoupen společností Shakespeare Birthplace Trust, která jej po velkém požáru zrekonstruovala. V současné době je dům přístupný veřejnosti a slouží jako muzeum.\n\nTento kostel je také znám pod názvem Shakespearův kostel (Shakespeare’s Church) díky faktu, že zde byl slavný dramatik pokřtěn a pochován. Společně s ním je zde pohřbena i jeho žena Anne a dcera Susanna. Kostel každoročně navštíví až 200 000 turistů. \nKostel byl postaven v roce 1210 na základech saského kláštera. Jedná se o vůbec nejstarší budovu ve Stratfordu. \n\nVe Stratfordu sídlí také několik institucí, které se zabývají studiem života a díla Williama Shakespeara. Jedná se například o Shakespeare Institute nebo Shahespeare Birthplace trust, který uchovává knihy a dokumenty vztahující se k osobě tohoto dramatika. \n"}
{"id": "99853", "url": "https://cs.wikipedia.org/wiki?curid=99853", "title": "Štít (heraldika)", "text": "Štít (heraldika)\n\nŠtít je nejdůležitější součástí znaku. Jedná se o jeho jedinou povinnou součást. Bývá kreslen buď kolmo, nebo mírně šikmo (což je většinou považováno za správnější, neboť to více odpovídá nošení štítů rytíři).\n\nTvar štítu se neblasonuje (s výjimkou popisu konkrétního artefaktu), jeho provedení je tedy do určité míry závislé na kreslíři. Ten však musí respektovat určitá pravidla, především umělecký sloh a v některých případech též provenienci. V některých západních zemích (dnešní Belgie a severní Francie) byly pro ženské znaky vyhrazeny odlišné tvary štítů, aby se zdůraznila skutečnost, že se neúčastnily bojů – jednalo se o štít routový a oválný. V českých zemích se pro znaky žen a duchovních (biskupů, opatů) užívaly štíty špičatě oválné (mandlové).\n\n\nTinktura v heraldice je soubor přípustných barev použitých na erbu. Dělí se na tři skupiny: kovy, barvy a kožešiny. Někdy se sem řadí i damaskování, které se ale obvykle používá pouze u nebarevných provedení erbů a v blasonu se neuvádí. Platí pravidlo, že by se neměla přijít barva na barvu nebo kov na kov, aby se udržela kontrastnost erbu. Z tohoto pravidla existuje ale poměrně hodně výjimek.\n\nVeškeré symboly, postavy či předměty kreslené do štítu nazýváme figury. Ty se dělí na dvě základní skupiny\n\nHeroldské figury dělí štít pomocí čar na několik segmentů různého geometrického tvaru. K nejzákladnějším figurám tohoto typu patří polcení, dělení, dělení pošikem, dělení pokosem, čtvrcení a čtvrcení pokosem.\n\nObecné figury jsou různé postavy, zvířata, rostliny, věci umisťované do štítu. U znaků udělovaných v současnosti se mohou mezi figurami vyskytovat například i ozubené kolo nebo vrtule (převážně v Norsku). V Česku mezi moderní obecné heraldické figury patří například továrna, kterou má od roku 1925 ve znaku město Pečky, nebo chladicí věž, kterou má od roku 1909 ve znaku městys Hrušov.\n"}
{"id": "99857", "url": "https://cs.wikipedia.org/wiki?curid=99857", "title": ".bd", "text": ".bd\n\n.bd je internetová národní doména nejvyššího řádu pro Bangladéš.\n\nRegistrace probíhají pouze pro domény na třetí úrovni pod definovanými doménami 2.úrovně (com, edu, ac, net, gov, org, a mil), které odpovídají starším gTLD. Omezení platí pro .gov.bd a .mil.bd, které jsou rezervované pro vládní instituce Bangladéše.\n\n"}
{"id": "99859", "url": "https://cs.wikipedia.org/wiki?curid=99859", "title": "Šejk", "text": "Šejk\n\nŠejk nebo šejch, nesprávně \"šajch\" ( ), je titul arabského, beduinského představitele (staršiny) s významem kmenový náčelník. Geografická oblast či společnost, které vládne šejk, se označuje jako šejchát.\n\nŠejk je vůdcem převážně beduínských kmenů, výjimečně mohou velmi vážení muži vést i kmenů několik. Volby jsou téměř „demokratické“ v různých zemích s drobnými obměnami. Jako vůdce jej volí buď každý člen kmene či osady nebo jinde zase rada starších a významných mužů. Šajch musí být muž vážený, moudrý a všemi respektovaný, který je schopen řešit spory mezi obyvateli svého kmene. Zároveň také řeší neshody i s ostatními kmeny. Očekává se, že bude rozhodovat rychle a spravedlivě. K takovému vládci přicházejí se svými problémy i lidé z jiných kmenů. Proti jeho rozsudkům si často netroufnou prosazovat zákon ani vlády současných arabských zemí. Tak i například vrah se může dostat pod šejkovu ochranu, pokud je podle něj nevinný; zákrok vlády by pak byl chápán jako urážka, která by velmi pobouřila celý kmen. Doba vlády ani pravomoci šejka však nejsou neomezené - při ztrátě důvěry nebo pokud nenaplní očekávání kmene, může být okamžitě odvolán.\n\nPráva a povinnosti se v různých kmenech a zemích liší. Beduíni jsou většinou muslimové, ale kromě islámského práva se řídí i právem zvykovým. Je součástí tradice dávat šejkům jako voleným kmenovým vůdcům vyšší a širší odpovědnost. Takovéto povinnosti jsou pro ně ovšem i velikou ctí.\n\nA pravděpodobně i řada dalších práv a povinností, které se týkají titulu šejka.\n\nV čele kmene kočovníků (\"badawí\", pl. \"baduw\" – kolektivní pojmenování \"´arab\", pl. \"a´rab\") stojí volený náčelník (\"šajch\", \"sajiid\"). Obvykle je volen z jedné prominentní rodiny, ale není absolutistickým vládcem, nemá přímou osobní moc trestat nebo donucovat. Je autoritou (větší či menší podle rodu, zásluh o kmen, osobních vlastností), která ovlivňuje rozhodování rady starších. Rozhodování sporů mezi členy kmene se v tomto období řídí podle zvykového práva (sunna), přičemž konečný verdikt připadá na šejka a radu starších. Velký význam mají zásady krevní msty (\"ta´r\"), které ukládají povinnost odplaty. Vina a povinnost se přenáší z úrovně rodiny na rodu, někdy i na celý kmen. Krevní mstu je možno nahradit výkupným (\"dija\").\n\nŠejk nemá kultovní funkci. Před příchodem islámu je obvyklým náboženstvím kmenový polydémonismus. (animismus → polyteismus), uctívání duchů sídlících ve stromech, pramenech a často v kamenech. Náboženství má politický ráz v tom smyslu, že příslušnost ke kmeni se projevuje v uctívání kmenových božstev, odpadlictví od kmenové víry se rovná zradě.\n\nJen několik božstev je nadkmenových, bohyně Manát, ´Uzzá, a Allát, které podléhají nejvyššímu božstvu zvanému Alláh.\n\nKultovní funkci v kmeni zastávají strážci svatyň (\"sádin\"), kmenoví kouzelníci (\"hákim\"), věštci (\"´árif\"), kteří jsou ve spojení s džinny (dobrými nebo zlými démony, jež jim odhalují tajemství světa). Věřilo se, že i básníci (\"šá´ir\") jsou inspirováni džinny.\n\n\n"}
{"id": "99862", "url": "https://cs.wikipedia.org/wiki?curid=99862", "title": ".ba", "text": ".ba\n\n.ba je internetová národní doména nejvyššího řádu pro Bosnu a Hercegovinu.\n\n\n\n"}
{"id": "99865", "url": "https://cs.wikipedia.org/wiki?curid=99865", "title": ".az", "text": ".az\n\n.az je internetová národní doména nejvyššího řádu pro Ázerbájdžán.\n\nExistují zaregistrované domény 2.úrovně, např.: .com.az, .net.az, .int.az, .gov.az, .org.az, .edu.az, .info.az, .pp.az, .mil.az, .name.az a .biz.az.\n\n"}
{"id": "99867", "url": "https://cs.wikipedia.org/wiki?curid=99867", "title": ".aw", "text": ".aw\n\n.aw je internetová národní doména nejvyššího řádu pro ostrov Aruba.\n\nRegistrovat lze přímo na druhé úrovni, k dispozici je i doména pro komerční webové stránky .com.aw.\n\n"}
{"id": "99869", "url": "https://cs.wikipedia.org/wiki?curid=99869", "title": ".mx", "text": ".mx\n\n.mx je internetová národní doména nejvyššího řádu pro Mexiko.\n\nPod logem registrátora se píše: „.mx je nový způsob jak říct Mexiko“.\n\nRegistrace v zóně .mx je možná na 3.úrovni pod následujícími doménami:\n\n\n"}
{"id": "99870", "url": "https://cs.wikipedia.org/wiki?curid=99870", "title": "Slovo (film)", "text": "Slovo (film)\n\nSlovo je dánské filmové drama slavného režiséra Carla Theodora Dreyera z roku 1955. Film vychází z divadelní hry Kaje Munka, dánského pastora popraveného nacisty.\n\nSelský statek Borgenů je Bohem požehnané místo plné radosti ze života: Mikkel je šťastně ženat se svojí ženou Inger, která očekává již své třetí dítě. Aby ještě osladila podzim života hlavě rodiny, starému Mortenovi, doufá Inger, že to tentokrát bude syn. Štěstí rodiny kazí Mortenův syn Johannes, který se při studiu teologie zbláznil a nyní se považuje za Ježíše Krista. Morten nechápe, proč Bůh ještě nevyslyšel jeho prosby a nevrátil Johannesovi zdravý rozum.\n\nMortenovi přidá starosti jeho nejmladší syn Anders, který se zamiloval do dcery Mortenova nepřítele, krejčího Petersena. Mezi oběma muži panuje dlouhá léta svár, protože patří k odlišným náboženským společnostem. Morten se však nemůže smířit s tím, že Petersen nepovažuje jeho syna za dost dobrého pro svoji dceru Anne, a začíná tak bojovat za přání svého syna.\n\nTehdy je víra rodiny Mortenů vystavena těžké zkoušce. Těhotná Inger umírá během porodu. Johannes zmizí a vrátí se až na pohřeb. Zdá se, že je zdravý. Malá dceruška Inger ho žádá, aby její matku vzkřísil, jak o tom často dříve mluvil. Johannes, vida, že víra malé holčičky je zcela neochvějná, Inger skutečně vzkřísí.\n\n\n\n"}
{"id": "99876", "url": "https://cs.wikipedia.org/wiki?curid=99876", "title": "Ignác Raab", "text": "Ignác Raab\n\nIgnác Viktorin Raab, též Ignatius Victorín Raab (5. září 1715 Nechanice – 2. února 1787 Velehrad), byl český jezuita a jeden z nejvýznamnějších českých malířů 18. století.\n\nV jeho díle lze vysledovat vliv italských a českých mistrů, mimo jiné Petra Brandla, jehož žák Jan Major jej v malířském umění vyučoval. Zařadit jej lze spíše k rokoku, ale určité pozůstatky baroka jsou stále patrné. Je autorem celé řady obrazů a fresek zejména v kostelích, klášterech a dalších církevních stavbách. Obzvláště ceněné jsou jeho oltářní obrazy. Svá díla většinou nepodepisoval, neboť za jejich pravého autora považoval Boha, jenž byl původcem jeho nadání.\n\na další.\n\n\n\n"}
{"id": "99877", "url": "https://cs.wikipedia.org/wiki?curid=99877", "title": "Bílenec", "text": "Bílenec\n\nBílenec je vesnice na okrese Louny, 11 km jihovýchodně od Podbořan. Nachází se v nadmořské výšce 357 m. Jedná se o místní část obce Petrohrad. Podle sčítání roku 2011 měl 45 obyvatel.\n\nPrvní písemná zmínka o Bílenci pochází z roku 1352 v souvislosti s místním kostelem. Po husitských válkách byl Bílenec připojen k petrohradskému panství, s nímž sdílel osudy až do zrušení patrimoniální správy roku 1849. Třicetiletá válka způsobila, že ve vsi zůstalo jen osm hospodářů, podle jmen většinou Němců. Ti zde v roce 1921 tvořili už jedinou zastoupenou národnost.\n\n"}
{"id": "99883", "url": "https://cs.wikipedia.org/wiki?curid=99883", "title": "Šumavské slatě", "text": "Šumavské slatě\n\nSlatě je název pro rašeliniště v centrální části Šumavy. \n\nPro vznik slatí na Šumavě existovaly takřka ideální podmínky, tedy mělké pánve, sedla, mírné svahy, náhorní roviny, pláně. Dále také široká, mělká údolí potoků a jejích některých přítoků. Podnebí je zde velmi chladné a vlhké, pramenišť je dostatek a horninový podklad pod zvětralinovým pláštěm není pro vodu příliš propustný.Spojením více jezírek rozrůstajícími se porosty rašeliníků vznikly velké, mnohdy několikasethektarové komplexy šumavských rašelinišť s mnoha jezírky uprostřed. Komplex celého rašeliniště (tvořeného zejména rašeliníky) zadržuje velké množství vody, má tedy důležitou hydrologickou funkci. Zpětně příznivě ovlivňuje mikroklima a mezoklima nejbližšího okolí. \n\nSpodní vrstvy rašeliníku odumírají a sesedají se, směrem nahoru však rašeliník neustále přirůstá. Pomalým zuhelňováním odumřelých částí rostlin za nepřístupu vzduchu, při nízké teplotě a v silně kyselém prostředí - tzv. rašeliněním - vzniká rašelina. Kromě rašeliníku se na tvorbě rašeliny podílel hlavně suchopýr pochvatý a blatnice bahenní. Za uplynulá tisíciletí zde vyrostla rašeliniště o mocnosti rašeliny přes 7 metrů. Jen díky tomu, že tvorba rašeliny probíhá za nepřístupu vzduchu, uchovala se v určitých vrstvách rašeliny pylová zrnka těch rostlin (především dřevin), které v odpovídajících obdobích rostly na rašeliništích nebo jejich okolí. Podle poměrného zastoupení pylu různých dřevin v jednotlivých vrstvách rašeliny je možno rekonstruovat lesní pokryv Šumavských plání od skončení dob ledových. \n\nRašeliniště vznikla na přelomu poslední doby ledové a meziledové (zhruba před 9000 až 10 000 lety). Tehdy skončilo velmi chladné a přitom suché podnebí, vystřídalo jej teplejší a vlhčí. Rašelinišť vznikly dva druhy; \"náhorní vrchoviště\" na pláních a při Vltavě a jejích větších přítocích pak \"rašeliniště údolní\".Rašeliny jsou jakousi <nowiki>\"přírodní kronikou\"</nowiki>, ze které je možno vyčíst i průběh podnebních změn uplynulých tisíciletí. \n\nV určitých stádiích vývoje nestačily vodní zdroje (spodní prameny, vodní srážky) sytit do výšky narůstající rašeliniště vodou.Vrchoviště začala odumírat, zmizela jezírka a objevily se zde porosty dřevin: kleče smrku, břízy. Těchto stagnací ve vývoji šumavských vrchovišť bylo několik - v profilech rašelinou nacházíme většinou dva zřetelné dřevové horizonty. V sočasné době šumavská vrchoviště víceméně opět stagnují. Pouze vrcholové plošiny jsou zřetelně vlhčí než k okrajům klesající velmi mírné svahy vrchovišť.\n\nPřirozená jezírka na vrcholu vrchovišť, jsou-li vyvinuta, nazýváme odborně blänky. Silně zamokřený pás na obvodu vrchoviště, kudy odtéká přebytečná voda, kterou už nemůže rašeliník přes svoji obrovskou recepční schopnost zadržet, se nazývá lagg. Vlastní vrchoviště je poněkud sušší a střídají se na něm vyvýšená místa zvané bulty a vlhčí prohlubně mezi nimi, které nazýváme šlenky. Toto členění povrchu vrchoviště způsobuje nejdůležitější rostlina - mechorost rašeliník (rod Sphagnum), rostoucí zde asi ve 20 druzích. Jednotlivé jeho druhy mají rozdílné stanovištní nároky: některé vytvářejí bulty, jiné rostou submersně pod vodou v jezírkách a šlencích, jiné na nejsušších stanovištích vrchoviště. \n\nKdyž narůstající vrchol bultu odroste přímému vlivu spodní vody, zastaví se jeho růst a posléze ho přerostou rašeliníky dosavadního šlenku. Ten se tím přemění na nový bult a z původního bultu se stává šlenk. Tímto rytmickým střídáním bultů a šlenků narůstají živá rašeliniště.\n\nNa rašeliništích se daří zpravidla nízkému porostu. Mezi něj patří borovice rašelinná (kříženec borovice blatky a kleče) či bříza trpasličí. V bylinném patře jsou charakteristické rostliny jako například šicha černá, pýreček horský nebo masožravá rostlina rosnatka okrouhlolistá.\n\n\n\n"}
{"id": "99897", "url": "https://cs.wikipedia.org/wiki?curid=99897", "title": "Mytišči", "text": "Mytišči\n\nMytišči ( s výslovností ) je město v Mytiščinském rajónu Moskevské oblasti v Rusku. Město se nachází 19 km severovýchodně od Moskvy na řece Jauze. K 1. lednu 2017 mělo město 205 397 obyvatel; nachází se zde především strojírenský a zbrojní průmysl. Sídlí zde strojírenský závod Metrovagonmaš, který mimo jiné vyráběl soupravy Ečs a 81–71 pro pražské metro. Svoje sídlo zde má také moskevská pivovarnická společnost produkující například slavné pivo Triochgornoe.\n\n\n"}
{"id": "99898", "url": "https://cs.wikipedia.org/wiki?curid=99898", "title": "Frenetická literatura", "text": "Frenetická literatura\n\nFrenetická literatura je označení pro literární žánr, který ve Francii ve 20. a 30. letech 19. století bezprostředně navazuje na gotický román. Zároveň byl tento žánr silně ovlivněn literárním dílem markýze de Sade (1740-1814). K frenerické literatuře se přikláměli především romantičtí bohémští básnící ze skupiny \"Mladá Francie\".\n\nCharakteristickým rysem děl frenetické literatury je přehnaná drastičnost, zdůrazňování odpudivých detailů a drsných výjevů, které jsou vkomponovány do normálního, reálného pohledu na skutečnost se záměrem šokovat čtenáře. \n\nPostavy děl frenetické literatury bývají zpravidla nenormální jedinci, kteří pohrdají svým okolím a společenskými normami a nejednou se ocitají v moci satana nebo jiných temných sil a vášní. V příběhu se povětšinou rozvíjí stereotypní schéma: bezbrannou dívku pronásleduje hrůzný trýznitel, pak se objeví tajemný ochránce, který se ji snaží zachránit. \n\nPředním představitelem frenetické literatury byl francouzský kritik a publicista Jules Janin (1804-1874), který si svou knihou \"Mrtvý osel a gilotinovaná žena\" (1829, L'âne mort et la Femme guillotinée) sice získal mnoho čtenářů, ještě více jich však znechutil. Za druhého nejvýzmanějšího představitele tohoto žánru je považován Pétrus Borel (1809–1859), autor povídkové knihy \"Champavert, nemorální povídky\" (1833, Champavert, contes immoraux), v níž spojuje hrůzostrašné motivy s estetikou šoku.\n\nFrenetickou literaturou jsou ale i raná díla Honoré de Balzaca, která vydával pod pseudonymem Horace de Saint-Aubin, např. \"Poslední víla\" (1822, La Dernière fée). Několik děl v tomto duchu napsal také Alexandre Dumas starší a rovněž románová prvotina Victora Huga \"Han z Islandu\" (1823, Han d'Islande) vykazuje její rysy.\n\nFrenetická literatura je společně s gotickým románem předchůdcem moderního hororu a odkazují se k ní prokletí básníci a surrealisté.\n\n"}
{"id": "99899", "url": "https://cs.wikipedia.org/wiki?curid=99899", "title": "The Plastic People of the Universe", "text": "The Plastic People of the Universe\n\nThe Plastic People of the Universe (PPU) je pražská rocková kapela, která patřila mezi hlavní protagonisty československého hnutí undergroundu v letech 1968 až 1988 a inspirovala vznik mnoha dalších undergroundových kapel. Tato avantgardní skupina se v 70. a 80. letech ocitala nedobrovolně v opozici proti komunistickému režimu v Československu a vzhledem ke svému nekonformnímu vystupování často zažívala perzekuce a také věznění. V roce 2016 se v důsledku vnitřních sporů skupina rozpadla na dvě části. V jedné působí kapelník Josef Janíček, Vratislav Brabenec a Jaroslav Kvasnička, v druhé působí z původní sestavy Jiří Kabeš a Josef Karafiát. Obě části používají původní název \"The Plastic People of the Universe\", skupina kolem Kabeše a Karafiáta používá též název \"The Plastic People of the Universe / New generation\".\n\nSkupinu založil v září 1968 mladý baskytarista Milan „Mejla“ Hlavsa, dalšími členy byli Michal Jernek (zpěv, klarinet), Jiří „Přemysl“ Števich (kytara) a Josef Brabec (bicí); o několik měsíců později byl Brabec nahrazen Pavlem Zemanem a ke skupině se přidal kytarista a klávesista Josef Janíček. Skupina si dala jméno podle písně Franka Zappy „Plastic People“. Tvorba kapely v tomto období byla ovlivněná například Frankem Zappou, Captainem Beefheartem, či skupinou The Velvet Underground. Texty jejich písní byly zpočátku vlastní básně (často v angličtině) či básně známých autorů (například Jiřího Koláře či Williama Blakea). Hudbu většiny písní skládal Hlavsa. Vystoupení kapely bylo často zvýrazněno vizuálními prostředky (kostýmy, kulisy, hořící ohně na pódiu a podobně). Manažerem a uměleckým vedoucím skupiny se stal český kunsthistorik a kritik Ivan „Magor“ Jirous a zastával tak podobnou úlohu, jako měl Andy Warhol v případě The Velvet Underground.\n\nV roce 1968 došlo k uvolnění totalitního sevření moci (pražské jaro). V srpnu ale sovětská armáda a další vojska Varšavské smlouvy obsadily Československo, aby nastolily opět tvrdou linii komunismu – začal proces tzv. normalizace.\nNormalizace se nevyhnula ani kultuře – jiná než režimem podporovaná hudba byla likvidována a hudební skupiny stály před dilematem, zda se přizpůsobit, či riskovat problémy se státní moci. Plastic People se odmítli podřídit požadavkům na úpravu repertoáru, počeštění názvu a zkrácení vlasů, a proto se dostávali do stále větších konfliktů s představiteli moci.\n\nSestava Plastic People se v této době několikrát měnila. Stabilní jádro tvořili Milan Hlavsa (baskytara), Vratislav Brabenec (saxofon), Josef Janíček (klávesy, kytara) a Jiří Kabeš (housle); za bicími se vystřídali postupně Pavel Zeman, Jiří Šula, Jaroslav Vožniak, Jan Schneider a Jan Brabec. Několik let vystupoval s kapelou kanadský spisovatel Paul Wilson. Na počátku 70. let kapela hrála převážně přejaté skladby zahraničních interpretů, později začaly přibývat vlastní skladby. Autorem hudby byl Hlavsa, texty byly nejčastěji básně nonkonformního filozofa a básníka Egona Bondyho. Na pozdějších konceptuálnějších dílech se jako textař autorsky zapsal saxofonista skupiny Vratislav Brabenec. Skupině nebylo umožněno nahrát žádné album, a tak byli fanoušci odkázáni na záznamy z koncertů, mnohokrát kopírované a často velmi nekvalitní. Tyto záznamy byly o desítky let později vydány v remasterované podobě pod názvy \"Muž bez uší\", \"Vožralej jak slíva\", \"Do lesíčka na čekanou\", \"Trouble every day\" a \"Ach to státu hanobení\".\nRoku 1973 nebyl Plastikům přiznán profesionální statut, čímž prakticky ztratili možnost legálně veřejně vystupovat. Proto od roku 1974 už hráli jen na koncertech pro pozvané – často pod záminkou svatby některého z fanoušků. Na koncert do Rudolfova u Českých Budějovic přijely 30. března 1974 stovky příznivců kapely, ale koncert byl Veřejnou bezpečností násilně rozehnán a kapela vůbec nevystoupila. Následovalo mnoho soudních i mimosoudních postihů fanoušků. Kapela tentokrát ještě postižena nebyla. 1. září 1974 kapela vystoupila na tzv. Prvním festivalu druhé kultury. Dále vystoupili například DG 307 a Svatopluk Karásek. Na přelomu let 1974 a 1975 nahráli Plastic People na hradě Houska své první „studiové“ album \"Egon Bondy's Happy Hearts Club Banned\", obsahující převážně Hlavsou zhudebněné texty Egona Bondyho. Album nemohlo v Československu oficiálně vyjít a šířilo se samizdatově mezi fanoušky; oficiálního vydání se dočkalo až v roce 2001.\n\nV roce 1976 komunistická policie zatkla členy skupiny a spolu s dalšími představiteli kulturního undergroundu je postavila před soud za údajné výtržnictví. Většina členů kapely byla po několika týdnech pobytu ve vazbě propuštěna, ale saxofonista Brabenec byl shledán vinným a odsouzen k nepodmíněnému trestu osmi měsíců odnětí svobody, a manažer kapely Jirous odešel od soudu dokonce s osmnáctiměsíčním trestem. Bývalý zpěvák skupiny Paul Wilson byl později vyhoštěn. Mezi dalšími odsouzenými muzikanty byli například Pavel Zajíček, Svatopluk Karásek a později i František „Čuňas“ Stárek. Z protestů proti uvěznění muzikantů posléze na konci roku 1976 vzešla iniciativa Charty 77, která sjednotila opozici proti komunistickému režimu. Významným představitelem Charty 77 byl Václav Havel, který se skupinou později spolupracoval na pořádání jejich utajovaných koncertů v jeho usedlosti v Hrádečku a dokonce skupině vybíral texty jiných autorů ke zhudebnění. Ty se objevily na albech \"Hovězí porážka\" a \"Půlnoční myš\".\n\nPo propuštění z vězení pokračovali Plastici v hudební tvorbě. V reakci na svoji perzekuci nahráli rozsáhlé kompozice \"100 bodů\" (1977) a \"Dopis Magorovi\" (1978). První jmenovaná skladba byla zhudebněným textem českého novináře Františka Vaněčka, ve kterém shrnul, čeho všeho se vládnoucí komunistická moc v Československu bojí. \"Dopis Magorovi\" byl pozdravem pro uměleckého vedoucího a manažera kapely Jirouse, který byl komunistickým režimem opakovaně zatýkán a vězněn. Kromě členů Plastic People připojila svůj pozdrav i řada dalších představitelů kulturního undergroundu (např. Pavel Zajíček, Eugen Brikcius a také Václav Havel). Tyto skladby později vyšly ve sbírce nahrávek nazvané \"Kolejnice duní\".\n\nSkupina se ale převážně věnovala ucelenějším dílům bez politického podtextu. Prvním z nich se staly v roce 1978 \"Pašijové hry velikonoční\" s texty na základě Starého a Nového zákona. O rok později přibyl projekt \"Jak bude po smrti\" – zhudebněné texty českého básníka a filosofa Ladislava Klímy, a v roce 1981 spatřilo světlo světa album \"Co znamená vésti koně\", ke kterému napsal texty Vratislav Brabenec. Další projekt \"Souostroví GULAG\" (1982) podle knihy sovětského politického vězně Alexandra Solženicyna se nepodařilo dokončit a vznikly pouze tři instrumentální skladby. Skladby z tohoto období se velmi lišily od nahrávek kapely z konce 60. a první poloviny 70. let. Hudební publicista Jaroslav Riedel je charakterizuje takto: \"„Přes návrat k písňové formě Plastic People pokračovali v zadumaně artistní linii, svým chmurným patosem a využíváním postupů církevní hudby se dosti vzdálili původním razantně rockovým východiskům.“\"\n\nPočátkem osmdesátých let byly vyvlastněny domy, ve kterých Plastic People vystupovali, a jeden dokonce někdo zapálil. Navíc byl v roce 1982 Vratislav Brabenec donucen státní bezpečnosti v rámci tzv. akce Asanace emigrovat. Od té doby už kapela nevystupovala vůbec a tvořila pouze „studiový“ materiál – vznikly nahrávky \"Hovězí porážka\" (1984), \"Půlnoční myš\" (1985) a hudba k Havlově hře \"Pokoušení\", která ale nakonec nebyla použita. Skupinu v té době posílili klarinetista Petr Placák, violoncellista Tomáš Schilla, kytarista Milan Schelinger (bratr Jiřího Schelingera). Dále měla v kapele působit zpěvačka Marta Kubišová, ale toto angažmá překazila StB. Místo ní se zpěvačkou PPU stala Michaela Pohanková.\n\nNa jaře 1987 se podařilo domluvit dva legální koncerty Plastic People, ale obě dvě vystoupení byla pořadateli na nátlak StB zrušena. To vedlo ke sporům mezi hudebníky a nakonec se skupina rozpadla. Část členů poté přešla do Hlavsovy nové kapely Půlnoc. Půlnoc převzala některé skladby Plastiků. Hrála od roku 1988, veřejně a bez větších problémů, dokonce jí bylo v roce 1989 dovoleno vyjet na turné v USA. Hlavsa dále působil v několika dalších hudebních skupinách (Garáž, Echt!, Fiction).\n\nPo sametové revoluci v roce 1989 kapela nevystupovala a členové se věnovali jiným projektům. Výjimkou byl jeden koncert v původní sestavě (Hlavsa, Janíček, Števich, Jernek, Zeman) v roce 1992, který je zachycen na albu \"Bez ohňů je underground\". V roce 1997 vydal Hlavsa ve spolupráci s Janem Vozárym (bývalým členem skupiny Oceán) album \"Magická noc\", které obsahovalo starší písně Plastic People v moderním elektronickém aranžmá. V témže roce zemřel jeden ze zakladatelů skupiny Michal Jernek.\n\nV klasické sestavě (Hlavsa, Brabenec, Janíček, Kabeš, Brabec, navíc s kytaristou Garáže Josefem Karafiátem, se kterým už dříve spolupracoval Brabenec na svých sólových projektech) se Plastici sešli až v roce 1997 na přání Václava Havla u příležitosti dvacátého výročí Charty 77. Na tento koncert navázalo několik koncertních turné v České republice i v zahraničí. Koncertování však nakonec přerušilo vážné onemocnění frontmana Milana Hlavsy. Na začátku roku 2001 Hlavsa ve věku 49 let nemoci podlehl.\nPo Hlavsově smrti vystoupili zbývající muzikanti na žádost Hlavsovy vdovy na oslavě Hlavsových nedožitých padesátých narozenin. Po koncertě se kapela rozhodla nahrát album jeho dosud nevydaných skladeb (vyšlo jako \"Líně s tebou spím/Lazy love\") a nakonec padlo rozhodnutí pokračovat v hraní. U baskytary nahradila Hlavsu Eva Turnová, za bicí zasedl bubeník Hudby Praha Ludvík Kandl (v roce 2009 jej nahradil Jaroslav Kvasnička) a v letech 2001-2009 byl členem kapely kontrabasista Ivan Bierhanzl, který s kapelou krátce vystupoval už v 70. letech.\n\nSkupina nahrála v roce 2001 první řádné studiové album Plastiků \"Líně s tebou spím\", věnované památce Milana Hlavsy. Většina písní na něm jsou Hlavsou zhudebněné básně J. H. Krchovského. Dále ve spolupráci s orchestrem Agon Orchestra znovu nahráli dvě konceptuální alba z 70. let \"Pašijové hry velikonoční\", (2004 (původně 1978)) a \"Obešel já polí pět\" (2003, vydáno 2010; původně 1979 jako \"Jak bude po smrti\"). V letech 1997–2006 postupně vyšly remasterované staré nahrávky skupiny z dob, kdy nemohla svobodně natáčet.\n\nV roce 2003 zrušil Nejvyšší soud rozsudek z roku 1976. V roce 2009 vydala kapela nové studiové album \"Maska za maskou\". Autory hudby byli především Josef (Joe) Karafiát, Eva Turnová a Josef Janíček, většinu textů napsal Vratislav Brabenec a J. H. Krchovský. V roce 2011 zemřel bývalý manažer skupiny Ivan Martin Jirous. Do roku 2015 kapela každoročně odehrála několik desítek koncertů v České republice i v zahraničí. Od roku 2007 vystupovala v Národním divadle (od roku 2010 přesunuto na Novou scénu Národního divadla) v Praze před a po představení hry \"Rock'n'roll\" od Toma Stopparda. Hra pojednává mimo jiné o osudech disentu a kulturního undergroundu v totalitním Československu a kapela The Plastic People of the Universe je v ní několikrát zmiňována.\n\nV roce 2014 se The Plastic People of the Universe spojili s Filharmonií Brno a společně nastudovali symfonické provedení alba \"Co znamená vésti koně\", původně nahraného v roce 1981. Autorem hudebních úprav byl hudebník, skladatel a aranžér Michal Nejtek. Ten navíc k původnímu dílu připsal zhruba 20 minut své původní hudby a v programu vystupuje jako host. Premiéra se uskutečnila 6. března 2014 v Brně, repríza den poté, dále ještě v pražském Divadle Archa. Dirigentem byl Marko Ivanović.\n\nV té době se mezi členy kapely objevily spory a kapela se začala rozpadat. Podle bubeníka Jaroslava Kvasničky byla příčinou manželka Jiřího Kabeše Irena Kabešová, která působila jako manažerka skupiny, a podle Kvasničky „\"ovládala kapelu skrze něj (Kabeše) a své intriky\"“. Kvasnička a Turnová poté z kapely odešli.\n\nPlastici a Filharmonie Brno znovu přehráli \"Co znamená vésti koně\" v rámci komponovaného večera u příležitosti oslav státního svátku 17. listopadu 2015 v brněnském SONO centru. (Koncert v roce 2017 vyšel na CD.) Vzhledem k tomu, že koncert byl nastudovaný ještě v původním obsazení a nebyl čas ho znovu secvičit s novými hráči, museli ho odehrát i Kvasnička a Turnová, kteří již z kapely odešli. Jiří Kabeš s tímto rozhodnutím nesouhlasil a rozhodl se tohoto projektu neúčastnit. Těsně před jeho realizací jej následoval i Joe Karafiát. On sám tvrdil, že byl připravený vystoupit, ale dirigent ho vyhodil. Podle Turnové šlo o společné rozhodnutí kapely a důvodem mělo být, že Karafiát nepřišel ani na jednu zkoušku. Na koncertě naopak hostovali Michal Nejtek (recitace, zpěv, teremin) a Josef Klíč (violoncello, zpěv). Dirigentem byl Pavel Šnajdr. Po koncertě oznámil odchod z kapely i Brabenec a v lednu 2016 odešel i Janíček.\n\nKabeš a Karafiát poté doplnili sestavu o baskytaristu Tomáše Skřivánka, bubeníka Jana Ježka a klávesistu Vojtěcha Starého, a rozhodli se pokračovat pod názvem PPU/New generation, později se vrátili k původnímu názvu The Plastic People of the Universe. Odejivší členové kapely (Brabenec, Janíček, Kvasnička) naopak vystoupili (také pod názvem The Plastic People of the Universe) s koncertem \"Co znamená vésti koně\" 18. října 2016 v ukrajinském Charkově v rámci vyvrcholení oslav roku Václava Havla na Ukrajině. Plastiky doprovodil charkovský Molodoznij akademiceskij simfoniceskij orkestr \"Slobožanskij\". Na baskytaru hrál Johnny Judl.\n\nObě sestavy (tu kolem Brabence ještě doplnil kytarista David Babka) začaly vystupovat pod stejným jménem a přít se o něj i o to, kdo jsou vlastně „ti praví“ Plastici. Manažer Kabešovy skupiny Romek Hanzlík prohlásil, že „\"jediným oprávněným nositelem názvu The Plastic People of the Universe je sestava kolem Jiřího Kabeše a Joe Karafiáta.\"“ Podle něj v Plasticích vždy platila dohoda, že kapela bude pokračovat i po odchodu některého z členů souboru, a Brabenec, Janíček a Kvasnička se svým ochodem názvu vzdali. Josef Janíček popřel existenci takové dohody. Skupina kolem Kabeše a Karafiáta vyřadila z repertoáru skladby, které složili Brabenec a Janíček, druhá skupina Karafiátovy skladby hraje.\n\nBrabencovi Plastici spolu s Filharmonií Brno v červnu 2018 v rámci festivalu Valašský Špalíček znovu zahráli koncert \"Co znamená vésti koně.\" Kromě Nejtka na něm hostovala zpěvačka Jitka Charvátová. Dirigentem byl hostující Marek Prášil.\n\nV roce 2018 skupina oslavila 50 let od svého založení. Vrcholem oslav pak byl vyprodaný výroční koncert (Brabencovy části) v prosinci 2018 v pražském Paláci Akropolis. Na koncertě vystoupili i někteří z bývalých členů skupiny: Josef Bobeš Rössler, Vladimír Dědek, Tomáš Schilla, Jan Brabec a Petr Placák. Mezi hosty byl také herec a moderátor Břetislav Rychlík a Martin Machovec z Knihovny Václava Havla.\n\nOd roku 1968, kdy kapela vznikla, se v ní vystřídalo téměř 40 hudebníků. Většina z nich strávila v kapele pouze krátkou dobu.\n\nThe Plastic People of the Universe\n\nThe Plastic People of the Universe / New generation\n\nBývalí členové\n\n Jen u nahrávek, které byly vydány v zahraničí dříve než v České republice\n\n\n\n"}
{"id": "99905", "url": "https://cs.wikipedia.org/wiki?curid=99905", "title": ".pro", "text": ".pro\n\n.pro je internetová generická doména nejvyššího řádu pro profesionály, profesní sdružení apod. Byla zřízena roku 2004 a je spravována organizací Registry Services Corporation. Od 16. listopadu 2015 ji může zaregistrovat kdokoli.\n\n"}
{"id": "99906", "url": "https://cs.wikipedia.org/wiki?curid=99906", "title": "Arboretum Sofronka", "text": "Arboretum Sofronka\n\nArboretum Sofronka na severním okraji Bolevce v Plzni vzniklo v roce 1956 jako detašované pracoviště Výzkumného ústavu lesního hospodářství a myslivosti, což je státní příspěvková organizace, sídlící v Praze-Zbraslavi (Strnady) a jejímž zřizovatelem je Ministerstvo zemědělství České republiky. Na podzim roku 2009 bylo Výzkumným ústavem toto pracoviště zrušeno a předáno Správě veřejného statku města Plzně (úseku lesů, městské zeleně a vodního hospodářství) jako oddělení pro vzdělávání, veřejnost, vědu a výzkum. Nynějším vedoucím arboreta je Ing. Jan Kaňák, Ph.D.\n\nArboretum v roce 1956 založil Ing. Karel Kaňák, CSc. poté, co byl Československou akademií zemědělských věd vypsán výzkumný úkol „Šlechtění borovice“. Protože dosavadní pokusné plochy a objekty nestačily k serióznímu řešení tohoto úkolu, rozhodl se založit sbírku světového sortimentu druhů rodu borovice (\"Pinus\") v Plzni-Bolevci, kde se o rozvoj lesnictví pokoušel již v první polovině 20. století lesník Josef Sigmond. Nově vzniklé pracoviště převzalo název nedaleké lesovny, pojmenované podle prvního plzeňského lesníka Václava Sofrona.\n\nPozemek pro založení arboreta byl vybrán na severním okraji Plzně, v rekreační oblasti boleveckých rybníků, na hranici rozsáhlejších lesních porostů, v nadmořské výšce 330–350 m, na mírném svahu s jižní expozicí (49°46°N, 13°23°E). Od roku 1965 je v objektu umístěna i meteorologická stanice, která byla v roce 1969 začleněná do klimatologické sítě Českého hydrometeorologického ústavu pod názvem „Plzeň-Bolevec“. Poloha Sofronky, především její spodní části (mrazová kotlina) a složení půdy – permokarbonské hlinité písky a arkózy s nedostatečnou tepelnou akumulací – mají za následek častý výskyt extrémních teplot. Vegetačním typem tohoto území jsou acidofilní doubravy.\n\nArboretum se rozkládá na ploše asi 22 hektarů, které lesní cesta dělí na dva úseky. V severní části se mezi pokusnými pěstebními plochami nachází dva rybníky bolevecké rybniční soustavy (Vydymáček a Rozkopaný), zatímco jižní část zaujímá kromě dalších pokusných ploch také školka, skleník i zmíněná meteorologická stanice. V roce 1962 byl jižní pozemek doplněn malou provizorní budovou s laboratoří, kterou roku 1966 nahradil současný zděný provozní objekt.\n\nOd roku 1956 do současné doby bylo na ploše arboreta vysázeno 61 druhů borovic z celého světa a tato unikátní sbírka se stala jednou z největších na euroasijském kontinentu. V současné době je reprezentativně zastoupeno 16 druhů borovice, které se zde úspěšně adaptovaly, plodí a přirozeně se zmlazují (obnovují se pod mateřským porostem). Dalších 14 druhů přežilo v jednom nebo několika exemplářích. Ostatní zkoušené druhy vyhynuly buď po první zimě, nebo během několika málo let. Vzhledem k přírodním podmínkám stanoviště lze říci, že druhy, kterým se v arboretu daří, lze bez obtíží pěstovat na většině území střední Evropy.\n\nVšechny výsadby byly prováděny způsobem běžným v normálním lesním provozu, tj. v pravidelných sponech 1x1, respektive 2x2 m. Jednotlivé partie jsou ve čtvercích, případně obdélnících, obsahujících 100 až 200 sazenic od každého vzorku populace, aby se dal posuzovat habitus každého vzorku nejen z hlediska genekologické diferenciace, ale i z hlediska lesnického.\n\nVeškerý sadební materiál byl vypěstován ve vlastní školce na Sofronce z osiva, získaného soukromou cestou od vědeckých a výzkumných pracovníků z různých států, díky osobním kontaktům zakladatele arboreta, popřípadě výměnou s různými institucemi. Ve školce i ve výsadbách se zásadně nepoužívalo hnojení ani chemická ochrana, do výsadeb se nezasahuje ani probírkou nebo prořezávkou. Kultury se ponechávají svému přirozenému vývoji, který je ovlivňován pouze přírodním výběrem, neboť vědecké pracoviště genetiky a šlechtění lesních dřevin se nezabývá produkcí dřevní suroviny, nýbrž získáváním informací o vnitřních schopnostech a evoluci zkoumaných druhů v přirozených podmínkách prostředí.\n\nJedinečnost arboreta ovšem nespočívá jen v samotném počtu druhů, ale v několika desítkách až stovkách zeměpisných odchylek a variant (proveniencí) některých druhů. Díky tomu lze dobře studovat proměnlivost borovic v rámci jednoho druhu vlivem různých stanovišť v odlišných zeměpisných oblastech. Na Sofronce lze pozorovat zejména 256 variant (proveniencí) borovice lesní (\"Pinus sylvestris\") s územním rozptylem od severního polárního kruhu po Turecko a od Skotska po Čínu. Větším počtem proveniencí je zastoupena rovněž borovice Banksova (\"Pinus banksiana\"), borovice pokroucená (\"Pinus contorta\") či borovice černá (\"Pinus nigra\").\n\nU takovýchto druhů mohla být studována jejich biologie, životní strategie a šíření po ústupu posledního zalednění. Tím byly získány unikátní informace o řadě významných zákonitostí, které přímo souvisejí s metodami pěstování. Mimo jiné bylo prokázáno, že každý druh se vyvíjí v souladu se změnami vlastního prostředí, takže prodělává evoluci v souvislosti s evolucí svého areálu a tím i v souvislosti s evolucí lesních společenstev, ve kterých se vyskytuje. Z toho byla odvozena nová forma vědy o dřevinách – evoluční dendrologie.\n\nSofronka se tak stala jediným lesnickým pracovištěm, které se zabývá evolucí lesa, aplikovanou v ekosystémovém pojetí zacházení s lesem, tedy teorií biologického způsobu pěstování lesa. Tento způsob využívá především přirozených vlastností rostlinných druhů, přitom plně respektuje jejich roli v sukcesi a tím i jejich adaptace. Vylučuje tedy veškeré necitlivé zásahy a intervence člověka do lesních ekosystémů, což úzce souvisí se současným pojetím péče o les.\n\nArboretum bylo založeno výhradně k vědeckým účelům, estetické ztvárnění prostoru proto nebylo bráno příliš v potaz. Až od počátku 21. století získává okolí provozní budovy parkovou úpravu, jsou zde vysazovány okrasné kultivary borovice, ale i jiné, vzhledově atraktivní rostliny.\n\nVzhledem k nově nabízeným vzdělávacím aktivitám byla v areálu vybudována venkovní učebna a centrum lesní pedagogiky s výběhem daňků i další prvky (povalový chodník, prolézačky). Prostory arboreta využívá rovněž lesní školka. V roce 2010 byla otevřena naučná stezka, seznamující návštěvníky s pestrými variantami rodu borovice. 30. září 2014 byla následně zpřístupněna další naučná stezka, věnovaná včelám a včelařství.\n\nZa dobu existence navštívilo arboretum mnoho významných návštěv z celého světa. Význam pracoviště daleko přesahuje hranice České republiky. Proto bylo také zařazeno do mezinárodního seznamu nejvýznamnějších botanických zahrad a arboret v centrálním registru v Readingu.\n\nArboretum mimo jiné spolupracovalo na zachování genofondu borovice lesní, modřínu opadavého, lípy srdčité či jeřábu břeku. Podílelo se také na řešení ekologické katastrofy v Krušných horách a problematice lesa v imisních oblastech.\n\n\n"}
{"id": "99908", "url": "https://cs.wikipedia.org/wiki?curid=99908", "title": "Dubňany", "text": "Dubňany\n\nDubňany ( ) jsou město v okrese Hodonín v Jihomoravském kraji, 8 km severně od Hodonína. Žije zde obyvatel a katastr zaujímá plochu 2700 ha.\n\nPrvní písemná zmínka o Dubňanech pochází z roku 1349 (ale již v roce 1222 je doložena existence osady Jarohněvice). Za svůj rozmach vděčí Dubňany sklářství, jehož počátky se datují do období 1873-75 a pak hlavně hornictví, jehož vznik se datuje na rozhraní 18. a 19. století. To vše je dnes již minulostí. Na město byly Dubňany povýšeny v roce 1964.\n\nOd roku 1994 je starostou František Tříska (Svobodná občanská samospráva). Na ustavujícím zasedání zastupitelstva 4. listopadu 2014 byl do této funkce opětovně zvolen.\nOd 23. září 2015 je místostarostkou Renata Prokopenková (Svobodná občanská samospráva). Oba byli do těchto funkcí zvoleni i po komunálních volbách v roce 2018.\n\nPo povýšení na město dne 1. července 1964 si Dubňany vzaly na znak symbol ze starých pečetí. Popis znaku: v zeleném štítě kolmo postavený stříbrný list dubu, na něm dubová ratolest s pěti žaludy v přirozené (hnědé) barvě. Po vydání zákona o obcích požádaly Dubňany o udělení praporu. Návrh zpracoval heraldik Miroslav J. V. Pavlů. List praporu tvoří tři svislé pruhy, zelený, bílý a zelený. Ve středu bílého pole je hnědá větévka s pěti žaludy z městského znaku. Poměr šířky k délce listu je 2:3.\n\nV Dubňanech je jedna z největších solárních elektráren v České republice. Má okolo 12 000 solárních panelů s instalovaným výkonem 2,1 MW. Vybudování sedmihektarového areálu stálo 230 milionů korun.\n\n\nNa západ a jihozápad od města se táhne severojižně orientovaný řetězec rybníků sahající až k okraji Hodonína. Asi 1,5 km severovýchodně od města (od bývalé budovy nádraží směrem na Kyjov) se nachází cenná archeologická lokalita, na níž byly nalezeny základy vyhořelého románského kostela postaveného ve 13. století, byly odkryté v září 1927 a pozůstatky hřbitova (nalezeny zbytky lidských koster).\n\n\n"}
{"id": "99911", "url": "https://cs.wikipedia.org/wiki?curid=99911", "title": "Geysir", "text": "Geysir\n\nGeysir (islandsky Stóri Geysir, česky Gejzír nebo Velký gejzír) je gejzír v oblasti prolomového riftu Haukadular, 80 kilometrů východně od Reykjavíku na jihozápadním Islandu. Právě od islandského názvu tohoto útvaru se odvozuje geologický termín gejzír. Velký gejzír je přitom také nejstarším známým zástupcem, jako aktivní byl popsán již v roce 1294.\n\nAktivita gejzíru je nepravidelná a závislá na sopečné aktivitě celé oblasti. Zaznamenána byla jeho aktivita v roce 1630, kdy se probudil k činnosti po téměř 40 letech. Také v roce 1896 začal chrlit vodu a páru po dlouhých letech klidu. V letech 1910–1915 byla naopak jeho frekvence jen asi 30 minut. V roce 1915 činnost gejzíru ustala, ale následná zemětřesná aktivita v oblasti ho opět v roce 1935 probudila k životu. Po sérii zemětřesení, která zasáhla oblast v roce 2000, Geysir opět chrlí vodu.\n\nFrekvence se pohybuje v rozmezí 5 až 8 hodin. Vařící voda je vyvrhována až do výšky kolem 80 metrů, v roce 1845 dosáhla až 170 m. Mezi 17. a 20. červnem 2000, během zemětřesení, dosahoval do výšky 122 m po dva dny a je považován za nejvyšší gejzír v činnosti, a to i dočasně.\n"}
{"id": "99917", "url": "https://cs.wikipedia.org/wiki?curid=99917", "title": "Gejzír", "text": "Gejzír\n\nGejzír je pramen charakteristický nepravidelným únikem vody vyvrhované turbulentně (vířivě) do okolí a doprovázené vodní parou. Dříve se termín používal v geologii dle definice schválené USGS jen pro vyvrhování vařícího proudu vody a páry na zemský povrch v určitých časově omezených periodách (či v podstatě i nepřetržitě) ve vulkanicky aktivních oblastech. Po objevení gejzírů na měsících ve sluneční soustavě, jako například na Saturnově měsíci Enceladu, došlo k rozšíření definice. Název pochází z islandského nejznámějšího gejzíru Geysir v oblasti Haukadalur. Jeho název je odvozen z islandského slovesa \"geysa\" znamenajícího „proudit“. Na světě je známo okolo tisíce gejzírů (jiný zdroj uvádí počet 700), z toho přibližná polovina se nachází v Yellowstonském národním parku v USA, kde je možno navštívit i pravděpodobně nejznámější gejzír Old Faithful. Další oblasti výskytu jsou Údolí gejzírů v Rusku, El Tatio v Chile, Taupo Volcanic Zone na Novém Zélandu a Island.\n\nKe vzniku gejzírů dochází jen na několika místech na Zemi, kde panují specifické hydrogeologické podmínky, a tak se jedná o poměrně řídký jev. Gejzíry jsou spojené s vulkanicky aktivními oblastmi, jelikož žhavé magma pod povrchem dodává vodě teplo potřebné k přehřátí a vzniku gejzíru. Povrchová či podzemní voda se vsakuje systémem trhlin do podzemí do hloubky okolo 2000 metrů, kde se dostává do kontaktu s horkými horninami, což vede k zahřátí, přehřátí a explozivnímu vytlačení vody a páry na povrch a vzniku gejzíru. Vodní erupce dosahují různé výšky v závislosti na tlaku dosaženém v podzemí a mohou dosahovat až několika desítek metrů. Nejvyšší aktivní gejzír (údaj z  roku 2010) je Steamboat Geyser, který dosahuje výšky okolo 90 metrů. Vodní erupce jsou často pravidelné a nastávají vždy, když dojde k potřebné akumulaci vody v podzemních přívodových cestách a jejímu přehřátí.\n\nVoda vyvržená na povrch je často nasycena minerálními látkami uvolňovanými z magmatu či okolních hornin. Při výstupu na povrch klesá tlak a teplota vody, takže se tyto látky z vodního prostředí srážejí, čímž vznikají různé vápnité nebo křemité sedimentární horniny jako například sintry (či gejzírity). Srážením vzniká v okolí místa erupcí nová platforma, která často tvoří na vrcholku kužel, z něhož vystřikují další erupce. Gejzíry nejsou v čase stálé, může snadno dojít k jejich utlumení či zesílení, zániku i vzniku, a to v závislosti na sedimentaci hornin v ústí gejzírů, přesunutí zdroje magmatu, uzavření či otevření prasklin, zemětřeseních či zásahem člověka.\n\nVýtrysky materiálu často označované za gejzíry byly pozorovány na několika měsících ve vnějších okrajích sluneční soustavy. Vlivem okolních nízkých tlaků jsou tyto výtrysky tvořeny plyny bez kapalin; unikající plyny ovšem často vynesou do prostoru drobné prachové částice či kousky ledu. Výtrysky vodního ledu byly pozorovány v okolí jižního pólu Enceladu, naproti tomu výtrysky dusíku u Tritonu, měsíce Neptunu. V oblasti jižní polární čepičky Marsu byly pozorovány náznaky existence výtrysků oxidu uhličitého. V případě Marsu a Tritonu není výtrysk způsobován pravděpodobně geotermální energií, ale jejich vznik je vázán na ohřev povrchu tělesa Sluncem a skleníkový efekt.\n\nGejzíry jsou dočasné geologické útvary, které mají zpravidla životnost pouze několik tisíc let, než zaniknou. Existence gejzírů je obecně spojená se sopečnou aktivitou anebo s jejím dozníváním. Aby mohl gejzír vzniknout, musí být splněny čtyři (jiné zdroje uvádí pouze tři, ignorují roli vysrážených hornin) specifické geologické podmínky: přítomnost zdroje tepla, dlouhodobého zdroje vody, utěsnění trhlin gejzíritem, proudění vody a její akumulace.\n\nAby vznikl gejzír ve vulkanicky aktivní oblasti, musí se povrchová voda nashromážděná ze srážek, odtávajícího sněhu, řek či z jiných zdrojů dostat do kontaktu s magmatem. Popraskaná zemská kůra umožňuje pronikání povrchové vody do spodních částí či shromažďování podpovrchové vody do vhodných prostor, kde chladnější voda naráží na oblasti žhavého magmatu vystouplého blízko povrchu. Pronikání vody horninami může být velice pozvolný proces, který může zabrat i několik století. Jelikož vznik gejzírů vyžaduje podstatně vyšší teploty než je obvyklá v prvních kilometrech zemské kůry, je výskyt gejzírů spojen s vulkanicky aktivními místy.\n\nVětšina gejzírů má dva zdroje vody. První přináší do systému značné množství povrchové studené vody. Druhý je tvořen menším množstvím podzemní vařící vody ohřáté magmatem. Teplá a studená voda se spolu mísí v podzemním rezervoáru. Horká méně hustá voda má tendenci stoupat vzhůru konvekcí systémem trhlin a prasklin k povrchu (většina gejzírů je vázána na oblasti zlomů), kdežto studená hustší voda z povrchu se tlačí do spodních oblastí, až se celý systém naplní vodou. Magma a voda si vyměňují tepelnou energii, magma se nepatrně ochlazuje, kdežto voda je ohřívána. Protože je v hloubce vystavena okolnímu tlaku hornin a vodního sloupce nad místem ohřevu, bod varu je vyšší než u vody za atmosférického tlaku, tudíž se voda začne přehřívat.\nNa povrchu gejzíru je voda ochlazována atmosférou, ale malý přívodní kanál neumožňuje efektivní chlazení vody ve spodních oblastech kondukcí. Jelikož vystupující voda je prosycena křemičitany, hlavně v podobě gejzíritu (v podstatě oxid křemičitý), dochází k tomu, že se křemičitany postupně z vody vysrážejí, čímž vzniká izolační vrstva okolo vývodní praskliny zamezující úniku tlaku do okolních prostupných vrstev jako jsou písek či jiné porézní horniny. Když je voda zahřátá na kritickou teplotu, vystupující masa vody má dostatečnou energii k udržování potřebné teploty pro bod varu. Čím je blíže voda k povrchu, tím je menší omezující tlak, který na ni působí, čímž dochází ke snižování bodu varu. Jelikož je voda přehřátá, přechází okamžitě do plynného skupenství v podobě páry, která má značně větší objem (vodní pára zaujme až 1600krát větší objem než původní vodní masa), takže může vytlačit část vody do výšky. V jiných případech dojde k tomu, že váha vodního sloupce již není schopna udržet přehřátou vodu pod bodem varu, takže vznikne množství bublin, které vytlačí svrchní vodu na povrch v podobě erupce. Uvolněný plyn pak může snadno z gejzíru uniknout.\n\nVelký význam pro erupce gejzírů má přítomnost plynů rozpuštěných ve vodě, jako jsou nejhojnější oxid uhličitý, kyslík, oxid uhelnatý, vodík, metan, dusík, argon či sirovodík. Většina těchto plynů se řadí mezi sopečné plyny a jejich přítomnost ve vodě ovlivňuje hydrostatický tlak. Pokud voda obsahuje rozpuštěné plyny, její bod varu je nižší než v případě vody prosté plynů. Pokud je množství plynů vysoké, gejzíry mohou vzniknout i v oblastech, kde není teplota v zemské kůře dostatečně vysoká pro dosažení bodu varu za normálních podmínek.\n\nPro vznik gejzíru je důležité, aby se v podzemí nacházel vhodný rezervoár tvořený systémem puklin či puklinou, který by umožňoval akumulaci vody. I když každý gejzír je unikátní, dle průzkumu se zdá, že obecně lze rezervoáry rozdělit na šest hlavních typů podle tvaru rezervoáru. První typ je charakteristický úzkým rovným rezervoárem, který se směrem k vrcholu zužuje. Takovýto typ gejzíru zpravidla tryská v pravidelných intervalech a jeho erupce jsou dlouhé a vysoké. Příkladem je gejzír Old Faithful, který byl v roce 1992 prozkoumán kamerou spuštěnou do rezervoáru. Snímky ukázaly dutinu o velikosti automobilu, kde dochází k varu vody. Druhý typ je tvořen hlubokou rovnou a širokou trhlinou. Erupce je charakteristická hlasitým projevem a krátkým trváním. Typickým zástupcem je Round Geyser v oblasti Yellowstone. Třetí typ je podobný prvnímu typu, ale na povrchu se nachází okolo ústí bazén zaplněný vodou. Příkladem je Great Fountain. Čtvrtý, pátý a šestý typ jsou typické pro fontánové erupce gejzírů. Čtvrtý je tvořen rozvětvenou soustavou podzemních nádrží. Pátý rezervoárem, který je v hloubce širší, směrem k ústí se zužuje a pak opět rozšiřuje. Vzniká zúžení, které zabraňuje rychlému úniku přehřáté vody, což se projevuje v dlouhotrvající fontánovité erupci. Šestý typ je dlouhá rovná prasklina, která se v horní části výrazně rozšiřuje do povrchového bazénu.\n\nGejzír, podobně jako všechny ostatní horké prameny, je umožněn kontaktem podzemní vody se žhavým magmatem. Geotermálně zahřívaná voda vystupuje na povrch řadou prasklin a puklin v okolních horninách. Doba erupce je různá pro jednotlivé gejzíry, například islandský Strokkur tryská po dobu několika sekund každých pár minut, naopak Grand Geysir v USA tryská až 10 minut každých 8 až 12 hodin. Většina gejzírů na světě tryská v nepravidelných intervalech a jen menšina pravidelně.\n\nJak plyn vyvrhne do výšky část vodního sloupce, který transportoval vzhůru, dojde k tomu, že na chvíli poklesne tlak vodního sloupce na rezervoár vody, čímž dojde k poklesu bodu varu ve většině sloupce přehřáté vody, která se rychle přemění v páru. Pára začne hlasitě unikat ze sloupce na povrch, takže na povrch vytryskne směs vody a páry unikající z trhliny v podobě gejzíru. Erupce pokračuje tak dlouho, dokud není voda vytlačena ven. V některých případech po hlavní erupci s vodou následuje ještě série dalších erupcí, kdy z jícnu uniká pouze vodní pára, než opět dojde k naplnění soustavy trhlin vodou.\n\nPára může vypudit vodu vzhůru takovou silou, že vytryskne na zemi v podobě gejzíru. V případě, že síla páry není dost silná na vznik gejzíru, vznikají horké prameny, kde se voda soustavně vylévá na povrch. Když je pod povrchem žhavé magma, ale panuje zde nedostatek vody, dochází ke vzniku fumaroly. Jedná se o trhlinu v zemi, ze které vystupuje pouze vodní pára bez doprovodné erupce vody. Když se fumarola nachází v zavodněném prostředí, může vzniknout i bahenní sopka. V případě, že je přítomné magma, dostatek vody a geyseterit, ale praskliny nemají správný tvar, vzniká termální jezero či jiný menší útvar, kde nahromaděná teplá voda může volně unikat bez toho, aby se přehřála na kritickou teplotu.\nV některých případech mohou u ústí gejzíru vytvořit vysrážené minerály zátku, která zmenší otvor, kudy může voda s párou unikat. Vzniká útvar podobný trysce, což způsobuje, že je vyvrhovaný materiál tlačen do velké výšky. Tento druh ústí se někdy označuje jako „fontánový typ“ a je charakteristický hlasitou a intenzivní erupcí. Příkladem je Grand Geysir. Kolem trysky se často vytvoří menší kráter, který je během erupce či krátce po ní vyplněn vodou. Druhou možností je vznik kužele, ze kterého dochází k erupcím – tento typ se nazývá „sloupcový typ“. Příkladem je gejzír Old Faithful.\n\nJelikož voda často prochází okolní horninou zpravidla tvořenou ryolitem, je silně obohacena křemičitany, které se při výstupu do podmínek normálního atmosférického tlaku a poklesu teploty vysrážejí. Vyjma ryolitů se v okolí gejzírů vyskytují i více mafické horniny jako jsou andezity či bazalty.\nGejzíry zanikají samovolně či zásahem člověka. V přírodě je jejich zánik spojen s utlumením sopečné aktivity, či jejím ukončením. Případně nedostatek vody vede k oslabení mohutnosti výtrysků a přeměně gejzírů na jiné útvary. Specifickým ukončením gejzíru je vlivem zemětřesení, kdy se uzavře puklinový systém, kudy proudila voda, jako se tomu stalo například v roce 1959 v oblasti Hebgen Lake v americkém státě Montana poblíž Yellowstone. Následkem otřesů se na několik týdnů změnila frekvence a síla množství gejzírů, další zanikly.\n\nČlověk taktéž přispívá k zániku gejzírů, a to jak cíleným vandalským útokem, kdy poškodí ústí, tak i například stavbou geotermálních elektráren odvádějící teplo či narušující proudění podzemní vody a vedoucí k poklesu její hladiny.\n\nGejzíry mají často specifickou barvu, která je často způsobena organismy, které je obývají. Teplé okolí gejzírů (a dalších horkých oblastí) obývají termofilní prokaryotické organismy, tzn. bakterie a archebakterie (žádná známá eukaryota není schopna přežít teplotu přes 60 °C).\n\nV 60. letech 20. století, když se začaly zkoumat životní podmínky gejzírů, panoval názor, že žádný život nemůže přežít teplotu dosahující 73 °C, což je horní limit pro přežití sinic. Za této teploty by mělo docházet k rozpadu proteinů a deoxyribonukleové kyseliny (DNA). Optimální teplota pro termofilní bakterie byla tehdy stanovena ještě níže, a to na 55 °C. Nicméně pozorování ukázala, že některé formy života jsou schopné přežít i vyšší teploty a že některým dokonce vyhovují teploty přesahující teplotu varu vody. V současnosti je známo mnoho druhů bakterií, které tyto podmínky vyhledávají (tzv. hypertermofilové). Termofilní organismy preferují teploty od 50 do 70 °C, někteří hypertermofilní se množí nejlépe v rozmezí teplot 80 až 110 °C. Obsahují tepelně stabilní enzymy, které umožňují aktivitu i při vysokých teplotách, čehož bylo využito například v medicíně a biotechnologiích. V praxi se ujaly například termostabilní amylázy (při zpracovávání škrobu), jiné enzymy se využívají k výrobě aminokyselin či k úpravě ropy. Objev života v tak nehostinných podmínkách mimoto rozšířil lidské úvahy o možnosti existence mimozemského života o další potenciálně obyvatelné zóny.\n\nPravděpodobně nejstarší známý aktivní gejzír na světě je gejzír Castle, který se nachází poblíž gejzíru Old Faithful. Tvar jeho kužele připomínal lidem hrad, což mu dalo i jméno (\"\" znamená anglicky hrad). Velikost kužele naznačuje, že by mohl být starý 5000 až 40 000 let.\n\nGejzíry jsou vzácné a soustřeďují se do pěti hlavních oblastí na zemském povrchu.\n\nYellowstone je největší lokalita s výskytem gejzírů na světě, kde se nachází tisíce horkých pramenů a asi 300 až 500 gejzírů, což odpovídá přibližně polovině gejzírů v pěti hlavních oblastech na světě. Většina z nich se nachází v americkém státě Wyoming, malá část pak ve státech Montana a Idaho. Nachází se zde i nejvyšší známý gejzír Steamboat Geyser v Norris Geyser Basin, který za posledních 20 let vytryskl přibližně desetkrát. Známé gejzíry Old Faithful, Beehive Geyser, Giantess Geyser, Lion Geyser, Plume Geyser, Aurum Geyser, Castle Geyser, Sawmill Geyser, Grand Geyser, Oblong Geyser, Giant Geyser, Daisy Geyser, Grotto Geyser, Fan & Mortar Geysers nebo Riverside Geyser se nacházejí v oblasti Upper Geyser Basin, obsahující téměř 180 gejzírů.\n\nÚdolí gejzírů v Rusku se nachází na poloostrově Kamčatka, jedná se o jediné pole gejzírů na území Eurasie a druhé největší gejzírové pole na světě. Bylo objeveno v roce 1941 sovětskou geoložkou Taťánou Ustinovovou. V oblasti se nachází množství teplých pramenů a přibližně 200 gejzírů, které jsou zásobovány aktivním vulkanismem v okolí. Většina místních gejzírů vyvrhuje vodu s párou pod ostrým úhlem, nikoliv kolmo, a pouze několik gejzírů má kolem ústí kužel z vysrážených hornin, který je běžný u ostatních lokalit na světě. 3. června 2007 došlo v oblasti k masivnímu sesuvu bahna, ledu a kamení do dvou třetin údolí. Vlivem přehrazení údolí nánosy zde vzniklo termální jezero. O několik dní později hladina jezera poklesla, takže se nad hladinu dostaly některé zaplavené gejzíry. Sesuv nepohřbil největší gejzír v oblasti zvaný Velikan, který je podle pozorování v současnosti aktivní.\n\nOblast El Tatio se nachází ve vysokohorských údolích And, která jsou obklopena řadou aktivních chilských vulkánů. Nachází se zde okolo 80 aktivních gejzírů, a jedná se tak o největší gejzírové pole na jižní polokouli poté, co bylo množství gejzírů zničeno na Novém Zélandu vlivem člověka, a o třetí největší pole na světě. Společným znakem gejzírů v této oblasti je nízká výška erupcí, která dosahuje maxima pouze okolo 6 metrů nad povrch, ale vodní pára vytváří útvary až 20 metrů vysoké. Průměrná výška erupcí je pouze 0,75 m.\n\nTaupo Volcanic Zone na Novém Zélandu se nachází na severním ostrově a jedná se o oblast, která je 350 km dlouhá a 50 km široká, jelikož se táhne nad subdukční zónou dvou zemských litosférických desek, subdukující se Pacifické a Australské desky. Na jihozápadě je oblast ohraničena horou Ruapehu a na severovýchodě pak podvodní sopkou Whakatane. Velké množství gejzírů bylo v oblasti zničeno využíváním geotermální energie a vybudováním vodní nádrže, ale i přes to se v oblasti ještě nachází několik desítek gejzírů. Na začátku 20. století se zde nacházel největší známý gejzír všech dob nazvaný Waimangu Geyser, který začal pravidelně tryskat v roce 1900. Fungoval po čtyři roky, kdy sesuv svahu změnil hladinu podzemní vody, což vedlo k jeho zániku. Výtrysky gejzíru Waimangu dosahovaly obyčejně výšky okolo 160 m, ale některé supervýtrysky vyvrhly vodu až do výšky 460 m. Moderní výzkumy oblasti naznačují, že zemská kůra je v oblasti pouze 5 km mocná a že se pod ní nachází magmatické těleso 50 km široké a 160 km dlouhé.\n\nNa Islandu se nachází některé z největších gejzírů na světě. Gejzíry a horké prameny se nacházejí rozesety po celém ostrově, ale velká část z nich je umístěna v oblasti Haukadalur. V této části Islandu je i Geysir, který tryská již od 14. století a který dal pojmenování všem gejzírům na světě. V roce 1896 se před zemětřesením gejzír odmlčel, ale po otřesech začal opět vyvrhovat vodu a páru několikrát za den. V roce 1916 ale všechny erupce gejzíru ustaly. V průběhu 20. století se gejzír aktivoval a deaktivoval v závislosti na zemětřeseních. Zemětřesení z roku 2000 opět Geysir aktivovalo, ale od té doby vyvrhuje materiál nepravidelně a nepředvídatelně. Poblíž se nachází gejzír Strokkur, který tryská každých 5 až 8 minut v průměru do výšky 30 m.\n\nDříve se nacházela dvě další gejzírová pole v Nevadě, a to Beowawe a Steamboat Springs, ale byla zničena výstavbou geotermální elektrárny. Výstavba vrtů potřebných pro chod elektrárny způsobila snížení teploty a pokles hladiny podzemní vody, což vedlo k zániku gejzírů. Dvě třetiny gejzírů v Orakei Korako v Japonsku byly zaplaveny během budování přehrady pro vodní elektrárnu Ohakuri v roce 1961. Oblast Wairakei na Novém Zélandu byla zničena v roce 1958 taktéž výstavbou geotermální elektrárny. Další novozélandské oblasti byly také zničeny. Oblast Taupo Spa doplatila na pokles hladiny vody v řece Waikato v 50. letech 20. století a oblast Rotomahana byla zničena během erupce sopky Mount Tarawera v roce 1886.\n\nVe světě se nachází i množství gejzírů, které vznikají jinými procesy než ohříváním vody o magma v zemské kůře, takže voda není pak na povrch vytlačována expanzí vodní páry. I když z přísně geologického pohledu se nejedná o pravé gejzíry, je pro ně často pojmenování gejzír používáno. V rozšířeném použití slovo gejzír označuje jev, kdy voda tryská pod tlakem přerušovaně na povrch.\nNa mnoha místech na světě, kde je dostatečný geotermální gradient pro ohřev vody, byly uměle vytvořeny vrty, aby fungovaly jako gejzíry. Systém trhlin, kudy proudí voda, je sice uměle vytvořen, ale bývá zpravidla zásobován přírodními zdroji vody. Příkladem je gejzír Little Old Faithful v Calistoze v Kalifornii. Jak uvádí John Rinehart ve své knize \"Guide to Geyser Gazing\" (1976, strana 49), vznikl náhodou, když se lidé snažili najít vodu a vyhloubit studnu. Přitom navrtali systém starého gejzíru.\n\nNa světě se nachází i gejzíry, které nevyvrhují vařící vodu, ale vodu studenou. Místo vodní páry jsou takovéto gejzíry řízeny nashromážděným oxidem uhličitým, který se v podzemí nahromadí vlivem průchodnosti propustnými vrstvami. Směs vody a oxidu uhličitého pak uniká z podzemí jen v oblastech, kde je nějak narušena kůra (zlomy, praskliny, vrty atd.). Když je natlakované místo nashromáždění CO proraženo, začne CO unikat na povrch a vynášet okolní materiál, v tomto případě vodu. Molekuly CO jsou za normálního stavu rozpuštěny jako malé bublinky ve vodě, když ale dojde k poklesu tlaku, začnou zvětšovat svůj objem, což vede k vytlačení vody do výšky. Studený gejzír je velmi podobný horkým gejzírům, voda je často jen více bílá a zpěněná. Mezi nejznámější studené gejzíry patří Crystal Geyser nedaleko Green River v Utahu. Dva studené gejzíry se vyskytují v Německu, jsou to Brubbel a Andernach, v lázeňském areálu Herľany-Rankovce na východním Slovensku se nachází Herlianský gejzír.\n\nNa některých místech chrlí teplá voda na povrch v podstatě neustále, takže zde není potřebná doba klidu, kdy dochází k naplnění podzemních puklin vodou. V těchto případech se označení gejzír nepoužívá.\n\nGejzíry jsou na světě využívány pro výrobu elektrické energie, tepla a jako turistická atrakce. Například islandské gejzíry patří mezi nejvíce turisticky navštěvované lokality s gejzíry na světě. Již od 20. let 20. století byla teplá voda vystřikující z gejzírů používána pro vytápění skleníků a pro pěstování rostlin, které by jinak na Islandu nemohly růst kvůli chladnému nehostinnému klimatu. Pára a teplá voda byla taktéž používána pro vyhřívání islandských domácností, a to již od roku 1943. V roce 1979 americké ministerstvo pro energetiku (DOE) podporovalo rozvoj využití geotermální energie v oblasti \"Geysers-Calistoga Known Geothermal Resource Area\" poblíž Calistogy v Kalifornii pomocí vědeckých výzkumů v rámci \"Geothermal Loan Guarantee Program\".\n\nNejvětší ekonomický přínos z gejzírů pramení v turismu. Například v roce 2007 zavítalo na Island přibližně 550 000 turistů z nichž 75,4 % navštívilo oblast Haukadalur, kde se nachází gejzíry Strokkur a The Great Geysir.\n\nNa několika tělesech ve sluneční soustavě byly pozorovány (či se věří, že jsou pozorovány) výtrysky materiálu, pro které se začalo používat označení gejzíry. Tyto výtrysky jsou ale na rozdíl od pozemských gejzírů tvořeny hlavně plyny s pevnými částicemi, které plyny během svého výstupu vynesly nad povrch. Pozorované mimozemské gejzíry neobsahují vodu během své erupce. Výtrysky podobné gejzírům jsou složeny převážně ze zmrzlé vodní páry společně s částicemi ledu a malého množství dalších látek jako je oxid uhličitý, dusík, čpavek, uhlovodíky a křemičitany. Takovéto gejzíry byly pozorovány například v oblasti tzv. Tygřích drápů na Saturnově měsíci Enceladu během oběhu sondy Cassini. Přesný mechanismus vzniku není v současnosti plně prozkoumán, ale věří se, že je spojen se slapovými procesy generujícími teplo způsobované orbitální rezonancí s měsícem Dione. Předpokládá se, že výtrysky materiálu z Enceladu by mohly být zodpovědné za vznik Saturnova prstence E.\n\nVelkým překvapením průletu americké planetární sondy Voyager 2 okolo Neptunu v roce 1989 bylo objevení výtrysků podobných gejzírům na Neptunově měsíci Tritonu. Astronomové pozorovali výtrysk materiálu do výšky přibližně 8 km nad povrch měsíce a ukládání vyvrženého materiálu až 150 km od místa výtrysku. Materiál tvoří převážně špatně pozorovatelný dusík společně s prachovými částicemi. Všechny Tritonovy gejzíry byly pozorovány v oblasti subsolárního bodu, což napovídá, že potřebné teplo je dodávané Sluncem. Předpokládá se, že povrch Tritonu tvoří poloprůsvitná vrstva zmrzlého dusíku, pod kterou se nachází vrstva tmavšího materiálu, což způsobuje podobný jev jako skleníkový efekt na Zemi. Tmavá vrstva pohlcuje účinněji sluneční záření, zahřívá se a akumulované teplo pak ohřívá zmrzlý dusík, který se vypařuje. Vypařováním narůstá tlak pod zmrzlou vrstvou až dojde k jejímu prolomení a výtrysku materiálu na povrch. Snímky sondy Voyger 2 ukázaly množství oblastí s tmavým materiálem v oblasti gejzírů na jižní polokouli měsíce.\n\nPředpokládá se, že podobné procesy jako u Tritonu probíhají i na jižní polární čepičce Marsu během každého jara. Zatím se nepovedlo tyto erupce na Marsu přímo pozorovat, ale v oblasti se nachází značné množství nepřímých důkazů jejich existence jako tmavé skvrny a světlejší oblasti v suchém ledu. Tmavší oblasti jsou tvořeny pískem a prachem, který byl vyvržen erupcí gejzíru.\n\n\n\n"}
{"id": "99920", "url": "https://cs.wikipedia.org/wiki?curid=99920", "title": "Tritikále", "text": "Tritikále\n\nTritikále (x \"Triticosecale\", syn. x \"Triticale\") je hybridní obilnina, která vznikla křížením žita a pšenice. Odtud její český název „žitovec“. Jeho hlavními pěstiteli jsou USA, Evropa a Austrálie. Vyznačuje se velkými klasy.\n\nPůvodní mateřskou rostlinou je pšenice a otcovskou žito. Rodové označení \"Triticosecale\" je složeninou latinského označení pšenice (\"Triticum\") a žita (\"Secale\"). Odrůdy mají geneticky fixovaný vysoký výnosový potenciál, jsou tolerantnější k horším pěstitelským podmínkám než pšenice a mají dobrý zdravotní stav. V Česku jsou pěstovány ozimé odrůdy, existují i jarní formy.\n"}
{"id": "99923", "url": "https://cs.wikipedia.org/wiki?curid=99923", "title": "Říkadlo", "text": "Říkadlo\n\nŘíkadlo je žánr lidové slovesnosti. Jde o krátká většinou dětská rčení založená na jedné straně na rytmickém textu a na potlačení sémantiky (říkadla poskytují příjemný rytmický zvuk, často nedávají žádný smysl a obsahují slova, která nic neznamenají), na druhé straně vycházející ze záměrné hry s významy slov a z toho plynoucí komiky.\n\nŘíkadla mají v dětském životě nejrůznější funkce:\n"}
{"id": "99925", "url": "https://cs.wikipedia.org/wiki?curid=99925", "title": ".coop", "text": ".coop\n\n.coop je internetová generická doména nejvyššího řádu pro družstva a družstevní sdružení...\n\nV zprávě Summit Strategies International kterou vypracovala pro ICANN vyplývá, že registrátoři a sponsoři domény porušují nadefinovaná kritéria pro vznik domény. Díky tomu existují stránky pod .coop které nemají nic společného s družstevními organizacemi. Stejné zjištění se týká i domén .museum a .aero.\n\n"}
{"id": "99926", "url": "https://cs.wikipedia.org/wiki?curid=99926", "title": "Closer (album, Joy Division)", "text": "Closer (album, Joy Division)\n\nCloser (Blíže) je druhé a zároveň poslední studiové album skupiny Joy Division, vydané v roce 1980. Stejně jako předchozí album Unknown Pleasures ho produkoval Martin Hannett. Nahráno bylo v londýnském studiu Britannia Row Studios a oproti Unknown Pleasures má ještě více ponurou atmosféru, podpořenou syntezátory a zvukovými efekty.\n\nNa britském albovém žebříčku se umístilo na 6. místě a podle žebříčku časopisu Rolling Stone z roku 2003 jde o 157 nejlepší album všech dob.\n\n\n"}
{"id": "99929", "url": "https://cs.wikipedia.org/wiki?curid=99929", "title": "Nazaret", "text": "Nazaret\n\nNazaret (hebrejsky , \"Nacrat\" nebo \"Naceret\", arabsky , \"an-Násira\", v oficiálním přepisu do angličtiny Nazareth) je město v Severním distriktu v Izraeli.\n\nLeží v historickém regionu Dolní Galilea a je také hlavním městem izraelského Severního distriktu. Nazaret se nachází v nadmořské výšce 300 metrů, ve vzdálenosti 25 km od Galilejského jezera a 9 km od hory Tábor, ve zvlněné krajině pohoří Harej Nacrat (\"Nazaretské hory\"), které jižně od města vystupují prudkým terénním zlomem z rovinatého Jizre'elského údolí, respektive z údolí Bik'at Ksulot, které je jeho pokračováním. Tento terénní zlom s převýšením několika set metrů vrcholí jižně od Nazaretu horami Har Kidumim a Har Ksulot. Prostor samotného města je potom lemován ze západu, severu a východu dalšími dílčími vrcholky Giv'at Jif'a, Har Cameret, Har Avihu, Har Nadav a Har Jona. Tyto vyvýšeniny jsou vesměs stavebně využity pro zástavbu Nazaretu a přilehlých měst v jeho aglomeraci a jsou odlesněny. Vodopisně je prostor města členěn několika podružnými sezónními toky. Jde o vádí Nachal Mizra a Nachal Tavor. Na severním okraji aglomerace začíná vádí Nachal Cipori.\n\nOkolo Nazaretu se v průběhu 20. století vytvořila rozsáhlá aglomerace, sestávající z několika administrativně samostatných měst. Kromě vlastního Nazaretu jsou to na západě Jafa an-Naserija, na severu Rejne, Mašhad a Kafr Kana, na severovýchodě Nazaret Ilit a Ejn Mahil. Toto je vnitřní, územně zcela souvislý prstenec aglomerace. K němu se na vnějším okraji pojí další satelitní města. Na jihozápadě je to Migdal ha-Emek, za západě Ilut, na jihu Iksal. Celá aglomerace je prostoupena dálkových silnic. Od západu sem přichází dálnice číslo 79, od jihozápadu dálnice číslo 75, od jihu pak dálnice číslo 60.\n\nMěsto je významným křesťanským poutním místem. Podle Nového zákona tu došlo ke Zvěstování Panny Marie a Ježíš Kristus zde ve svém mládí žil.\n\nArcheologické výzkumy prokázaly, že v tomto místě existovaly lidské osady již před 9 000 lety. Starý zákon, Talmud či ostatní relevantní historické spisy se však o městě nezmiňují. Nazaret není obsažen ani v seznamu 45 galilejských měst od Flavia Josefa. Postavení města v rámci Galileje i celé Judeje bylo tehdy nevýznamné. Někteří historikové dokonce tvrdí, že z důvodů neexistujících písemných zmínek Nazaret neexistoval až do 1. století n. l., jiní zase, že Nazaret patřil pod jiné město.\nPodle Nového zákona byl Nazaret domovem Josefa s Marií a místem, kde archanděl Gabriel oznámil Marii, že porodí Ježíše. Zde také podle Nového zákona Ježíš prožil dětství a mládí. Počet obyvatel Nazaretu za Kristových dob je v současnosti neznámý, odhady se pohybují od 480 do 2 000 obyvatel.\n\nPrvní nebiblickou zmínku učinil až okolo roku 200 n. l. Sextus Julius Africanus (citovaný v Eusebiově díle \"Církevní dějiny\"), který poukázal na judskou vesnici \"„Nazara“\".\n\nV roce 637 dobyli Palestinu muslimové. Snaha o eliminaci muslimské kontroly nad Svatou Zemí vyústila o čtyři století později v první křížovou výpravu. Roku 1099 dobyl Galileu normanský rytíř Tankred a z Nazaretu učinil její hlavní město. Po Saladinově vítězství v Bitvě u Hattínu v roce 1187 se město znovu dostalo pod nadvládu muslimů, která byla v rozmezí let 1229 – 1263 přerušena v důsledku šesté křížové výpravy. V roce 1263 však město dobyl sultán Bajbars a nařídil zničení všech křesťanských budov a vyhnání křesťanského obyvatelstva, které se do města mohlo vrátit až v roce 1620.\n\nV plánu OSN na rozdělení Palestiny z roku 1947 měl být Nazaret začleněn do severní části navrhovaného arabského státu. Ve válce za nezávislost nejprve arabská vojska vstoupila na území budoucího Izraele, Nazaret kapituloval po izraelském protiútoku 16. července 1948. Ben Dunkelman, velitel 7. brigády, dostal rozkaz k vysídlení arabského obyvatelstva Nazaretu, rozkazu ale neuposlechl. Na rozdíl od ostatních měst tedy v Nazaretu zůstalo původní nežidovské obyvatelstvo. Většina obyvatel byli arabští křesťané, po přílivu muslimských uprchlíků z okolních měst a vesnic začali ve městě převažovat muslimové.\n\nV Nazaretu se nachází množství křesťanských poutních míst, mimo jiné:\n\nNazaret je dnes jedno z nejvýznamnějších center izraelských Arabů. Staré město se skládá především z úzkých uliček, nachází se zde také arabský trh. V bezprostřední blízkosti baziliky Zvěstování se plánovala stavba velké mešity, což mělo za následek kritiku z křesťanských kruhů včetně papeže Jana Pavla II. Plánování mešity se oficiálně zastavilo v roce 2002.\n\nPodle údajů z roku 2009 tvořili naprostou většinu obyvatel izraelští Arabové - cca 71 900 osob. Jde o velkou obec městského typu s dlouhodobě rostoucí populací. K 31. prosinci 2015 zde žilo 75 700 lidí. Obývají ho z 35-40 % arabští křesťané a z 60-65 % arabští muslimové. Židovské osídlení má sousední město Nazaret Ilit. Město je centrem širší aglomerace, jejíž populace dosahuje cca 200 000.\n\n\"* údaje za rok 2001 a od roku 2010 zaokrouhleny na stovky\"\n\n\n"}
{"id": "99932", "url": "https://cs.wikipedia.org/wiki?curid=99932", "title": "Břevnov", "text": "Břevnov\n\nBřevnov () je městská čtvrť a katastrální území Prahy, náležející téměř celé k městské části Praha 6, ale nepatrnou částí (krátký úsek ulice Spiritka u stejnojmenné usedlosti) zasahující i do městské části Praha 5. Břevnov sousedí s následujícími pražskými katastrálními územími: na severozápadě s Libocí, na severu s Veleslavínem, na severovýchodě se Střešovicemi, na východě s Hradčany, na jihu se Smíchovem a Motolem a na západě s Řepy a Ruzyní.\n\nNa území Břevnova pramení potok Brusnice. Část Břevnova je právě tímto potokem zformována a Brusnici vděčí Břevnov za svůj poměrně členitý reliéf. Nejnižší nadmořská výška Břevnova je v místě, kde Brusnice opouští území Břevnova. Naopak nejvyšším místem Břevnova je Malý Břevnov s nadmořskou výškou přibližně 383 m. V současné době je v Břevnově evidováno 148 ulic.\n47,2 % obyvatel je mužů, 52,8 % žen. 89,5 % obyvatel je starší 15 let.\n\nBřevnov je prvně zmiňován již v 10. století. Nejvýznamnější historickou budovou a centrem vzdělanosti je Břevnovský klášter. 27. dubna roku 1907 pak byl Františkem Josefem I. povýšen na město, podle legendy omylem. Samostatným městem zůstal do konce roku 1921, poté se stal součástí hlavního města. Spolu s Libocí a Střešovicemi tvořil tehdejší Prahu XVIII.\n\nBěhem druhé poloviny 20. století utrpěl Břevnov několik urbanistických a architektonických šoků. Jedním z nich byla výstavba ulice Pionýrů (dnes Patočkovy) v 50. letech, která jednak rozdělila Břevnov na dvě prakticky oddělené části a jednak došlo díky výstavbě této dopravní tepny ke zbourání vnější obvodové zdi kláštera a několika dalších staveb v areálu kláštera. Takto zmizela původní vstupní brána do areálu, pivovar, ovčín a rovněž byl výrazně zmenšen Pivovarský rybník. Patočkova ulice je dnes jednou z hlavních příjezdových cest do Prahy a v tomto směru zcela nahradila původní historickou trasu, která zhruba kopíruje Bělohorskou ulici.\n\nBěhem 70. let došlo k výstavbě obytného panelového sídliště v těsné blízkosti kláštera, na místě původní obce Břevnov. Z původní zástavby zbylo jen několik domů v blízkosti areálu kláštera a kaplička na místě někdejší návsi. Protože na výstavbě sídliště se podíleli vězňové a mnohé z nově postavených bytů byly určeny pro rodiny pracovníků ministerstva vnitra, bylo často hanlivě přezdíváno jako sídliště „Obušek“, častěji „Na pendreku“.\n\nKromě břevnovského kláštera nalezneme na území Břevnova i další pozoruhodné stavby nebo komplexy staveb. V severozápadním výběžku Břevnova se nachází budova Ústavu makromolekulární chemie Akademie věd ČR postavená v letech 1960–1964 podle projektu Karla Pragera. Legendou tohoto ústavu se stal jeho bývalý ředitel Otto Wichterle, jemuž je věnován pomník před budovou.\n\nZa povšimnutí stojí větší množství bývalých hospodářských usedlostí, z nichž už dnes žádná neslouží svému původnímu účelu nebo se z nich dochovalo pouze torzo. Mezi nejznámější patří Ladronka. Dnes je tento nově rekonstruovaný objekt částečně přístupný veřejnosti. Dalšími jsou například Kajetánka, Šleiferka, Spiritka, Petynka, Hybšmanka, Kneislovka, Tejnka nebo Liborka.\n\nDíky historickým souvislostem vešel ve známost hostinec U Kaštanu, kde byla roku 1878 založena Českoslovanská sociálně demokratická strana. Dnes je díky rozšířené Bělohorské třídě budova hostince asi o třetinu zmenšena a kromě pohostinství je v ní kulturní centrum Kaštan provozované Unijazzem.\n\nOsobitou stavbou je Hotel Pyramida na Dlabačově, původně Dům rekreace ROH, postavený v letech 1980–1985 podle projektu Nedy a Miloslava Cajthamlových.\n\nZ ptačí perspektivy a na mapách jsou jistě nepřehlédnutelné Strahovské stadiony, za zmínku stojí Stadion Evžena Rošického a zejména Velký strahovský stadion. V blízkosti Břevnovského kláštera se nachází plochodrážní stadion Markéta, na kterém se pořádají i mezinárodní motocyklové závody. Mezi největší komplexy na katastrálním území Břevnova patří Ústřední vojenská nemocnice, známá také jako „Střešovická nemocnice“. Její stavba byla započata v roce 1936 a probíhala s přestávkami prakticky během celého 20. století. Atmosféru Břevnova minulých století si z velké části uchoval Břevnovský hřbitov v sousedství kláštera. Pohřbeni jsou zde mimo jiné Karel Kryl, Jan Patočka a Jan Anastáz Opasek.\n\nÚzemím Břevnova prochází směrem od východu na západ poutní cesta z pražské Lorety do kláštera v Hájku. Cesta byla lemována dvaceti kapličkami z let 1720–1726. Dodnes se dochovalo dvanáct z těchto kaplí, pět z nich stojí na území Břevnova. V posledních dvou dekádách jsou dochované kaple postupně opravovány.\n\nV roce 2004 byla u autobusové zastávky Břevnovská postavena kovová lávka pro pěší přes Patočkovu ulici podle návrhu architekta Marka Housky.\n\n\nNa území Břevnova se nachází stanice metra A Petřiny. Dalšími stanicemi metra, které mají význam pro obsluhu Břevnova, jsou Hradčanská, Malostranská a Dejvická na lince A.\n\nV Břevnově jezdí tramvajové linky 1, 2, 22, 23, 25, 96 a 97. Hlavní trasy tramvají vedou ulicemi Na Petřinách (konečná zastávka Sídliště Petřiny, linky 1, 2 a 96) a Bělohorská (konečné zastávky Královka, Vypich, Bílá Hora, linky 22, 23, 25 a 97). Hlavními ulicemi jsou Patočkova, Bělohorská a Na Petřinách.\n\n\n\n"}
{"id": "99933", "url": "https://cs.wikipedia.org/wiki?curid=99933", "title": "Tobias Linderoth", "text": "Tobias Linderoth\n\nTobias Linderoth (* 21. dubna 1979 Marseille) je švédský fotbalový záložník, který působil v dánském klubu FC Kodaň. Jeho funkce v národním dresu je více defenzivní, je znám pro svou efektivní a atraktivní hru. Reprezentační debut měl v listopadu 1999 v zápase proti Jihoafrické republice. \n\n"}
{"id": "99936", "url": "https://cs.wikipedia.org/wiki?curid=99936", "title": "Čirok dvoubarevný", "text": "Čirok dvoubarevný\n\nČirok dvoubarevný (\"Sorghum bicolor\"; syn. \"Sorghum vulgare\") je nejrozšířenější druh čiroku pěstovaný celosvětově. Tento čirok se dělí na čtyři významné variety:\n\n\nJe pěstován pro zrno, ze kterého se vyrábí mouka. Řadí se k tzv. „malozrným obilninám“. Podle tvaru květenství a zrna se rozlišuje pět skupin. Všechny pochází z Afriky. Patří sem:\n\n\nPěstuje se v subtropech jako zdroj sacharidů (zejména monosacharidů), ze kterých se vyrábí cukr. Tyto sacharidy se získávají ze stébel. Zbylá biomasa se zkrmuje zvířatům.\n\nČirok technický, někdy též nazývaný „metlový“, se pěstuje zejména pro pevné laty, ze kterých se vyrábějí košťata a kartáče. Zrno se používá ke krmným účelům jako vedlejší produkt.\n\nTzv. súdánská tráva. Pěstuje se hlavně v Africe, kde se využívá jako krmivo pro zvířata (zelená píce).\n"}
{"id": "99944", "url": "https://cs.wikipedia.org/wiki?curid=99944", "title": "Niclas Alexandersson", "text": "Niclas Alexandersson\n\nNiclas Alexandersson (* 29. prosince 1971 Vessingebro) je švédský bývalý fotbalový záložník a reprezentant.\n\nDebut v A-týmu Švédska absolvoval v roce 1993 v zápase proti Rakousku. Mistrovství světa v Německu bylo už jeho čtvrtým mistrovstvím světa, kterého se zúčastnil. Hrál i na Olympijských hrách v Barceloně v roce 1992 a na fotbalovém mistrovství světa juniorů v roce 1991.\n"}
{"id": "99947", "url": "https://cs.wikipedia.org/wiki?curid=99947", "title": "Fly (gejzír)", "text": "Fly (gejzír)\n\nGejzír Fly je gejzír v Severní Americe, který se nachází na vysoké plošině sousedící s pouští Black Rock Desert v severozápadní části Nevady v USA. Gejzír tryská vodu nepřetržitě a nemá tedy frekvenci výtrysků.\n\nGejzír je charakteristický trojitým vrcholem, ze kterého ve všech třech vrcholech tryská voda. Okolí vrcholů je obklopeno jezírky horké vody bohaté uhličitanem vápenatým. Voda je držena v jezírkách, která jsou kaskádovitě seřazena a oddělena od sebe tzv. travertinovými hrázemi. Některá jezera jsou již dnes natolik chladná, že umožňují návštěvníkům se vykoupat.\n\nVznik trojitého vrcholu je spojen s působením delší časové jednotky a srážlivosti minerálů na změně tepelně-tlakých podmínek.\n\nGejzír Fly byl vytvořen v roce 1964 v důsledku vrtu zkoumajícího možnost využití geotermální energie. V roce 1917 byl podobně vytvořen jiný gejzír blízko toho nynějšího, který také vytvořil vysoký travertinový vrcholek, ten ale přestal stříkat vodu, jakmile byl navrtán gejzír Fly.\n\nGejzír leží v nadmořské výšce 1 230 metrů nad mořem a dešťové srážky v okolí dosahují pouze 300 mm ročně. I přes malý souhrn srážek je ale dešťová voda v oblasti spolu se stékající vodou z hor schopna zásobovat zdejší akviferu.\n\nGejzír se nachází na soukromém ranči a není veřejně přístupný.\n"}
{"id": "99948", "url": "https://cs.wikipedia.org/wiki?curid=99948", "title": "Aerobní stupeň", "text": "Aerobní stupeň\n\nAerobní stupeň je jeden ze dvou stupňů biologického stupně čištění odpadních vod. Důležitými komponenty tohoto stupně jsou aktivovaný kal a přítomnost kyslíku (odtud označení „aerobní“). V tomto stupni odbourávají mikroorganizmy rozpuštěné organické látky. Podle typu použité technologie trvá čtyři a více hodin.\n"}
{"id": "99949", "url": "https://cs.wikipedia.org/wiki?curid=99949", "title": "Anders Svensson", "text": "Anders Svensson\n\nAnders Gunnar Svensson (* 17. července 1976 v Göteborgu) je švédský fotbalový záložník působící v klubu IF Elfsborg. Svensson je jedním z nejzkušenějších švédských fotbalistů, kteří hrají v reprezentaci. V národním týmu debutoval v roce 1999 v zápase proti Jihoafrické republice. Ačkoli není moc vysoký, je považován za tvůrce hry ve švédském týmu. Zúčastnil se už Mistrovství světa v roce 2002 i Mistrovství Evropy v roce 2004.\n\n10. září 2013 odehrál své 144. utkání v dresu švédského národního týmu a překonal tak rekord Thomase Ravelliho (šlo o kvalifikační zápas na MS 2014 proti domácímu Kazachstánu, který Švédové vyhráli 1:0).\n\nIF Elsborg\n"}
{"id": "99951", "url": "https://cs.wikipedia.org/wiki?curid=99951", "title": "Aktivovaný kal", "text": "Aktivovaný kal\n\nAktivovaný kal je suspendovaná směs vločkotvorných, vláknitých a volných mikroorganizmů v odpadní vodě a dalších pevných organických a anorganických látek, která vzniká při biochemickém aktivačním procesu čištění odpadních vod. Typická sušina aktivovaného kalu v aktivaci je v rozmezí 2 - 10 g/l . Vločky aktivovaného kalu obvykle mají schopnost sedimentovat, zvýšená přítomnost vláknitých bakterií tuto sedimentaci zpomaluje a narušuje.\n\nBiologické složení aktivovaného kalu:\nPoprvé byl aktivovaný kal použit při čištění odpadních vod v Manchesteru roku 1913.\n\nAktivovaný kal se dělí na:\n\n"}
{"id": "99955", "url": "https://cs.wikipedia.org/wiki?curid=99955", "title": "Zlatan Ibrahimović", "text": "Zlatan Ibrahimović\n\nZlatan Ibrahimović (* 3. října 1981 Malmö) je švédský fotbalový útočník a bývalý reprezentant bosensko-chorvatského původu. Narodil se v Malmö, kde také vyrostl a začal svou fotbalovou kariéru.\n\nJe považován za jednoho z nejsilnějších a nejúplnějších hráčů na světě a také je jedním z nejlépe střílecí útočníků v fotbalové historie. Účastnil se dvou MS (2002 a 2006) a čtyř ME (2004, 2008, 2012a 2016). Během své kariéry vyhrál jedenáct titulů ve čtyřech různých evropských ligách a osmnáct domácích pohárů v pěti různých evropských pohárů. V Evropských pohárech získal titul v EL v sezoně 2016/17. Dále byl členem vítězné sestavy na Mistrovství světa klubů (2009) a v Evropském superpoháru (2009).\n\nNa individuální úrovni byl opakovaně nominován na cenu Fotbalista roku (FIFA) / Zlatý míč FIFA (6 krát), Cena UEFA fotbalista roku (2), Zlatý míč / Zlatý míč FIFA (11), a získal ocenění Golden Foot v roce 2012 a také ocenění Ference Puskáse v roce 2013 . Na domácí scéně byl při vyhlašování o Švédského fotbalistu roku vítězem 11 krát.\n\nV roce 1995, ve věku 13 let, byl zakoupen jeho rodným městem Malmö. Dne 19. září 1999 debutoval ve Švédské lize proti Halmstads BK. První branku vstřelil 30. října téhož roku do sítě klubu Västra Frölunda IF. V následující sezóně hrál ve druhé lize. Po roce se vrátily do první ligy. Než přestoupil do Nizozemského klubu AFC Ajax sehrál dohromady za Švédský klub 46 zápasů v nichž vstřelil 17 branek.\n\nV roce 2001 byl koupen za 7,8 milionů Euro, což byl nejdražší nákup v historii klubu. První utkání sehrál 8. srpna 2001 v 3. předkole LM proti Celtic FC (1-3). Nizozemským klubem získává za 3 sezony dva tituly (2001/02 a 2003/04) jeden domácí pohár (2001/02) a jeden superpohár (Johan Cruijff Schaal 2002). V LM se nejdál dostal do čtvrtfinále v sezoně 2002/03. Dohromady sehrál 110 zápasů a vstřelil 48 branek.\n\nItalský klub jej v létě 2004 koupil za 16 milionů Euro. Byl okamžitě dán do základní sestavy kvůli zraněním spoluhráče Trezegueta. Při svém debutu vstřelil branku proti Brescii. V lize za sezonu vstřelil 16 branek. S klubem získal titul jenže po skandálu Calciopoli byl odebrán. V LM nevstřelil branku žádnou a dokráčel s klubem do čtvrtfinále.\n\nJeho druhá sezona byla méně lepší. Celkem za sezonu vstřelil 10 branek (7 v lize a 3 v první skupinové fázi LM). V LM s klubem opět došel do čtvrtfinále. S klubem dokráčel pro titul, jenže ten byl ihned odebrán pro korupci. S klubem za dvě sezony oficiálně nezískal žádnou trofej a po zařazení Juventusu do druhé ligy se s klubem rozloučil z vizitkou 92 zápasů a 26 branek.\n\nKlub z Milána jej koupil za 24,8 milionů Euro. První zápas a hned první trofej. Vítězství domácího superpoháru začala kariéra v novém dresu . V lize klub získává titul s 22 bodovým náskokem a sám \"Ibra\" vstřelí 15 branek. V LM s klubem s troskotal v osmi finále na klubu Valencia CF.\n\nPříštích dvou sezonách je klub v lize dominantní. Získává s \"Ibrou\" tituly (2007/08, 2008/09) a jeden domácí superpohár. Jen v LM se nedaří a vypadávají vždy v osmi finále. Pro \"Ibru\" je sezona 2008/09 zatím nejlepší. Stává se nejlepším střelcem ligy (25 branek). Za tři sezony nastoupil do 117 zápasů a vstřelil v nich 66 branek.\n\nDne 27. července 2009 odchází do španělského klubu FC Barcelona za 49 milionů Euro plus hráč Samuel Eto'o (v hodnotě 20 milionů Euro) .\n\nPrvní zápas v novém dresu odehrál 23. srpna ve španělském superpoháru (3:0). První sezona v klubu byla pro \"Ibru\" špatná. Měl konflikty s trenérem Guardiolou . Ale i tak s klubem zvítězil v lize, v Evropském superpoháru i MS klubů. V LM postoupil do semifinále kde prohráli nad Interem. Před novou sezonou 2010/11 ještě pomáhá jednou vstřelenou brankou k vítězství ve španělském superpoháru a pak po 46 zápasech a 22 brankách klub opouští zpět do italského města Milán .\n\nDo AC Milán přichází 28. srpna 2010 nejprve na hostování s opcí za 6 milionů Euro + 24 milionů Euro za přestup . První zápas odehrává 11. září a vůbec se nepovede. Klub prohrál s Cesenou 0:2 a \"Ibra\" neproměnil penaltu. Dne 15. září vstřelí své první dvě branky do sítě AJ Auxerre v LM a klub vyhrává 2:0 . V Milánském derby \"Derby della Madonnina\" hráč sám rozhodne utkání jedinou vstřelenou brankou v zápase . Sezona se povede a vítězí s klubem ligu i italský superpohár. \n\nKlub uplatňuje opci a přestupuje tak natrvalo. S klubem neobhájí titul v lize, kde jej překonal o čtyři body Juventus FC. Alespoň se stává nejlepším střelcem sezony 2011/12 s 28 brankami. Stává se tak prvním hráčem, který vyhrál žebříček nejlepších ligových střelců se dvěma různými týmy ze stejného města . V LM se nejdál dostal v sezoně 2011/12 a to do čtvrtfinále kde jej vyřadil klub FC Barcelona. Po skončení sezony se klub rozhodl ušetřit peníze a prodává \"Ibru\" i spoluhráče Thiaga Silvu do francouzského klubu Paříž Saint-Germain . Za dvě sezony v dresu \"Rossoneri\" vstřelil celkem 56 branek za 85 zápasů.\n\nKlub jej koupil 18. července 2012 za 21 milionů Euro . A stal se tak nejdražším fotbalistou v historii co se týče kariéry , kluby za něj už vydali 168 milionů Euro.\n\nDebutoval 11. srpna v zápase proti FC Lorient (2:2) a vstřelil obě branky . V LM vstřelil první branku hned při prvním utkání a to 18. září proti Dynamu Kyjev. Díky touto brankou se \"Ibra\" stal prvním hráčem v historii soutěže, který vstřelil branku v šesti různých klubech (v chronologickém pořadí: Ajax, Juventus, Inter, Barcelona, ​​Milán a Paříž Saint-Germain) . Nakonec v LM dokráčel s klubem do čtvrtfinále a tam jej vyřadil klub FC Barcelona . \"Ibra\" pomáhá klubu s 30 brankami (nejlepší střelec v lize) k vítězství ligy. Je vyhlášen nejlepším hráčem ligy .\n\nSezónu 2013/14 začal vítězstvím ve francouzském superpoháru 2:1 proti Bordeaux. Velký zápas odehrál 23. října v LM na hřišti belgického klubu RSC Anderlecht. Zde pomohl čtyřmi brankami k vítězství 0:5 a stal se tak desátým hráčem, který vstřelil v zápase 4 branky. Další milník kariéry zaznamenal 27. listopadu, když nastoupil ke 100 zápasu v LM proti Olympiakosu (2:1). Sezónu zakončil vítězstvím ve francouzském ligovém poháru i když finále nehrál. Získal s klubem i titul v lize. V LM končí ve čtvrtfinále kde jej vyřadí Chelsea FC. Na osobní úrovni si vytvoří osobní rekord a to že vstřelí celkem 41 branek v 46 zápasech, z toho 26 v lize, která mu vynese druhý titul pro nejvyššího střelce. Kromě toho získá i ocenění nejlepší hráč ligy .\n\nVe třetí sezoně v klubu začíná opět vítězstvím ve francouzském superpoháru 2:0 Guingampu. I když se při sezoně zraní a několik zápasů nehraje, je úspěšný při vyhrávání trofejí. S klubem získává titul v lize, francouzský ligový pohár a francouzský pohár. V LM končí opět ve čtvrtfinále kde jej vyřadí FC Barcelona. \n\nPoslední sezonu ve francouzském klubu oznámil již před začátkem sezony 2015/16 . A začíná vítězstvím opět ve francouzském superpoháru 2:0 Lyonu. Dne 4. října proti Olympique Marseille vstřelil celkem 110 branku za klub Paříž St. Germain, čímž překonal střelce Pauletu a stal se tak nejlepším střelcem v historii klubu. Další klubový rekord překonal 4. prosince proti klubu OGC Nice (0:3), při kterém vstřelil dvě branky pořadovým číslem 86 a 87 a stává se tak nejlepším střelcem v lize v dresu Paříž St. Germain . O čtyři dny později se díky vstřelenému gólu v LM proti Šachtaru (2:0), [137], stal nejlepším střelcem Paříž St. Germain také v Evropských pohárech . V LM končí opět ve čtvrtfinále kde jej vyřadí Manchester City FC. Sezonu ukončí vítězstvím opět titulem v lize (čtvrtým v řadě), francouzský ligový pohár (druhý v řadě) a francouzský pohár (třetím v řadě). Na osobní úrovni překoná osobní rekord a to že vstřelí celkem 50 branek v 51 zápasech, z toho 38 v lize, která mu vynese třetí titul pro nejvyššího střelce. Kromě toho získá po třetí i ocenění nejlepší hráč ligy . Před posledním zápasem prohlásil \"Přišel jsem jako král a odejdu jako legenda\" . Za čtyři úspěšné sezony za klub Paříž St. Germain nastoupí do 180 zápasů a v nich vstřelí 156 branek.\n\nDo Anglického klubu přichází 1. července 2016 zadarmo a to díky touze hrát pod trenérem Mourinhem . První zápas odehrává 7. srpna ve finále Anglického superpoháru proti Leicester (2:1), kde vstřelí vítěznou branku . Dne 29. září při utkání EL proti Luhansku vstřelí branku již za sedmí klub . V lize zaznamenal 6. listopadu branku která měla číslo 25 000 která byla vstřelena v historii Premier League . S klubem vítězí v domácím ligovém poháru . Dne 20. dubna se při utkání EL proti Anderlechtu ošklivě zraní a musí ukončit sezonu . I když nehraje, slaví s klubem vítězství v EL. Po sezoně podepisuje novou smlouvu s klubem .\n\nDalší zápas po zranění odehrává 18. listopadu 2017 když nastoupil do závěrečných minut v lize. Často nehraje a přemýšlí na odchod do USA . Tam nakonec i odchází a v klubu Manchester United FC si udělal vizitku 53 zápasů a 29 branek.\n\nDne 23. března 2018 předčasně ukončí smlouvu s Manchester United FC a odchází do Los Angeles Galaxy . Debut si odbyl 31. března proti Los Angeles FC (v derby), když nastupuje 71. minutě za stavu 1:3. Dvěma brankami nakonec pomohl klubu zvítězit 4:3 . První hattrick v MLS vstřelil 29. července proti Orlando City SC . Sezónu zakončil 22 brankami (2. místo v tabulce střelců) z 27 zápasů, jenže v lize v play off končí v prvním kole. \n\nNa konci prosince roku 2018 podepisuje novou smlouvu a stává se kapitánem družstva. Ve druhé sezóně vstřelil v lize 30 branek z 29 zápasů, čímž přispěl k dosažení pátého místa na Západní konferenci a následné kvalifikaci pro play-off. Vypadnou ve čtvrtfinále proti městským rivalům Los Angeles FC . Dne 13. listopadu 2019 sděluje klub i hráč že po 58 zápasech a 53 brankách v klubu končí .\n\nDne 27. prosince 2019 je oficiální příchod . Podepisuje šesti měsíční smlouvu s možností prodloužení o další rok. \"Ibra\" se rozhodl nosit na dresu číslo 21 . Debutoval 6. ledna 2020 proti UC Sampdoria (0:0). O pět dní později vstřelil svůj první gól proti Cagliari Calcio . \n\n\nVzhledem ke svému původu mohl reprezentovat Bosnu a Hercegovinu, Chorvatsko nebo Švédsko. Rozhodl se pro Švédsko, zemi, v níž se narodil a vyrůstal.\n\nV A-týmu Švédska debutoval 31. 1. 2001 v zápase proti reprezentaci Faerských ostrovů (remíza 0:0).\n\nZúčastnil se MS 2002 v Koreji a Japonsku, EURA 2004 v Portugalsku, MS 2006 v Německu, EURA 2008 v Rakousku a Švýcarsku a EURA 2012 v Polsku a na Ukrajině.\n\n10. září 2013 vstřelil již v první minutě vítězný gól v kvalifikačním utkání proti domácímu Kazachstánu, Švédsko zvítězilo 1:0 a zůstalo v boji o první místo v základní skupině C zajišťující přímý postup na Mistrovství světa 2014 v Brazílii.\n\n19. listopadu 2013 vstřelil dva góly v odvetném barážovém utkání proti hostujícímu Portugalsku, Švédsko ale podlehlo soupeři 2:3 a postup na Mistrovství světa ve fotbale 2014 v Brazílii týmu unikl (první barážový zápas Švédové prohráli v Portugalsku 0:1). Jeho zdatným protivníkem byl v dresu soupeře Cristiano Ronaldo, který vsítil v tomto barážovém zápase všechny čtyři góly jihoevropského celku. Média totiž střetnutí těchto dvou týmů popisovala jako souboj mezi Ronaldem a Ibrahimovićem.\n\n\n\n\n\n\n"}
{"id": "99956", "url": "https://cs.wikipedia.org/wiki?curid=99956", "title": "Prospekt Vernadskogo (stanice metra v Moskvě)", "text": "Prospekt Vernadskogo (stanice metra v Moskvě)\n\nProspekt Vernadskogo ( ) je stanice moskevského metra, předposlední stanice Sokolničeské linky. Svůj název má podle blízké ulice (prospektu).\n\nStanice je hloubená, mělce založená, s ostrovním nástupištěm a sloupová. Má jeden výstup, který vychází ze severního konce nástupiště a vede po pevném schodišti do podpovrchového vestibulu. V něm je umístěna busta Vladimíra Ivanoviče Vernadského, ruského mineraloga, po němž byla pojmenována.\n\nNástupiště je provedené podle standardního projektu; s dvěma řadami celkem čtyřiceti uralským mramorem obložených sloupů. Na stěny za nástupištěm jsou pak použity jako obklad keramické dlaždice uspořádané do vodorovných pruhů, na podlahu několik druhů žuly.\n\nStanice byla otevřena 30. prosince 1963 jako součást úseku Universitet – Jugo-Zapadnaja.\n\n"}
{"id": "99957", "url": "https://cs.wikipedia.org/wiki?curid=99957", "title": "Kavka", "text": "Kavka\n\nKavka je český název některých ptáků z řádu pěvců z rodu krkavec (\"Corvus\"), čeledi krkavcovitých. Ačkoli se v češtině používá jako název rodový, představuje podrod \"Coloeus\". Jsou známy dva druhy, v Česku se vyskytuje kavka obecná (\"Corvus monedula\"), kavka strakovitá (\"Corvus dauuricus\") žije v Mongolsku a Číně. Kavka obecná je nejmenší český krkavcovitý pták, velký jako holub. Samec i samice jsou stejně šedočerně zbarveni. Křídla, hřbet a ocas mají leskle černé, spodina je šedočerná. Rovněž čepička na hlavě je sytě černá, ostře ohraničená od šedého týlu, zadní části krku a jeho stran. Zobák a nohy černé.\n\n"}
{"id": "99958", "url": "https://cs.wikipedia.org/wiki?curid=99958", "title": "České Meziříčí", "text": "České Meziříčí\n\nČeské Meziříčí (dříve také \"Meříč\", \"Mezřič\" atd., ) je obec v Královéhradeckém kraji v okrese Rychnov nad Kněžnou. Leží v nadmořské výšce 254 m n. m. na katastrální ploše 2 191 ha a má  obyvatel. V obci je mateřská škola, základní škola a pošta. PSČ je 517 71.\n\nNázev obce pochází od její geografické polohy mezi řekami Labem, Metují a Orlicí. Sama obec leží na Zlatém potoku, který níže po proudu nese jméno Dědina. Oblast byla osídlena již v pravěku, ale k založení současné obce došlo patrně koncem 13. století saskými kolonisty u brodu na obchodní stezce z Prahy do Kladska. První písemné zmínky o obci pocházejí ze 14. století.\n\nDominantou obce je barokní kostel sv. Kateřiny z r. 1748 postavený hrabětem Rudolfem Colloredo na místě původní dřevěné stavby. Před kostelem stojí socha Panny Marie od Františka Pacáka, žáka Matyáše Bernarda Brauna. Další významnou stavbou je i místní cukrovar.\n\n\n\n"}
{"id": "99960", "url": "https://cs.wikipedia.org/wiki?curid=99960", "title": "Liparské ostrovy", "text": "Liparské ostrovy\n\nLiparské ostrovy, také Eolské ostrovy () leží v Tyrhénském moři u severního pobřeží Sicílie v aktivním vulkanickém pásmu mezi Etnou a Vesuvem. Jsou to sopečné ostrovy, tedy vrcholky sopek vyčnívající nad hladinu. Jsou součástí italské provincie Messina, náležející k autonomní oblasti Sicílie. Šest ostrovů – Vulcano, Lipari, Panarea, Stromboli, Filicudi a Alicudi – tvoří jeden správní celek, comune di Lipari. Sedmý ostrov Salina s obcemi Santa Marina Salina, Malfa a Leni je samostatný a má vlastní správu.\n\nV Itálii je používán takřka výhradně název Eolské ostrovy, \"Isole Eolie\". Lipari je název největšího z Eolských ostrovů a současně je Lipari také hlavní centrum a město ostrova Lipari.\nNázev ostrovů pochází z řecké mytologie od boha větrů Aiola (v češtině \"Aiolos\", latinsky \"Aeolus\", italsky \"Eolo\"), který na ostrovech sídlil.\nV některé české literatuře se pak také používá název ostrovů Aiolské ostrovy.\n\nMenší ostrůvky: Basiluzzo, Dattilo, Lisca Bianca, Strombolicchio\n\nLiparské ostrovy mají příjemné středomořské klima. Jejich pobřeží je členité, plné strmých útesů. Jsou zde místa vhodná k potápění, ale jen málo pláží. Krajinný ráz určují především výrazné kužele jednotlivých sopek. Ty pokrývá bujná středomořská vegetace. Jsou zde však i místa zcela holá, kde na povrch vystupuje světlá pemza plná kousků černého obsidiánu. Bezesporu největší přírodní zajímavostí je vulkanická činnost - na ostrovech Vulcano a Stromboli jsou dosud aktivní sopky. Na ostrovech nejsou velké hotelové komplexy ani průmyslové podniky (s výjimkou dolů na pemzu na ostrově Lipari). Nově stavěné penziony a soukromé vily slouží převážně jako letní sídla a obvykle se důsledně přidržují architektonického stylu daného starší zástavbou. Tato výstavba vede i k opětovnému osídlování odlehlejších částí ostrovů, v nedávné minulosti opuštěných místním obyvatelstvem stěhujícím se do měst na pobřeží. Ostrovy byly 30. listopadu 2000 pod číslem 908 zapsány na seznam Světového dědictví UNESCO.\n\nOstrovy byly osídleny koncem neolitu. V 6. století př. n. l. zde žili Řekové, v roce 252 př. n. l Římané. Ve středověku zde často nacházeli útočiště piráti. Na ostrově Lipari, především ve stejnojmenném městě, je řada významných archeologických a stavebních památek (pevnost, katedrála).\n\nVulkanické pásmo spojující Etnu s Vesuvem je stále aktivní. V Tyrhénském moři mezi Liparskými ostrovy a Neapolí se pod hladinou ukrývají činné sopky nemalých rozměrů. Stopy vulkanické činnosti v této oblasti jsou více než dva miliony let staré. Stáří samotných ostrovů je přibližně 350 tisíc let. Jejich nejmladší částí je od roku 183 př. n. l. Vulcanello. Tento původně samostatný ostrov byl v 16. století spojen proudy lávy s ostrovem Vulcano. Už od starověku se na ostrovech těží pemza a v dávné minulosti to byl i obsidián.\n\nSpojení mezi jednotlivými ostrovy, se Sicílií a s pevninou je zajištěno pomocí trajektů a rychlých křídlových člunů pro osobní dopravu (tzv. \"aliscafi\"). Pravidelné linky vyplouvají z přístavu Milazzo na sicilském pobřeží. Mnohem řidší je spojení s městy Palermo na Sicílii a Neapol na Apeninském poloostrově. Na větších ostrovech (Lipari, Salina, Vulcano) funguje místní autobusová doprava. Na ostrově Alicudi a v lokalitě Ginostra na ostrově Stromboli, kde nejsou silnice, ale pouze schody, jsou jediným dopravním prostředkem soumaři.\n\nV turistických informacích na třídě Vittorio Emanuele v centru Lipari, v knihkupectvích i v některých trafikách na Lipari a na Vulcanu jsou běžně k dostání podrobné mapy ostrovů. Přesné informace o ubytování, autobusové a lodní dopravě i o jednotlivých ostrovech lze nalézt na oficiálním webu \"comune di Lipar\"i a kromě toho i na četných dalších internetových stránkách, věnovaných turismu v této oblasti. Turistické značené cesty jsou zde ovšem spíše vzácné, s výjimkou ostrovů Panarea a Stromboli. Patrně nejvýhodnější místo pro ubytování je díky své poloze a dobrému spojení přístav Lipari na stejnojmenném ostrově. Lodní spoje jsou poměrně četné, avšak doprava je závislá na počasí. Může se stát, že loď vynechá některý přístav na trase, nebo že doprava bude přerušena na několik hodin, případně i do druhého dne.\n\n\n\n"}
{"id": "99962", "url": "https://cs.wikipedia.org/wiki?curid=99962", "title": "Alicudi", "text": "Alicudi\n\nAlicudi (5,2 km²), italsky \"Isola Alicudi\", je nejzápadnější z Liparských ostrovů. Celý ostrov je administrativně součástí obce Lipari (\"comune di Lipari\").\n\nTento malý ostrov v Tyrhénském moři je ve skutečnosti více než 2000 m vysoká sopka (počítáno od mořského dna), stará asi 90 000 let. Její nejvyšší vrcholek Filo dell' Arpa vystupuje nad mořskou hladinu do výšky 675 m. Na ostrově nejsou žádné silnice, pouze soustava schodišť spojující jednotlivé osady a domy roztroušené na svahu sopečného kužele. Jediným dopravním prostředkem jsou tu soumaři. Pobřeží ostrova tvoří strmé útesy, v jedné části ostrova je i pláž ke koupání. Na ostrově je dnes řada opuštěných domů, zvláště dále od pobřeží. Významnou část těch obydlených tvoří letní sídla, především Italů ze Sicílie a také cizinců. Trvale zde žije zhruba 130 obyvatel.\n\n"}
{"id": "99965", "url": "https://cs.wikipedia.org/wiki?curid=99965", "title": "Operační zesilovač", "text": "Operační zesilovač\n\nOperační zesilovač (zkratka OZ) je univerzální stejnosměrný zesilovací analogový elektronický obvod, jenž je základním prvkem analogových elektronických systémů. Operační zesilovač je často v praxi pro výpočty nahrazován ideálním operačním zesilovačem.\n\nOperační zesilovače byly původně vyvinuty pro realizaci matematických operací (odtud pak jejich název) v éře analogových počítačů.\n\nPrvní operační zesilovače byly konstruovány z elektronek a později se přešlo na diskrétní polovodičové součástky. Dnešní operační zesilovače jsou téměř výhradně konstruovány jako integrované obvody, přičemž často jeden takový obvod sdružuje několik OZ.\n\nPrvní integrované operační zesilovače pocházejí z konce 60. let 20. století. Vůbec první byl obvod Fairchild μA709, ale ten byl brzy vytlačen obvodem μA741, který je naprostou klasikou ve světě operačních zesilovačů a vyrábí jej mnoho firem v mnoha provedeních dodnes. Oba dva uvedené typy jakož i řada dalších OZ jsou konstruovány pouze z bipolárních tranzistorů.\nTeprve v 70. letech se začaly v OZ používat unipolární tranzistory FET a v 80. letech tranzistory MOSFET. Tyto součástky výrazně zlepšují parametry OZ, takže se téměř blíží ideálnímu OZ. Konstrukce mnohých OZ vybavených unipolárními tranzistory ovšem stále vychází z klasického obvodu 741, u něhož je pouze několik bipolárních tranzistorů zaměněno za unipolární.\n\nBěhem třicetiletého vývoje operačních zesilovačů se těžiště jejich aplikací přeneslo z výzkumných laboratoří i do průmyslového využití.\n\nOperační zesilovač funguje jako diferenční napěťový zesilovač s vysokým ziskem, se stejnosměrnou vnitřní vazbou (modulární stavbou), diferenčními vstupy (invertujícím označovaným − a neinvertujícím označovaným +) a obvykle jednoduchým výstupem.\n\nVývody frekvenční korekce se používají k potlačení zákmitů operačního zesilovače, není-li vybaven vnitřní korekcí. Je-li invertující vstup U uzemněn a signál přiveden na neinvertující vstup, pak signál na výstupu je ve fázi se vstupním signálem.\nJe-li neinvertující vstup U uzemněn a signál přiveden na invertující vstup, pak signál na výstupu je fázově posunut o 180° vzhledem ke vstupnímu signálu.\n\nNěkteré speciální operační zesilovače ale bývají vybaveny diferenčním výstupem. Vzhledem k vysokému zisku jsou obvody konstruované s operačními zesilovači většinou vybavené zápornou zpětnou vazbou, která téměř výhradně určuje jejich chování.\n\nVnitřní struktura operačního zesilovače je většinou tvořena třemi zesilovacími stupni. Vstupní zesilovací stupeň je tvořen diferenčním zesilovačem s velkým zesílením rozdílu vstupních signálů U+ – U− (zesílení rozdílového signálu Ad) a nízkým zesílením souhlasných signálů, přivedených současně na oba vstupy (zesílení souhlasného signálu Ag). Diferenční vstupní zesilovač má velký vstupní odpor. Za vstupním zesilovacím stupněm následuje jeden nebo několik středních zesilovacích stupňů, které zajišťují napěťové i proudové zesílení. Postupné napěťové zesílení je nutné pro zabezpečení velkého zesílení operačního zesilovače, proudové zesílení je potřebné pro činnost jeho koncového stupně, který má malý výstupní odpor.\n\nZesílení rozdílového signálu A může být vyjádřeno jako\n\nformula_1\n\nU reálných operačních zesilovačů leží v intervalu 80 -100 dB, nazývá se vlastním zesílením (zesílení bez zpětné vazby).\n\nV intervalu formula_7 výstupní napětí U závisí na U téměř lineárně, tato oblast se nazývá oblastí zesílení. V oblasti (formula_8 nebo formula_9) změna U nevyvolá změnu výstupního napětí. OZ je v saturaci.\n\nZesilovací charakteristika ideálního operačního zesilovače prochází počátkem (plná křivka na obrázku). Zesilovací charakteristika reálného operačního zesilovače (čárkovaná křivka na obrázku) je posunuta na ose U o veličinu U. Posun zesilovací charakteristiky U může být u většiny operačních zesilovačů zanedbán nebo vykompenzován. V praxi se tento posun zanedbává.\n\nJe-li na invertující i neinvertující vstup přivedeno současně shodné napětí U, rozdíl vstupních napětí U se nemění a v souladu se vztahem pro zesílení rozdílového signálu se výstupní napětí U také nemění. Ve skutečnosti u reálných operačních zesilovačů toto neplatí a zesílení souhlasného signálu definováno vztahem\n\nformula_10\n\nnení rovno nule. Zesílení As je u reálných operačních zesilovačů přibližně rovno jedné. Neideálnost operačních zesilovačů je často charakterizováno tzv. činitelem potlačení souhlasného rušení CMRR (Common Mode Rejection Ratio-poměr)[bezrozměrné číslo] nebo jen CMR-[dB], které je definováno jako\nformula_11\n\na je přibližně rovno 70-75 dB (u kvalitnějších OZ 110 – 140 dB)\n\nReálné operační zesilovače mají konečný vstupní odpor. Rozlišujeme vstupní odpor vůči rozdílovému signálu R a vstupní odpor vůči souhlasnému signálu R. V operačních zesilovačích s bipolárními tranzistory vstupní odpor vůči rozdílovému signálu R nabývá hodnot miliónů Ohmů (megaohm) a vstupní odpor vůči souhlasnému signálu může být až o tři řády větší a je vyjádřen v miliardách ohmů (gigaohm).\n\nKmitočtová charakteristika univerzálního operačního zesilovače je totožná s kmitočtovou charakteristikou dolnofrekvenční propusti. Při kmitočtech signálu větších než f (f – mezní kmitočet, na kterém modul zesílení |A| klesne o 3 dB) je |A| nepřímo úměrné kmitočtu. Zesílení klesá o 6 dB na oktávu. Na kmitočtu f modul zesílení |Ad| = 1.\n\nVýstupní napětí operačního zesilovače se vypočítá jako:\n\nkde\n\nIdeální operační zesilovač má následující vlastnosti:\n\n\nV praxi žádná z výše uvedených vlastností neplatí, avšak v mnohých aplikacích se k nim můžeme přiblížit s dostatečnou přesností. Například, je-li zesílení omezeno prostřednictvím zpětné vazby na hodnotu 20 dB, můžeme zesílení vlastního zesilovače o hodnotě 80 dB s dostatečnou přesností považovat za nekonečné\n\nVe skutečnosti neexistují ideální operační zesilovače. Reálné operační zesilovače se charakterizují řadou parametrů:\n\n\n\n\n\n\n\n"}
{"id": "99969", "url": "https://cs.wikipedia.org/wiki?curid=99969", "title": "Filicudi", "text": "Filicudi\n\nFilicudi (9,5 km²) je jeden z Liparských ostrovů. Jeho nejvyšším vrcholkem je \"Fossa Felci\" 774 m n. m. Západní členité pobřeží ostrova je vhodné k potápění. U \"Capo Graziano\" se nacházejí archeologické vykopávky, základy kruhových staveb. Celý ostrov je administrativně součástí obce Lipari (\"comune di Lipari\"). Žije zde zhruba 160 stálých obyvatel. Na ostrově je i pláž vhodná ke koupání.\n\n"}
{"id": "99971", "url": "https://cs.wikipedia.org/wiki?curid=99971", "title": "Anne Riceová", "text": "Anne Riceová\n\nAnne Riceová, nepřechýleně Anne Rice (* 4. října 1941 New Orleans, Louisiana) je americká spisovatelka hororové, fantasy, erotické literatury. Později konvertovala a začala psát knihy s křesťanskou tematikou. Má širokou základnu fanoušků a její knihy patří v USA mezi nejprodávanější. Svými knihami ovlivnila gotické hnutí. Publikovala také několik knih s tematikou sadismu a masochismu.\n\nNarodila se jako druhá dcera katolické irsko-americké rodině. Její rodné jméno bylo Howard Allen O'Brienová. Od prvního dne ve škole si jej změnila na Anne. Její sestra Alice Borchardtová je také horor/fantasy spisovatelka. Anne byla 41 let vdaná za básníka Stana Rice až do jeho smrti v roce 2002. Jejich syn Christopher Rice je romanopisec, dcera Michelle se narodila 21. září 1966 a zemřela na leukémii 5. srpna 1972.\n\nUpíří kroniky:\n\nNové příběhy o upírech: Další příběhy o upírech nejsou pokračováním, ale odehrávají se ve stejném fiktivním světě\n\n\nTrilogie čarodějnic rodiny Mayfair – ISBN 80-7185-037-3 (soubor)\n\nKroniky Vlčího daru:\n\nSamostatné romány:\n\nRomány o Ježíši Kristu:\n\nKrátké fantasy romány:\n\nPod pseudonymem Anne Rampling:\n\nSleeping Beauty Series - erotická literatura, dříve pod pseudonymem A. N. Roquelaure:\n"}
{"id": "99973", "url": "https://cs.wikipedia.org/wiki?curid=99973", "title": "Panarea", "text": "Panarea\n\nPanarea (3,4 km²) je nejmenší z Liparských ostrovů.\n\nNejvyšší vrchol ostrova \"Punta del Corvo\" je vysoký 421 m n. m. Osídlena je východní část ostrova. Domy pobřežních osad tam postupně přecházejí ve vilky se zahradami. Vrcholky příkrých skalních útesů západního pobřeží poskytují za příznivého počasí výhledy nejen na celé souostroví, ale i na skalní útesy v moři okolo Panarei. Na jihu vystupuje z pobřeží skalnatý poloostrov \"Capo Milazzese\" s archeologickými nálezy kulatých obydlí ze 14. století a atraktivními útesy. Pobřeží se zde stáčí na sever a přechází v záliv \"Caletta dei Zimmari\" s pláží černého písku. Cesta kolem ostrova je značena červeno-bílou turistickou značkou. Ostrov také nabízí zajímavý pohled na sousední Stromboli s kouřící sopkou. Celý ostrov patří k městu Lipari. Žije zde zhruba 270 obyvatel.\n\n"}
{"id": "99974", "url": "https://cs.wikipedia.org/wiki?curid=99974", "title": "Auschwitz", "text": "Auschwitz\n\nAuschwitz (\"\") byl komplex německých nacistických koncentračních a vyhlazovacích táborů fungujících během druhé světové války na území anektovaném Třetí říší na jihozápadě Polska po jeho obsazení roku 1939.\n\nPůvodní tábor Auschwitz I byl založen v bývalých kasárnách ve městě Osvětim (: \"Auschwitz\", : \"Oświęcim\") přibližně šedesát kilometrů západně od Krakova na území provincie Slezsko. Následně byl vybudován nedaleký Auschwitz II neboli Auschwitz-Birkenau, jeden z největších nacistických vyhlazovacích táborů nazvaný podle vesnice Březinka (polsky: \"Brzezinka\", německy: \"Birkenau\"). Auschwitz III označuje pracovní tábor Monowitz-Buna, kromě těchto tří základních patřila do komplexu i řada dalších pobočných táborů.\n\nPrvní tábor byl Německem zřízen na základě příkazu Heinricha Himmlera ze dne 27. dubna 1940. Původně byl určen pro Poláky (inteligence, odbojáři), ale v létě roku 1941 nacisté rozhodli, že zde bude probíhat konečné řešení židovské otázky (holokaust).\n\nVelitel tábora, Rudolf Höss (či Rudolf Höß), při norimberských procesech uvedl, že v Auschwitzu zemřely více než tři miliony lidí. Podle Státního muzea Auschwitz-Birkenau však v tomto táboře zahynulo 1,4 milionu lidí, z nichž přibližně 90 % byli Židé prakticky ze všech evropských států. Většina obětí byla zavražděna v plynových komorách areálu Auschwitz II plynem Cyklon B; smrt ostatních byla způsobena systematickým hladověním, nucenými pracemi, absencí zdravotní péče, individuálními popravami a pseudolékařskými experimenty.\n\nV roce 1947 založilo Polsko k uctění památky obětí muzeum na místě prvních dvou táborů. Do roku 1994 prošlo branou s nápisem „Arbeit macht frei“ („Práce osvobozuje“) na 22 milionů návštěvníků – každoročně přibližně 700 tisíc. Dne 27. ledna se každoročně během Mezinárodního dne památky obětí holokaustu připomíná osvobození Auschwitzu rudou armádou pod velením maršála Koněva ze stejného dne roku 1945.\n\nKoncentrační tábor Auschwitz sestával ze tří oddělených táborů, které byly římskými číslicemi označeny jako Auschwitz I, II a III. Auschwitz I, jenž byl původním koncentračním táborem, sloužil jako administrativní centrum celého komplexu a za dobu jeho existence v něm nalezlo smrt na 70 tisíc lidí, převážně etnických Poláků a sovětských válečných zajatců. Auschwitz II (Birkenau) byl vyhlazovacím táborem (\"Vernichtungslager\"), ve kterém zemřelo nejméně 960 tisíc Židů, 75 tisíc Poláků a přibližně 19 tisíc Romů. Birkenau byl největším nacistickým vyhlazovacím táborem. Auschwitz III (\"Monowitz\") sloužil jako pracovní tábor společnosti Buna-Werke, která spadala pod koncern IG Farben.\n\nMimo hlavní tři tábory existovalo přibližně 40 pobočných táborů, z nichž se některé nacházely až desítky kilometrů od hlavních táborů, jejichž obsazenost se pohybovala od několika desítek po několik tisíc osob.\n\nStejně jako všechny nacistické koncentrační tábory, byly i tábory komplexu Auschwitz spravovány nacistickou ozbrojenou organizací SS. Velitelem tábora byl do léta 1943 Obersturmbannführer SS Rudolf Höss, jehož poté ve funkci nahradili Arthur Liebehenschel a Richard Baer. Höss o chodu tábora podal detailní popis během poválečných norimberských procesů a ve své autobiografii. Byl oběšen 16. dubna 1947 naproti krematoriu v táboře Auschwitz I. Deník Rudolfa Hösse, sepsaný během zajetí po válce, se stal předlohou pro román \"Smrt je mým řemeslem\" Roberta Merleho.\n\nTábor byl založen na základě rozkazu Heinricha Himmlera ze dne 27. dubna 1940 v bývalých kasárnách rakouské a později polské armády. O dva dny později byl post velitele svěřen Rudolfu Hössovi. 30. dubna přijel Höss do Osvětimi a 4. května byl oficiálně jmenován velitelem tábora. Od osvětimského starosty Grünwellera získal k dispozici pro přípravné práce několik civilních pracovníků a tři stovky Židů.\n\nDne 20. května dorazil první transport třiceti kriminálních vězňů německého původu z koncentračního táboru Sachsenhausen. Byli označeni táborovými čísly 1–30 a stali se prvními funkcionáři ve vězeňské samosprávě, která udržovala dohled nad vězni v táboře a v pracovních oddílech. Ve stejný den přijelo i patnáct členů SS, kteří se ujali funkce dozorců.\n\nVeliteli tábora byli:\nPro vybudování prvního provizorního oplocení tábora využilo vedení pracovní oddíl 39 polských vězňů z koncentračního tábora Dachau. Pracovali tam až do 14. června 1940, kdy byli deportováni zpět do Dachau. Ve stejný den se počet vězňů rozšířil o 728 lidí z prvního transportu z Tarnova složený hlavně z polských odbojářů a intelektuálů. Dostali táborová čísla 31–758. Současně byla posílena posádka SS o 100 osob. Jelikož budovy budoucího tábora ještě nebyly připraveny, byli tito vězňové dočasně ubytováni v nedaleké budově bývalého Polského tabákového monopolu (\"Polski Monopol Tytoniowy\"). Na nádvoří budovy, které bylo obehnáno plotem z ostnatého drátu a v jehož rozích byly vystavěny provizorní strážní věže, se konal první apel (nástup) v historii tábora. Po odstěhování vězňů do kmenového tábora byly v této budově nazvané \"Stabsgebäude\" nejprve zřízeny kanceláře táborové administrativy a později ubytovny pro dozorkyně SS, sklad zbraní a prádelna pro SS (dnes je sídlem vyšší odborné školy). Druhý transport 313 osob, který do tábora přijel 20. června 1940 byl již ubytován přímo v táboře v bloku č. 2.\n\n19. června začalo první vysidlování polského obyvatelstva z bezprostředního okolí tábora. V následujících měsících a letech byla vystěhována většina populace z oblasti mezi řekami Visla a Soła, čímž byl vymezen tzv. zájmový prostor (\"Interessengebiet\") koncentračního tábora o rozloze asi čtyřicet čtverečních kilometrů.\n\nVětšina vězňů z prvních transportů zpočátku pracovala zejména na výstavbě a rozšiřování tábora. Do března roku 1941 jich bylo v táboře internováno na 10 900, převážně Poláků.\n\nAuschwitz I fungoval převážně jako mužský tábor. Od října 1941 do března 1942 v něm byl zřízen oddělený tábor pro sovětské válečné zajatce (\"Russisches Kriegsgefangenen Arbeitslager\"). Konkrétně šlo o 9 bloků v levé části tábora (bloky 1, 2, 3, 12, 13, 14, 22, 23, 24). Sovětští zajatci žili v horších podmínkách než ostatní vězni a dozorci s nimi zacházeli obzvláště surově. V březnu 1942, kdy z původních 10 000 zajatců zůstalo naživu už jen 945, byli přestěhováni do nově vznikajícího tábora v Birkenau. Krátce po jejich odchodu byla vymezena část tábora pro ženský koncentrační tábor (\"Frauenkonzetrationslager\"). Tento úsek (tvořený bloky 1–10) byl od mužského tábora izolován vysokou zdí a měl i samostatný vchod. Po přestěhování žen do Birkenau (v srpnu 1942) byly bloky opět včleněny do mužského tábora.\n\nAuschwitz I byl původně plánován pouze jako tranzitní tábor s kapacitou 10 000 osob, z něhož měli být polští vězni dále transportováni do koncentračních táborů uvnitř Říše. Po návštěvě Heinricha Himmlera 1. března 1941 bylo rozhodnuto tuto kapacitu zvýšit na 30 000 osob, přičemž měla být ještě zahájena výstavba nového tábora v Březince s kapacitou 100 000 vězňů.\n\nPůvodně se tábor skládal z 22 zděných budov – 8 patrových a 14 přízemních. Postupně se však začal rozrůstat. Během roku 1940 zasypali vězni sutí bývalou jízdárnu, která se nacházela uprostřed tábora, vystavěli kuchyň, krematorium I. a strážnici při vstupní bráně (\"Blockführerstube\"). Bývalé stáje byly přestavěny na dílny, dřevěné sloupy oplocení byly nahrazeny betonovými. Stavební práce pokračovaly i v následujících letech. V květnu 1941 byla zahájena výstavba 8 nových bloků (č. 4–7 a 15–18) na místě bývalé jízdárny. Jako první byl předán k užívání blok 18 (srpen 1941), následovaly bloky č. 4, 5 a 7 (listopad 1941), zbytek v první polovině roku 1942.\n\nNad vstupní bránou do tábora byl umístěn nápis \"Arbeit macht frei\" (Práce osvobozuje). V tomto nápisu vytvořeném vězni (pod vedením Jana Liwacze) je jedno z písmen („b“ ve slově Arbeit) obráceně. Podle některých pamětníků tak bylo učiněno úmyslně jako malý akt odboje. Jiní uvádějí, že to byl prostě jen omyl.\n\nCelým názvem Konzentrationslager Auschwitz-Birkenau, nacistickým krycím názvem Arbeitslager Birkenau bei Neuberun, Oberschlesien (česky \"Pracovní tábor Březinka u Nové Beruně, Horní Slezsko\"), v Česku známý také jako Osvětim-Březinka).\n\nPopudem ke stavbě druhého tábora se pravděpodobně stal Himmlerův rozkaz, který místo navštívil v březnu 1941. Jeho výstavba byla zahájena v říjnu roku 1941 na území vesnice Březinka (pol. \"Brzezinka\", něm. \"Birkenau\"), ze které bylo v dubnu 1941 vysídleno její obyvatelstvo a domy byly přestavěny nebo rozebrány a použity pro potřeby tábora. V nacistické dokumentaci měl tábor až do jara 1944 status zajateckého tábora (\"Kriegsgefangenenlager\"), i přes to, že tuto funkci nikdy neplnil.\n\n1. října 1941 byl vytvořen speciální stavební úřad pro výstavbu Březinky (\"Sonderbauleitung für die Errichtung eines Kriegsgefangenenlagers der Waffen SS in Auschwitz O/S\"), jehož vedoucím byl jmenován SS-Sturmbannführer Karl Bischoff. Do poloviny října byl vypracován první plán výstavby tábora. Podle něj měl tábor na rozloze 81 ha (720 x 1130 m) pojmout 100 000 vězňů. Měl být rozdělen na tři hlavní části: karanténní tábor (\"Quarantänelager\", budoucí úsek BI), tábor I a tábor II (\"Lager I, Lager II\", budoucí úsek BII) s celkovým počtem 174 zděných baráků. Hlavní táborová cesta měla vést mezi karanténním táborem a tábory I a II. Počítalo se také s výstavbou železniční vlečky až do tábora.\nPráce zahájili sovětští váleční zajatci společně s pracovními oddíly složenými z ostatních vězňů na podzim roku 1941. Nejprve byli zaměstnáni při rozebírání budov z bývalé vesnice a shromažďování materiálu pro výstavbu baráků (\"Abbruchkommando Birkenau\"). Další oddíly měly na starost melioraci bahnitého terénu, vytyčení budoucího tábora, stavbu cest a dočasné úzkokolejky pro přivážení materiálu a mostu přes železniční trať, oddělující Birkenau od mateřského tábora. Výstavba vlastního tábora byla zahájena od budoucího úseku BIb. Po vzniku několika zděných budov byl tento úsek v únoru 1942 obehnán provizorním plotem z ostnatého drátu. Instalovány byly také jednoduché strážní věže a osvětlení. 1. března sem byli natrvalo umístěni sovětští váleční zajatci z mateřského tábora. Od té doby až do srpna 1943 fungoval tento úsek jako mužský tábor (\"Männer Konzentrationslager\"). Jedním z prvních transportů, které sem přijely přímo (tedy ne z mateřského tábora), byl transport 1 112 francouzských Židů z Compiègne 30. března 1942. Vězni umístění v táboře pracovali při dokončování výstavby tohoto úseku, stejně jako budoucích úseků BIa a BII.\nDruhý plán výstavby tábora byl schválen Karlem Bischoffem 15. srpna 1942. Podle něj se měl tábor skládat ze čtyř stavebních úseků (\"Bauabschnitte\") BI – BIV o celkové rozloze 170 ha (720 x 2340 m). Tyto úseky se měly dále vnitřně členit na 6 oddělených částí (kromě již postaveného úseku BI, který měl tyto části pouze 2). Úsek BI (v prvním plánu nazýván jako \"Quarantänelager\") byl plánován pro 20 000 osob, úseky BII-BIV každý pro 60 000, celkem tedy 200 000 vězňů. Úsek BII měl vzniknout sloučením původně plánovaných částí \"Lager I\" a \"Lager II\". Úsek BIII byl později znám jako Mexiko, stavba úseku BIV nebyla nikdy zahájena. V tomto plánu již bylo počítáno také s dvěma krematorii umístěnými na konci železniční vlečky mezi tábory BI a BII. Celkem mělo být na území tábora vybudováno asi 600 baráků, na nových úsecích měly stát pouze baráky dřevěné.\n\nPlán výstavby tábora z srpna 1942 byl realizován pouze částečně. Výstavba úseku BIV nebyla nikdy zahájena, úsek BIII byl postaven pouze z části. Navíc vznikla dvě krematoria (IV a V), úsek BIIg s 30 baráky-sklady a budova tzv. „Sauny“ určená převážně pro příjem nových vězňů. Do konce války byla zastavěna plocha o rozloze okolo 140 hektarů. Celkem bylo postaveno asi 300 budov – vězeňské baráky, hospodářské a kancelářské budovy, latríny, umývárny, lázně, sklady, čtyři krematoria (zrcadlově obrácená Krematoria II/III a IV/V). Vzniklo také 13 km odvodňovacích kanálů.\n\nCelý prostor byl obehnán ostnatým drátem nabitým elektrickým napětím. Stejným způsobem byly ohrazeny jednotlivé sektory tábora (\"Bauabschnitt\"):\n\nJako první byl dostavěn v polovině roku 1942 úsek BIb. Celkem v něm vzniklo 27 vězeňských baráků (15 zděných a 12 dřevěných), kuchyně, sklad oděvu, lázeň a 5 baráků s latrínami a umývárnami. V první polovině srpna byl také dokončen úsek BIa, do něhož byly umístěny ženy z mateřského tábora (vznikl tak \"Frauenkonzentrationslager\" – FKL). Tento úsek byl téměř stejný jako BIb, pouze zrcadlově obracený (chyběl zde pouze sklad oblečení, místo kterého zde byly tři obytné baráky navíc), přičemž osu tvořila cesta mezi oběma tábory, na jejímž konci stál sklad chleba.\n\nV roce 1943 byly postupně dostavěny tábory v úseku BII – v únoru tábor BIIe, v červenci BIId a BII f, v srpnu BIIa, v září BIIb a ke konci roku také tábor BIIg společně s budovou tzv. Sauny (nová budova pro příjem vězňů). Tábor BIIc byl dokončen až v červnu 1944. Ke konci roku 1943 byla zahájena výstavba úseku BIII, který však nebyl nikdy dokončen.\n\nVchod do tábora je tvořen vstupní branou, kterou byly do tábora v květnu 1944 přivedeny koleje, po kterých do tábora přijížděly transporty s lidmi. Nad vstupní branou byla vystavěna věž, ze které byl rozhled na celý areál tábora a na rampu, kde probíhala selekce vězňů na schopné a neschopné práce.\nPrvní stavby, které na území tábora vyrostly, byly cihlové domy. S následujícími transporty se ale tábor rychle rozrůstal a vyvstala potřeba rychle stavět další a další „ubytovací“ kapacity, což vedlo nejprve k využití koňských stájí a poté k výstavbě dalších dřevěných staveb. Dřevěné baráky byly extrémně nevhodné pro život, mezerami mezi prkny v zimě prostupoval chlad a v létě se stávaly výhní. Tábor se dělil na několik menších částí – mužský, ženský, terezínský rodinný, maďarský židovský a cikánský tábor.\nPo okraji obytných bloků se nacházela hygienická zařízení, která sestávala z latrín a umýváren. V zadní části tábora byly vystavěny čtyři plynové komory, ve kterých byli hromadně zabíjeni lidé z příchozích transportů, ale také nemocní vězni, u nichž se nepředpokládal rychlý návrat do práce.\n\nKrematorium II. a III. mělo převlékárny a komory umístěné pod zemí. Po schodech sestupovaly oběti do převlékárny, kde odložily oblečení a nahé pak vstupovaly do plynové komory. Jednalo se o betonovou kobku, která byla propojena větracími komíny s povrchem, kam vhazovali vojáci SS vraždící plyn – cyklon B. Další místnosti se pak zaměřovaly na zužitkovávání mrtvých (odebírání zlatých zubů, vlasů atd.) a jejich likvidaci ve spalovacích pecích tzv. krematoriích. Během času se pro uklidnění vězňů přidaly ke vchodu nápisy uvádějící, že se jedná o sprchy, v komoře byly atrapy sprch a vězňům bylo vojáky SS dokonce rozdáváno mýdlo před vstupem do komory.\n\nVedle krematoria se nacházely jámy, do kterých se vysypával popel spálených lidských těl.\n\nKrematorium IV. bylo zapáleno a následně zničeno během povstání Židů ze Sonderkommanda 7. října 1944, kteří nedaleko krematoria zakopali zápisky z povstání a důležité dokumenty zachycující situaci v táboře, jež byly později využity v soudních procesech proti důstojníkům SS. Krematoria II. a III. byla demontována na rozkaz SS již v listopadu roku 1944 členy Sonderkommanda.\n\nV době autonomie tábora (listopad 1943 – listopad 1944) byli jeho veliteli:\n\nZachovalo se 45 zděných a 22 dřevěných stavení. Patrné jsou také zbytky plynových komor a kremačních jam na pece. Dobové je také oplocení, komíny a základy nedochovaných domů. Dnes je objekt koncentračního tábora KL Auschwitz II – Birkenau památníkem, připomínající celému světu odpornost nacistického režimu a utrpení miliónů lidí z celé Evropy. Památník je volně přístupný bez poplatků a je možné zakoupit tištěného průvodce v češtině.\n\nOkolní pracovní tábory, kterých bylo přibližně čtyřicet, byly úzce spojené s německým průmyslem a byly propojené se zbrojními závody, slévárnami a doly. Největší z těchto pracovních táborů byl Auschwitz III Monowitz, pojmenovaný po polské vesnici Monowice. Provoz zahájil v květnu 1942 jako pobočný tábor Auschwitz I a byl postaven v blízkosti chemických závodů Buna-Werke, vlastněných firmou IG Farbenindustrie, jež produkovaly syntetický benzín a umělý kaučuk. Od listopadu 1943 do listopadu 1944 fungoval jako samostatný tábor. V tomto období k němu patřily také všechny pobočné tábory Auschwitz I., jež měly průmyslový charakter.\n\nV táboře bylo postupně vystavěno 60 vězeňských baráků, v nichž přebývalo kolem 11 000 vězňů. Byly zde často prováděny selekce práceneschopných vězňů, kteří odsud byli posíláni do plynových komor v Birkenau. Největší selekce proběhla 17. října 1944, při níž zahynulo více než 2000 osob. 18. ledna 1945 odsud bylo pěšky evakuováno více než 9 000 vězňů do Gliwic, asi 900 těžce nemocných zůstalo v táboře. Na území bývalého tábora byl po válce vybudován pomník.\n\nNěmci v táboře potřebovali fotografické identifikační podobenky nových vězňů. Dozvěděli se o Wilhelmu Brassovi, vězni číslo 4333 a o jeho řemeslných schopnostech z ateliéru i laboratoře – stal se hlavním fotografem tábora. V únoru 1941, poté, co byl povolán do kanceláře Rudolfa Hoese, velitele Osvětimi, spolu se čtyřmi dalšími fotografy, a vyzkoušen z „fotografických dovedností“, byl vybrán konkrétně díky svým „laboratorním dovednostmi“ a „technické schopnosti práce s fotoaparátem“ a za jeho schopnost mluvit německy. Poté dostal rozkaz dokumentovat nacistické vězně v táboře v „Erkennungsdienst, fotografické identifikační jednotce“, což bylo zvláštní zpravodajské komando politického oddělení (Gestapo), které vedl Bernhard Walter. Od 5. února 1941 Brasse fotografoval „práci vězňů, vězeňské lékařské pokusy a portréty vězňů do spisů“. Pořizoval portréty nově příchozích vězňů určených pro záznam tábora. Brasse na Mengeleho žádost pořídil pro každého vězně sérii tří fotografií: z profilu, zepředu hledící do objektivu a šikmo pod úhlem v jeho pokrývce hlavy. Stávalo se, že jich přes noc musel vyrobil tisíc nebo i více, protože ráno měl dorazit další transport. Kromě toho fotografoval vše, od práce vězňů až po soukromá setkání Němců s rodinami i lékařské snímky. Podle svého odhadu od roku 1940 do roku 1945 pořídil 40 000 až 50 000 identifikačních fotografií, než byl přestěhován do jiného koncentračního tábora v Rakousku, kde byl americkými silami v květnu 1945 osvobozen. Němci, kteří v osvětimském táboře pracovali, ho respektovali, protože chtěli svým rodinám poslat pěkné fotografie. Potkal také Josefa Mengeleho – slavného „Anděla smrti“, kterého si pamatoval jako dobrého muže. Mengele měl jeho fotografie rád a chtěl, aby vyfotografoval také některá dvojčata a lidi s vrozenými poruchami. Brasse měl tak možnost pracovat na ošetřovně, ve které Mengele „experimentoval“.\n\nPoté, co Sověti vstoupili do Polska, během Viselsko-oderské operace, od 12. ledna do 2. února 1945, byl Brasse spolu s tisíci dalšími osvětimskými vězni násilně přemístěn do koncentračního tábora v Ebensee, rakouském podvýboru koncentračního tábora Mauthausen (v poslední oblasti stále ovládané nacisty), kde zůstal vězněn, dokud ho americké ozbrojené síly neosvobodily na začátku května 1945. Během evakuace tábora ignoroval rozkaz spálit všechny fotografie a uchránil více než 40 000 fotografií, které později sloužily jako důkazy v nacistických soudech.\n\nAuschwitz patřil k táborům s poměrně vysokým počtem uprchlých vězňů. Z ostatních nacistických koncentračních táborů před ním v počtu uprchlíků stojí pouze KL Buchenwald (1876 mužů a 91 žen, z toho však 831 osob až v roce 1945). Za každý útěk vězně bylo často nařízeno tzv. \"stání\", ve kterém dotčené skupiny vězňů stály až desítky hodin v pozoru a nehnutě v prostoru mezi bloky. Mnozí za tento způsob trestání zaplatili životem.\n\nZ KL Auschwitz se podle dostupných pramenů za dobu od založení po likvidaci tábora pokusilo o útěk celkem 802 osob (757 mužů a 45 žen). Z tohoto počtu bylo:\n\n\nKe konci války bylo jasné, že postupující Rudá armáda během svého postupu osvobodí i oblast okolo Osvětimi, což přimělo nacisty jednat a pokusit se zahladit stopy zločinů. Před jejich odchodem byla krematoria a plynové komory vyhozeny do vzduchu (demontovány). Obytné bloky byly i s lidmi uvnitř zapáleny a podle celkového plánu měl být celý tábor srovnán se zemí.Díky rychlému postupu Rudé armády však nebyl celý záměr uskutečněn a tak byly vypáleny jen některé části tábora.\n\nNacisté 18. ledna 1945 odeslali přes 58 000 lidí na nucené práce do Říše. V táboře zůstalo jen minimum vězňů, většinou nemocní a neschopní dlouhého pochodu. V noci na 19. ledna byla část tábora III-Monowitz zasažena náletem, která zničil několik v tu dobu již prázdných baráků a tábor se ocitl bez elektřiny.\n\n27. ledna 1945 byl tábor osvobozen vojáky Rudé armády (60. armáda 1. Ukrajinského frontu) pod velením maršála Koněva. V kmenovém táboře, Březince a Monowicích se osvobození dočkalo přibližně 7 000 vězňů, dalších asi 500 se nacházelo v okolních pobočných táborech.\n\nVe všech táborech KL Auschwitz-Birkenau zemřelo nejméně 1,3 miliónu osob, z nichž bylo:\n\n<nowiki>*</nowiki>Pozn. toto číslo je subjektivním odhadem i dle sdělení F. Pipera, které nelze doložit ani dokumenty SS ani dokumenty o příchozích vlacích.\n\nVýše uvedená statistika jsou součty deportovaných lidí různých národností ze všech nacisty okupovaných zemí Evropy. Tyto odhady byly zpochybněny např. historikem J. C. Pressacem, avšak je třeba doplnit, že Piperovy statistiky odrážejí současnou oficiální historiografii.\n\n27. června 2007 Výbor pro světové dědictví UNESCO zasedající na Novém Zélandu rozhodl na základě žádosti Polska a Izraele o změně názvu na \"Auschwitz-Birkenau. Německý nacistický koncentrační a vyhlazovací tábor (1940–1945)\". Původní název: \"Koncentrační tábor Osvětim-Březinka\" navrhli Poláci změnit poté, co se mnohokrát v zahraničním tisku a médiích objevilo ve spojení „polský vyhlazovací tábor“ (Anglie, Francie, USA, Německo, Itálie, Bulharsko, Rusko, Kanada a další), které mohlo naznačovat, že za holocaust v Osvětimi byli zodpovědní Poláci.\n\nStudie Forsa institutu a nadace Körber Foundation z roku 2017 zjistila, že pouze 47 % německých studentů ve věku 14–16 let dokázalo správně odpovědět, co je to Auschwitz-Birkenau.\n\nPodle průzkumu, který v roce 2018 zveřejnil americký deník \"Washington Post\", 66 % mladých Američanů a 44 % dospělých nevědělo, že Auschwitz-Birkenau byl nacistický koncentrační tábor.\n\n\n\n"}
{"id": "99976", "url": "https://cs.wikipedia.org/wiki?curid=99976", "title": "Vulcano", "text": "Vulcano\n\nVulcano // (22 km²) je nejjižnějším ostrovem Liparského souostroví v Tyrhénském moři. Celý ostrov patří administrativně k městu Lipari v sicilském Metropolitním městě Messina. Byl to právě ostrov Vulcano, který dal jméno celé vědě, vulkanologii. Označení \"\"vulkán\"\" (angl. \"volcano\", itl. \"vulcano\") se dnes používá pro všechny sopky na celém světě. Podle údajů Italského statistického úřadu zde na počátku 21. století v roce 2001 trvale žilo celkem 715 obyvatel, z toho nejvíce v místních částech Vulcano Porto u přístavu a Vulcano Piano na náhorní rovině v jižní části ostrova, kde se nachází též místní základní škola.\n\nVe starověku, kdy bylo Vulcano aktivní sopkou, se lidé domnívali, že páry stoupající z kráteru jsou dílem řeckého boha ohně a kovářů, Hefaista. Římským ekvivalentem boha ohně byl ovšem Vulkán, proto se sopečnému kuželu začalo říkat \"\"Vulkánova propast\"\", \"La Fossa di Vulcano\". Podle projevů sopečné činnosti měl mít Vulcanus v hoře svou kovárnu, odkud pochází také další známý název \"\"Stará kovárna\"\", \"La Forgia vecchia\". V současnosti je kráter označován jako \"\"Velký kráter\"\", \"Gran Cratere\".\nStejně jako ostatní Liparské ostrovy je i ostrov Vulcano součástí vulkanického oblouku nacházejícího se v blízkosti střetu eurasijské a africké litosférické desky. Vznik sopečných ostrovů v Tyrhénském moři je tedy doprovodným jevem vulkanické aktivity probíhající v souvislosti se subdukcí (podsouváním) africké desky pod eurasijskou.\n\nOstrov Vulcano je dnes tvořen pěti různými sopečnými strukturami, které byly během svého vývoje částečně deformovány. První strukturu představuje tzv. \"Primordial Vulcano\", tj. prvotní sopka, která tvoří jižní část ostrova. Původní sopka byla částečně zničena při vzniku druhé struktury, \"Piano\". V pořadí třetí sopečnou strukturu, \"Lentia\", narušil přibližně před 14 miliony lety další výbuch a kolaps kaldery, při němž vznikl dnešní hlavní sopečný kužel, \"La Fossa\". Kráter tohoto kužele je výsledkem sopečné činnosti posledních 5 500 let. Nejsevernější část Vulcana představuje poloostrov Vulcanello. Původně se ovšem jednalo o samostatný ostrůvek, který se v úžině mezi Vulcanem a Lipari začal vyvíjet po podmořské erupci v roce 183 př. n. l. Během středověkých erupcí se Vulcanello díky výlevům lávy a výbuchům pyroklastik napojilo na Vulcano. Poslední erupce Vulcanella proběhla v 16. století.\nV průběhu posledních století se vulkanická aktivita koncentrovala především do prostoru kráteru \"La Fossa\". Hlavní eruptivní cyklus začal v roce 1727. O 12 let později došlo k rozsáhlému a doposud poslednímu výlevu ryolitické lávy, který byl nazván jako \"vařící kamení\", \"\"Pietre Cotte\"\". V následujících 150 letech docházelo k erupcím jen sporadicky. Vyvrcholením tohoto období byla zatím poslední série erupcí, k níž došlo mezi 2. srpnem 1888 a 22. březnem 1890. Charakter erupce připomínal poslední vývojové stádium v cyklu sopky, tj. poslední eruptivní činnost. Během ní docházelo na Vulcanu k vyvrhování množství pyroklastik, od sopečného prachu a popela až po metrové kusy sopečných bomb. Sopečné bomby, vyznačující se tzv. \"chlebovou kůrkou\", dopadaly převážně do oblasti dnešního přístavu (\"Vulcano Porto\"). V této původně neobydlené oblasti nedošlo k žádným újmám na lidských životech ani poškození majetku, zato projevy erupce Vulcana pocítili až na Lipari.\n\nDnes se Vulcano nachází v klidné fázi. Spící sopka o sobě nicméně občas dává vědět zemětřesnou činností a výrony plynu z fumarol. Poslední zvýšená aktivita byla zaznamenána v roce 1985. Vzhledem k tomuto datu a pravidelnosti cyklů sopky se předpokládá, že by v současnosti mohlo dojít k znovuoživení vulkanické činnosti, zvláště v blízkosti přístavu, kde dnes dochází k výronům žhavých sopečných plynů v podobě fumarol a solfatarů.\n\nOblast úzké šíje, kterou lemují břehy \"Porto Ponente\" (\"Západní přístav\") a \"Porto Levante\" (\"Východní přístav\") je v současnosti jednou z vulkanicky nejaktivnějších oblastí ostrova. Na břehu a v moři se nacházejí fumaroly i solfatary, které spolu s bahenním jezírkem fungují jako lázně. Nejvyšším vrcholem Vulcana je Monte Aria (500 m n. m.) v jižní části ostrova. Okraj hlavního, tzv. Velkého kráteru (italsky \"Gran Cratere\" nebo \"la Fossa di Vulcano\"), leží o více jak 100 metrů níže (391 m n. m.). Na okraji kráteru se nacházejí fumaroly, kterými na povrch vystupují sirné páry, horké až 1000 °C.\n\nBahenní lázně a fumaroly na Vulcanu jsou spolu se sopkou na ostrově Stromboli vulkanicky nejaktivnější a turisticky nejatraktivnější část Liparských ostrovů. Nachází se zde množství ubytovacích zařízení: hotely, bungalovy, kempy. Turistickým lákadlem je nejen bahenní jezírko, ale také vyhlášená \"Černá pláž\" nacházející se na západní straně šíje, tedy na \"Porto ponente\". Na hlavní sopečný vrchol trvá výstup 2,5 hodiny, jsou odtud panoramatické rozhledy. Na vrchol nižší (123 m. n..m.), severně položený Vulcanello, trvá výstup zhruba hodinu, i odtud jsou pěkné výhledy.\n\n"}
{"id": "99977", "url": "https://cs.wikipedia.org/wiki?curid=99977", "title": "Vrána", "text": "Vrána\n\nVrána je český název některých pěvců z rodu krkavec (\"Corvus\"). Ačkoli se v češtině používá jako název rodový, představuje podrod \"Corone\". V Česku se vyskytuje vrána černá (\"Corvus corone\" Linnaeus, 1758) a vrána šedá (\"Corvus cornix\" Linnaeus, 1758). V oblastech společného výskytu (celé území ČR) je běžné křížení obou druhů. Kříženci vykazují různé barevné přechody (rozsah šedé barvy) mezi oběma druhy.\n\nVrána novokaledonská (\"Corvus moneduloides\") umí využívat a upravovat nástroje. Ve volné přírodě se u nich prokázalo využívání klacíků a řapíků listů, z nichž vyrábí háčky. Ty využívají na napichování a vytahování hmyzu z koruny palmy. Při pokusech dokázaly využívat umělé materiály (drátky, staniolové proužky…), které nikdy dříve neviděly. Pomocí těchto háčků dokázaly vyndat ze skleněné trubičky košík s masem. Tato schopnost se prokázala i při pokusech s mláďaty odchovanými v zajetí, která nepřišla do kontaktu s rodiči. Jde tedy buď o dědičné chování pro řešení podobných úloh (podobně, jako si jihoamerický dravec vzpomene na rozbíjení vajec afrického pštrosa kamenem), nebo o důkaz obecnějších logických a plánovacích schopností.\n\nInteligence je společná celé čeledi krkavcovitých.\n\n"}
{"id": "99978", "url": "https://cs.wikipedia.org/wiki?curid=99978", "title": "Salina (ostrov)", "text": "Salina (ostrov)\n\nSalina s rozlohou 26,38 km² je druhý největší z Liparských ostrovů. Patří k nim však pouze geograficky, nikoliv administrativně, neboť od roku 1867 je nezávislá na správě z Lipari a její území je rozděleno mezi tři samostatné obce. Z hlediska správního rozdělení Itálie Salina náleží do oblasti Metropolitního města Messina (dříve provincie Messina) italského autonomního regionu Sicílie.\n\nSalina, stejně jako ostatní ostrovy Liparského souostroví, je sopečného původu, avšak zdejší sopky jsou již vyhaslé. \nNejvyšším vrcholem ostrova a zároveň i celého souoostroví je hora Monte Fossa delle Felci vysoká 962 m n. m, druhý vrchol, stratovulkán Monte dei Porri, měří 860 metrů. Tyto vrcholy jsou oddělené hlubokou průrvou. Ve skutečnosti se však jedná o tři masívy, jež kromě Monte Fossa delle Felci a Monte dei Porri tvoří ještě Monte Rivi. Geologický původ těchto sopečných vrcholů je datován do pleistocénu, staršího období čtvrtohor, a do nejmladšího období pleistocénu – würmu. U pobřeží na severozápadě ostrova, kde se nachází malá rybářská vesnička Pollara, lze spatřit pozůstatky stěn velkého kráteru z doby poslední sopečné aktivity na Salině před zhruba 13 000 lety.\n\nSalina je výjimečná svou vegetací – vrcholové partie jejích šesti vyhaslých sopečných kuželů jsou na rozdíl od ostatních ostrovů pokryty hustým lesem. Tyto horské lesní partie s topoly, kapradinami a kaštany a s porosty typických středomořských křovin (tzv. macchie), tvořených hlodášem, myrtou a planikou a obklopených zemědělskými terasami, na nichž se pěstuje vinná réva a kaparovníky, jsou chráněny jako přírodní rezervace.\n\nNa ostrově jsou tři samostatné obce: Santa Marina Salina, která je největším přístavem, dále Malfa a Leni, a menší sídla Lingua, Pollara, Valdichiesa, Capo Faro a Rinella. Podle údajů italského statistického úřadu (ISTAT) k 31. srpnu 2018 měla obec Malfa 992 obyvatel, Santa Marina 887 a Leni 700 obyvatel, což úhrnem představuje 2579 trvale žijících osob na ostrově Salina.\n\nPůvodní řecké jméno ostrova bylo \"Didyme\" (Διδύμη, z řeckého δίδυμος, tj. dvojčata), inspirované jeho dvěma výraznými vrcholy.\n\nNa ostrově však byly nalezeny stopy osídlení již z doby bronzové od 18. až po 14. století př. n. l. V lokalitě, zvané \"Villaggio di Portella\", která se nachází mezi obcemi Santa Marina Salina a Malfa, bylo odkryto velké sídliště, které násilně zaniklo kolem roku 1270 př. n. l. Byly nalezeny též stopy řecké kolonizace ze čtvrtého století př. n. l. a na ostrově se nacházejí i pozůstatky římských staveb z 1. až 2. století n. l.\nArcheologické nálezy jsou umístěny v muzeu ve městě Lipari a některé ukázky také v muzeu v přístavním městečku Santa Marina. Ještě v 7. století n. l. byl jedním z nejhustěji osídlených míst v Eolském souostroví, protože do té doby byly stále aktivní sopky na ostrově Lipari. Po arabské invazi v závěru prvního tisíciletí našeho letopočtu se ostrov přechodně vylidnil, ale později byl vzhledem k příhodným ekonomickým a přírodním podmínkám opět hustěji osídlen, a to i přistěhovalci z jiných italských regionů. Tímto způsobem bývá vysvětlováno například jméno obce Malfa, které byla údajně takto pojmenována příchozími z Amalfi, kteří se měli přistěhovat na Salinu ve 12. století.\n\nEkonomika ostrova je založena především na zemědělství a lesnictví. Mimo jiné se zde produkují kapary a malvazové víno. V minulosti byla v jihovýchodní části ostrova u vesnice Lingua tzv. salina, umělé jezero, z něhož se získávala mořská sůl. Podle této saliny dostal ostrov také své nynější jméno. Od konce 20. století stoupá na ostrově význam turismu, zejména pak od roku 2000, kdy byly Liparské ostrovy zapsány na seznam Světového dědictví UNESCO.\n"}
{"id": "99985", "url": "https://cs.wikipedia.org/wiki?curid=99985", "title": "Ordet", "text": "Ordet\n\nPojem Ordet má vícero významů:\n\na dvě její filmová zpracování:\n"}
{"id": "99986", "url": "https://cs.wikipedia.org/wiki?curid=99986", "title": "Caerphilly (hrad)", "text": "Caerphilly (hrad)\n\nHrad Caerphilly ( \"Castell Caerffili\") je druhý nejrozsáhlejší hrad ve Velké Británii, leží 10 kilometrů severně od Cardiffu ve Walesu a rozprostírá se na ploše větší než 30 akrů.\n\nCaerphilly je jednou z nejrozsáhlejších středověkých pevností v Británii. Jeho stavbu započal v roce 1268 anglo-normanský lord Gilbert z Clare. Hrad byl upraven ve 14. století. Soustředné kruhy kamenného a vodního opevnění jsou impozantní ještě dnes.\n\nJe proslulý svou jihovýchodní „šikmou věží“ (následek bojů během občanské války). Působivá aula (\"great hall\") je dnes využívána k různým účelům. Vstupné pro dospělé činí 6 liber.\n\n"}
{"id": "99989", "url": "https://cs.wikipedia.org/wiki?curid=99989", "title": "Peter Sellers", "text": "Peter Sellers\n\nRichard Henry „Peter“ Sellers, CBE (8. září 1925, Southsea – 24. července 1980, Londýn) byl britský herec a komik celosvětově proslavený především sérií filmů o Růžovém panterovi.\n\nSellers se stal známým vystupováním v BBC Radio v komediálním seriálu \"The Goon Show\". Jeho schopnost napodobovat různé akcenty (např. francouzský, indický, americký, německý, stejně jako britské regionální dialekty), spolu s jeho talentem předvádět široké spektrum postav s komickým efektem mu přinesly úspěch v rozhlase i na obrazovce a nominace a národní i mezinárodní ocenění. Mnoho z jeho postav se napevno zakořenilo u diváků v jeho podání.\nSellersův osobní život by se dal popsat jako chaotický s mnoha krizemi, emočními problémy včetně závislostí.\nSellers byl čtyřikrát ženatý, z prvních dvou manželství měl tři děti.\n\nSellers často prohlašoval, že nemá žádnou vlastní identitu, kromě identity postav, které představoval. Až dlouho po jeho smrti se ukázalo s jakou posedlostí filmoval svou rodinu, domov, přátele. Režisér Peter Hall o něm řekl: \"Peter se dokázal zcela identifikovat s jinou postavou, a to jak fyzicky, psychicky, tak emocionálně. Odkud se to vzalo? Nevím. Bylo to prokletí? Často. Myslím si, že nestačí mít talent. Musíte svůj talent také umět zvládnout. A to Peter podle mě nedokázal.\"\n\nSellers se narodil v Southsea, Portsmouth, do umělecké rodiny. Přestože byl pokřtěn jako Richard Henry, rodiče mu vždy říkali Peters podle jeho staršího bratra, který se narodil mrtvý, a, podle Bryana Forbese, \"byl v dětství zahlcován mateřskou náklonností\". Navštěvoval římsko-katolickou školu v severním Londýně, přestože jeho otec Bill Sellers byl protestant a jeho matka Agnes Doreen \"Peg\" (roz. Marks) byla židovka.\nJeho prapradědečkem byl Daniel Mendoza, slavný britský boxer židovského původu. V dospělosti byl Mendoza Sellersův nejobdivovanější předek, obvykle visela jeho rytina v Peterově kanceláři. Jednu dobu dokonce plánoval, že se Mendozova podobizna objeví v logu jeho produkční společnosti.\n\nPodle Sellersova životopisce Rogera Lewise byl Peter Sellers fascinovaný katolictvím, ale krátce po nástupu do katolické školy zjistil, že je žid, někdo, kdo stojí mimo tajemství víry. Sellers říkal, že učitelé ho nazývali \"židem\", což způsobilo jeho pozdější citlivost na antisemitské narážky. Patřil mezi nejlepší studenty ve škole a později vzpomínal, jak jeden učitel spílal spolužákům, že málo studují: \"Ten židovský chlapec zná katechismus lépe než vy!\"\"\n\nPeter provázel svou rodinu na turné s jejich varietním vystoupením, a naučil se tam pracovat s jevištní technikou, což se později ukázalo jako velmi výhodné. V pěti letech vystoupil poprvé na jevišti divadla \"Windmill Theatre\" ve hře \"Splash Me! (Pocákej mě!)\", kde hrála i jeho matka.\nVyrůstal pod vlivem konfliktních rodičů a vypěstoval si ambivalentní vztah k showbyznysu. Jeho otec neměl dostatek důvěry v Peterovy schopnosti, aby kdykoliv dokázal působit na poli zábavy, dokonce pronášel, že jeho talent je dostatečný jen k tomu, aby se stal metařem, zatímco matka ho vytrvale podporovala.\n\nSellers získal svou první práci v divadle v Ilfracombe jako vrátný, když mu bylo 15 let. Postupně byl povyšován na pokladního, uvaděče, asistenta inspicienta a osvětlovače. Byly mu rovněž nabídnuty i nějaké drobnější role.\nPráce v zákulisí mu dala příležitost vidět při práci skutečné herce, např. Paula Scofielda. Spřátelil se s Derekem Altmanem a společně uspořádali první Sellersovo jevištní vystoupení s názvem \"Altman and Sellers\", v němž hráli na ukulele, zpívali a vyprávěli vtipy.\nOba rádi četli detektivní příběhy Dashiella Hammetta, což je inspirovalo k založení detektivní agentury. \"Jejich podnikání skončilo poté, co potenciální klient strhnul Sellersovi falešný knírek.\"\n\nPři své práci v zákulisí v divadle Sellers začal cvičit na bicí, které patřily skupině \"Joe Daniels and His Hot Shots\". Joe Daniels si všiml Sellersova úsilí a dal mu několik lekcí.\n\nKdyž začala válka v Evropě, Sellers nadále rozvíjel svůj talent pro bicí, což silně zapůsobilo i na jeho otce a přineslo mu to místo v kapele v Blackpoolu.\n\nPeter Sellers narukoval a během druhé světové války působil u královského letectva, byl povýšen na desátníka, kvůli špatnému zraku sloužil u pozemních jednotek. Působil v Indii a Barmě, ale délka jeho pobytu v Asii není přesně známá a je možné, že jeho délku sám Sellers později přeháněl.\nPo válce sloužil v Německu a Francii.\nJako rozptýlení ze života poddůstojníka se Sellers (stejně jako jeho otec) přidal k armádnímu souboru Entertainments National Service Association (ENSA), což mu umožnilo vypilovat hru na bicí a komediální talent. Na konci války v roce 1945 více než 80% britských bavičů pracovalo pro ENSA, kde se zaměřovali na povzbuzení morálky vojáků a továrních dělníků.\n\nSellers občas imitoval své nadřízené, a jeho ztvárnění důstojníka RAF Lionela Mandrakea ve filmu \"Dr. Divnoláska aneb Jak jsem se naučil nedělat si starosti a mít rád bombu (Dr. Strangelove)\" může mít původ právě zde.\nV přestrojení (a občas s falešným knírkem) se vkrádal do důstojnického klubu, jak přiznal v rozhovoru s Michaelem Parkinsonem v roce 1972, tak ho občas někteří starší důstojníci podezřívali.\nHlas z pořadu \"Goon Show\" Major Bloodnok pochází z tohoto období.\n\nPo svém propuštění z armády a návratu do Anglie se Sellers živí vystupováním ve varieté.\nSellers zatelefonoval producentovi rádia BBC Royovi Speerovi a předstíral, že je komik Kenneth Horne, hvězda pořadu \"Much Binding in the Marsh\", aby dostal Speera k telefonu. Speer kvůli tomu údajně označil Sellerse za \"drzého mladého hajzla\".\n\nZnamenalo to však, že Sellersovi byla umožněna návštěva, která vedla k jeho práci na pořadu \"Ray's a Laugh\" s komikem Tedem Rayem.\nJeho zásadním rozhlasovým počinem byla \"The Goon Show\" kde se Sellersem vystupoval Spike Milligan, Harry Secombe a (původně) Michael Bentine. Na toto období navazovala Sellersova práce pro televizi.\n\nNa konci 50. let vydal Sellers dvě komediální alba produkované Georgem Martinem: \"The Best of Sellers\" a \"Songs for Swinging Sellers (Písně pro swingujícího Sellerse)\" (název paroduje Sinatrovo album Songs for Swingin' Lovers - Písně pro swingující milence).\nV roce 1963 Sellers pracoval s Anthonym Newleyem, Lesliem Bricussem and Joan Collinsovou na produkování LP \"Fool Britannia\" (Bláznivá Británie). to se skládalo ze sady skečů parodujících britský politický skandál z roku 1963, v němž se prokázalo, že Ministr Války John Profumo lhal ohledně svého vztahu s prostitutkou, která byla ve styku s ruským diplomatem. Album bylo kontroverzní, zčásti proto, že se dotýkala královské rodiny, a pro případné kupce bylo složité ho získat, zejména v Británii.\n\nHitem roku 1965 byla mluvená verze písně \"A Hard Day's Night\" od Beatles, namluvená ve stylu Laurence Oliviera. Tento styl projevu už předtím několikrát použil v The Goon show.\n\nV roce 1979 Vydal nové album \"Sellers' Market (Sellersův obchod)\" (na obalu je Sellers vyobrazen s obchodníky, kteří čtou Financial Times a Wall Street Journal, zatímco Sellers čte Finchley Press) obsahuje komické popěvky a vystoupení a hru na ukulele. Album nebylo tak populární jako první dvě z let 1958 a 1959, ačkoliv je dodnes vyhledávané sběrateli.\nVšechna Sellersova alba dokazují jeho schopnost používat flexibilní hlas k vyvolání komického efektu.\n\nV rozhovoru pro \"Playboy\" z října 1962, Sellers popsal, jak se připravuje na přijatou roli:\n\nSellersův filmový úspěch se dostavil s britskými komediemi, např. \"Pět lupičů a stará dáma (The Ladykillers)\", \"I'm All Right Jack\" a \"Myš, která řvala (The Mouse That Roared)\". Ve svých prvních filmových rolích plně zužitkovával své dovednosti napodobovat hlasy přízvuky a dialekty. Někdy dokonce hrál i více odlišných postav v jednom filmu. Ve svém druhém filmu hrál dvě postavy, ve třetím dokonce šest (viz tabulka níže).\n\nVe filmu \"Nejmenší kino na světě (The Smallest Show on Earth)\", sehrál dvaatřicetiletý Sellers téměř dvakrát tak starého sešlého, pijícího staršího promítače. V \"Myši, která řvala\", situované do malé evropské země, hrál tři hlavní odlišné role, starší velkovévodkyni, ambiciózního předsedu vlády a nevinného, nemotorného farmáře vybraného k vedení invaze proti Spojeným státům. V USA se mu dostalo značné publicity za ztvárnění tří postav, mistrovský kousek, který předvedl znovu i ve filmu \"Dr. Divnoláska aneb Jak jsem se naučil nedělat si starosti a mít rád bombu\".\n\nSellersovi se začalo dostávat mezinárodní pozornosti za jeho ztvárnění indického doktora ve Filmu \"Milionářka (The Millionairess)\" se Sophií Lorenovou v hlavní roli. Film inspiroval originální hudební hit \"Goodness Gracious Me\" a jeho pokračování \"Bangers and Mash (Párek s kaší)\", v obou vystupovali Lorenová a Sellers, produkoval George Martin.\n\nV roce 1962, Stanley Kubrick požádal Sellerse, aby hrál roli Clara Quiltyho ve filmu \"Lolita\" vedle Jamese Masona a Shelley Wintersové. Kubrick viděl Sellerse v jeho dřívějším filmu a zaujal ho rozsah, předvedený již v \"The Goon Show\", kde Sellers imitoval slavné osobnosti: mj. Winstona Churchilla a královnu.\n\nSellers měl ale dojem, že role výrazného amerického televizního scenáristy byla nad jeho síly. Quilty byl, Sellersovými slovy \"noční můrou, zčásti homosexuál, zčásti drogově závislý, zčásti sadistický...\". Byl velmi nervózní z přijetí role a mnoho lidí k němu přicházelo, aby ho přesvědčilo.\nKubrick nakonec uspěl a přesvědčil Sellerse, aby roli přijal. Kubrick požádal amerického jazzového hudebníka a producenta Normana Granze, aby nahrál Sellersovu část, aby Sellers mohl svůj part poslouchat, studovat hlas a zvýšil sebejistotu.\n\nNa rozdíl od jeho dřívějších, dobře nacvičených rolí, Kubrick pobízel Petera, aby improvizoval během filmování a využil všech možností postavy. Navíc, ve snaze zachytit Sellersův výkon v plné šíři, používal Kubrick i tři kamery současně.\nSellers a Kubrick vytvořili mnoho převleků pro Sellerse, např. policisty a německého psychologa.\nJak natáčení pokračovalo, ostatní herci a štáb si všímali, že si Sellers hraní více užívá a dle Kubricka dosahuje \"...něčeho, co může být označeno jedině za stav komediální extáze\".\nKameraman filmu Oswald Morris později vyprávěl, že \"nejzajímavější byly ty scény s Peterem Sellersem, kde totálně improvizoval.\"\nDíky této zkušenosti Sellers objevil, že vztah s Kubrickem patřil mezi ty nejvíce obohacující v jeho kariéře.\n\nV Kubrickově dalším filmu \"Dr. Divnoláska aneb Jak jsem se naučil nedělat si starosti a mít rád bombu (Dr. Strangelove or: How I Learned to Stop Worrying and Love the Bomb)\" Kubrick požádal Sellerse, aby hrál hlavní roli. Sellers ztvárnil tři extrémně odlišné charaktery: Amerického prezidenta Merkina Muffleye, jaderného vědce Dr. Divnolásku se silným německým akcentem a kapitána královského letectva Lionela Mandrakea. Sellers původně váhal, ale Kubrick ho přesvědčil, že je nejlepším hercem pro tyto tři role.\n\nMuffley a Dr. Divnoláska se ve filmu objevili společně v jedné místnosti, což bylo vyřešeno speciálními efekty. Sellers měl původně hrát i čtvrtou roli Majora T. J. \"King\" Konga, ale nedokázal dosáhnout požadovaného silného texaského akcentu. Za svůj výkon ve všech třech rolích byl nominován na Oscara za nejlepší mužský herecký výkon v hlavní roli.\nKubrick dal opět Sellersovi volné ruce k improvizaci během natáčení. Příkladem takové improvizace je Divnoláskova ruka: Sellers jí hýbal údajně s představou, že paže \"je nacista\" i proti Divnoláskově vůli. (\"Dr. Strangelove syndrome\" (Strangelove=Divnoláska) je populární název pro neurologické onemocnění zvané syndrom cizí ruky v anglicky mluvících zemích.) Sellers později řekl, \"Když mě požádáte, abych hrál sám sebe, nebudu vědět, co mám dělat. Nevím, kdo nebo co jsem.\" \n\nOd roku 1963 byl Sellers obsazován do role potrhlého Šéf-Inspektora Clouseaua ve filmech o \"Růžovém panterovi\". Tato postava Sellerse proslavila celosvětově, počínaje filmem \"Růžový panter (The Pink Panther - 1963)\" a pokračování, \"Komisař Clouseau na stopě (A Shot in the Dark - 1964)\", v němž představuje svou postavu ještě výrazněji.\n\nK postavě se vrátil ještě třikrát mezi lety 1975 a 1978 ve filmech \"Návrat růžového pantera (The Return of the Pink Panther - 1975)\", \"Růžový panter znovu zasahuje (The Pink Panther Strikes Again - 1976)\" a \"Pomsta Růžového pantera (Revenge of the Pink Panther - 1978)\"\n\nFilm \"Stopa růžového pantera (The Trail of the Pink Panther - 1982)\", obsahující nepoužité starší záběry, vznikl až v roce 1982, po Sellersově smrti. Jeho vdova Lynne Fredericková úspěšně žalovala producenty filmu pro neoprávněné použití záběrů. Sellers se chystal účinkovat i v dalším filmu o Růžovém panterovi \"Romance Růžového pantera (Romance of the Pink Panther)\"; zemřel ale dříve, než projekt začal.\n\nV roce 1979 se Sellers představil v roli Chauncey Gardinera, jednoduchého zahradníka závislého na sledování televize, v černé komedii \"Byl jsem při tom\". Mnohými kritiky to byl označováno za \"triumf Sellersovy pozoruhodné kariéry\" a úspěch pro spisovatele Jerzyho Kosinského. V rozhovoru pro BBC v roce 1971 Sellers prozradil, že více než cokoliv jiného si přeje zahrát si roli Chauncey.\n\nAutor knihy Kosinski se domníval, že román by nikdy neměl být zfilmován, ale Sellers ho přesvědčil, aby změnil názor a umožnil Sellersovi a režisérovi Halovi Ashbymu natočit film s tím, že on napíše scénář.\n\nBěhem filmování, ve snaze nenarušit své propojení s postavou, odmítal Sellers většinu žádostí o rozhovor a držel se stranou od ostatních herců. Snažil se zůstat v roli i po návratu domů.\nSellers považoval Chaunceyovu chůzi a hlas za nejdůležitější atributy postavy a na přípravě na roli pracoval buď sám s magnetofonem nebo s manželkou, později i s Ashbym, aby vypiloval jasnou artikulaci a mírné vyjadřování, která byla nezbytná pro vyvolání dojmu \"dětské mysli za slovy.\"\n\nKritik Frank Rich poznamenal, že herecké dovednosti potřebné pro tento typ role \"rozvrácené osobnosti musel Peter vyjádřit náročnou hlasovou technikou a gesty. Horší herec by učinil Chaunceyovy mentální dysfunkce příliš okázalé. Jeho inteligence byla vždy hlubší, jeho jistota na obrazovce větší, technika vybroušená.\"\n\n\"Byl jsem při tom\" přinesl Sellersovi jeho největší úspěchy od 60. let, druhou nominaci na Oscara a ocenění Zlatý Globus. Některé kopie filmu obsahují na konci pokažené záběry, během kterých se Sellers neudrží smíchy. Sellers se domníval, že ho přifaření této sekvence možná připravilo o Oscara.\nNěkolik měsíců po natáčení, magazín \"Time\" napsal článek o Sellersovi, nazvaný, \"Kdo je ten muž?\" Článek vyjmenoval mimo jiné role, které Sellers ztvárnil včetně Chaunceyho, Quiltyho, Dr. Divnolásky, Clouseaua a velkovévodkyně Glorianny XII. Sellerse článek sepsaný kritikem Richardem Schickelem potěšil a napsal děkovný dopis editorovi.\"\n\nSellersův poslední film byl \"Ďábelský plán dr. Fu Manchu (The Fiendish Plot of Dr. Fu Manchu)\", komediální ztvárnění klasických povídek od Saxe Rohmera. V této verzi hrál Sellers doktora \"Fu Manchu\" i jeho úhlavního nepřítele, policejního inspektora Naylanda Smithe. Produkce tohoto filmu se ocitla v problémech již od počátku, kdy Sellersovo chatrné zdraví a mentální labilita způsobily mnohodenní zpoždění a spory mezi hercem a režisérem Piersem Haggardem. Když bylo natočeno asi 60% záběrů, Sellers Haggarda vyhodil a sám se ujal režie. Haggard si později stěžoval, že přetočené scény filmu nic nepřidaly a způsobily, že film byl celkově velmi nesourodý. Film obsahuje známky o Sellersových vážných srdečních potížích a scénu, kdy Fu oživuje své tělo elektrickým šokem.\n\nSellers zemřel krátce před uvedením \"Fu Manchu\" do kin. V roce 1982 se Sellers vrátil na plátno jako Inspektor Clouseau ve filmu \"Stopa růžového pantera (The Trail of the Pink Panther)\", který byl složen z nepoužitých scén z předchozích filmů o Růžovém panterovi, zejména \"Růžový panter znovu zasahuje (The Pink Panther Strikes Again)\", kolem kterých byl napsán nový příběh. David Niven si ve filmu zopakoval roli Sira Charlese Lyttona.\n\nPo \"Fu Manchu\" měl Sellers natáčet další komedii s Clouseauem, \"Romance Růžového pantera (The Romance Of The Pink Panther)\". Podle scénáře Petera Moloneye a Sellerse samotného se Clouseau zamiluje do brilantní kriminálnice známé jako 'Žába' a pomáhá jí s jejími loupežemi ve snaze ji napravit.\nBlake Edwards, režisér předcházejících filmů o Růžovém panterovi, se na vzniku toho filmu nepodílel, protože jeho vztah se Sellersem byl narušen od natáčení \"Pomsty Růžového pantera\".\nNávrh scénáře včetně humorného průvodního dopisu podepsaného \"Petem Shakespearem\", byl do kanceláře United Artists doručen méně než šest hodin před Sellersovou smrtí.\nSellersova smrt projekt ukončila, stejně jako dva další filmy, na které Sellers podepsal smlouvy v roce 1980. Jednalo se o film \"Nevěrně tvá (Unfaithfully Yours - 1984)\" a \"Nemocný láskou (Lovesick - 1983)\". Oba byly přepsány pro Dudleyho Moorea; ani jeden z filmů nezaznamenal příliš velký úspěch .\n\nRežisér Billy Wilder najal Sellerse do filmu \"Líbej mne, hlupáčku (Kiss Me, Stupid - 1964)\", aby zde hrál společně s\nDeana Martina, ale po šesti týdnech filmování dostal Sellers infarkt. Sellerse nahradil Ray Walston.\n\nSellers byl všestranný herec, mohl vystupovat od bláznivé komedie, např. \"Večírek (The Party - 1968)\", kde ztvárnil potrhlého indického herce Hrundiho Bakshiho, po mnohem vážnější role např. ve filmu \"Lolita\".\n\nV roce 1969 se Sellers objevil v epizodě amerického seriálu \"It Takes a Thief\".\nSellers nikdy nezískal Oskara, vyhrál ale cenu Britské akademie filmového a televizního umění za \"I'm All Right Jack\".\n\nSellers se objevil s televizním pořadu \"The Muppet Show\" v roce 1977. Nevybral si možnost vystoupit sám za sebe, ale vystoupil v několika rozličných kostýmech a s různými přízvuky. Když mu řekli, že může relaxovat a být sám sebou, Sellers (ve vikinské helmě, opasku a jedné boxerské rukavici) odvětil: \"Neexistuje já. Nic takového není. Bývalo tu já, ale nechal jsem to chirurgicky odstranit.\n\nSellers byl velmi zdrženlivý, pokud přišla řeč na jeho osobní život. Sellers byl pozván do Show Michaela Parkinsonav roce 1974, ale souhlasil jen pod podmínkou, že se může objevit v převleku. Sellers přišel v převleku příslušníka gestapa, zosobňující postavu představovanou Kennethem Marsem ve filmu \"Producenti\". Po několika větách, kdy se držel postavy, vystoupil z role, sedl si a vznikl tak jeden z nejzajímavějších Parkinsonových rozhovorů.\n\nSellers byl ženatý čtyřikrát a byl otcem tří dětí:\n\n\nTvrdí se, že Sellers trpěl depresemi, které se projevovaly vážnými stavy úzkosti z profesního či osobního selhání a byly prohlubovány užíváním návykových látek.\nŘíká se, že jeho užívání drog - zejména amylnitritu způsobil jeho infarkty v roce 1964 (viz níže).\nSellersovy těžkosti v kariéře i osobním životě ho přivedly k tomu, že pravidelně vyhledával konzultace s astrologem Mauricem Woodruffem, který měl zásadní vliv na jeho kariéru během posledních let života.\n\nSellers se přátelil se dvěma členy Beatles, George Harrisonem a Ringo Starrem.\nHarrison občas v rozhovorech zmiňoval příběhy se Sellersem, Ringo Starr se objevil po jeho boku ve filmu \"Kouzelný Kristán (The Magic Christian - 1969), podle románu od Terryho Southerna.\nDvoutýdenní útěk Starra od Beatles během natáčení \"Bílého alba\" strávil hudebník na Sellersově jachtě a složil zde píseň \"Octopus's Garden\". Starr věnoval Sellersovi pracovní nahrávku Bílého alba, která byla po jeho smrti vydražena.\nSellers nahrál vlastní verzi písně \"A Hard Day's Night\" ve stylu Richarda III. v podání Laurence Oliviera a několik verzí písně \"She Loves You\" např. jako Dr. Divnoláska, v londýnském dialektu cockney či jako irský dentista.\n\nMezi Sellersovy přátele patřil i herec a režisér Roman Polanski, se kterým ho pojila jeho láska k rychlým autům.\nSellers měl také blízký vztah se Sophií Lorenovou, ale není jasné, zda byl tento vztah naplněn.\n\nSellers byl Svobodným zednářem a patřil do Lóže 3098 z Chelsea, kam náležely i další slavné osobnosti z oblasti herectví.\n\nVe své autobiografii \"True Britt\", Britt Ekland popisovala Sellersovy blízké vztahy s britskou královskou rodinou.\n\"Vůbec jsem nevěděla o jeho (Sellersově) spojení s britskou monarchií. Jednou odpoledne, ještě než jsme se vzali, najednou zmizel, že si musí zařídit něco důležitého. Byl na odpoledním čaji u Královny matky v Clarence House.\"\nByl blízkým přítelem Princezny Margaret, která se objevila i v jednom z jeho domácích videofilmů.\n\nSellers měl celoživotní slabost pro automobily. Jeho láska byla zmíněna už v \"The Goon Show\" epizoda \"The Space Age,\" kde Harry Secombe představil Sellerse takto: \"Proboha, to je Peter Sellers, který právě překonal svůj vlastní rekord a automobil mu vydržel déle než měsíc.\n\nSellersova osobnost bývá ostatními popisována jako složitá a náročná a často se dostával do sporu s ostatními herci či režiséry. Velmi napjatý vztah měl se svým přítelem a režisérem Blakem Edwardsem, se kterým pracoval na \"Růžovém panterovi\" a na filmu \"Večírek\". Občas spolu během natáčení přestali hovořit a například při dokončování druhého filmu o Panterovi si vyměňovali zprávy na papírcích. Defintivně se rozkmotřili při natáčení Pomsty a Romance už byla připravována bez Edwardse.\n\nSellersova spolupráce s Orsonem Wellesem na filmu \"Casino Royale\" se výrazně zhoršila poté, kdy Sellers začal žárlit na jeho vztah s princeznou Margaret. Tento jejich vztah způsoboval problémy při natáčení, kde Sellers odmítl vystoupit ve scéně společně s Wellesem.\n\nSellersovy těžkosti s udržováním mírumilovných vztahů se projevila také v osobním životě. Ze žárlivosti napadl svou budoucí manželku Britt Eklandovou. Sellers občas vinil sám sebe z rozpadu svých manželství. V roce 1974 v Interview u Parkinsona přiznal, že \"život s ním není snadný\".\n\nNa jaře 1964, ve věku 38 let, Sellers utrpěl sadu 13 infarktů v několika dnech během práce na filmu \"Líbej mne, hlupáčku (Kiss Me, Stupid - 1964)\" a byl nahrazen Rayem Walstonem. V jednu chvíli byl Sellers dokonce prohlášen za mrtvého. Sellers údajně viděl jasné bílé světlo, poté se podíval na operační stůl, kde ho lékaři oživovali. Také údajně slyšel hlas, který mu řekl, že ještě není jeho čas.\nPřestože Sellers přežil, jeho srdce zůstalo trvale zničené. Sellers raději konzultoval s léčiteli než klasickou západní medicínou a jeho potíže se prohlubovaly dalších 16 let. Ke konci roku 1977 utrpěl další velký infarkt, po kterém dostal kardiostimulátor.\nSellers dále nereagoval na rady lékařů a odmítal zpomalit, odmítl i operaci srdce, která by mohla jeho život prodloužit o několik let.\n\nNa 25. července byla naplánována do Londýna večeře, kde se měli znovu sejít představitelé \"The Goon Show\". Ale v poledne 22. července Sellers zkolaboval v hotelu v Dorchesteru a upadl do kómatu. Zemřel v londýnské nemocnici krátce po půlnoci 24. července 1980 ve věku 54 let. Přežila ho jeho čtvrtá žena Lynne Frederick a jeho tři děti.\nNa 30. července byla naplánována jeho operace srdce v Los Angeles.\n\n\n"}
{"id": "99990", "url": "https://cs.wikipedia.org/wiki?curid=99990", "title": "Národní památkový ústav", "text": "Národní památkový ústav\n\nNárodní památkový ústav (NPÚ) je odbornou a výzkumnou organizací státní památkové péče v České republice s celostátní působností. Je státní příspěvkovou organizací zřízenou ke dni 1. ledna 2003 podle zákona České národní rady o státní památkové péči (zák. č. 20/1987 Sb., ve znění pozdějších novel) Ministerstvem kultury České republiky.\n\nPočátky státem zajišťované ochrany památek spadají do poloviny 19. století, kdy byla zřízena C. a k. Centrální komise pro průzkum a uchování stavebních a uměleckých památek ve Vídni (1850). Postupně se vytvořily zemské památkové úřady se sídly v Praze a Brně. Po roce 1918 se k nim připojil komisariát v Bratislavě. Po roce 1945 na jejich činnost navázala Státní památková správa.\n\nPředchůdci Národního památkového ústavu byly od roku 1958 Státní ústav památkové péče a ochrany přírody, vzniklý ze zákona 22/1958 Sb., a krajská střediska státní památkové péče a ochrany přírody. Zvláštností bylo Pražské středisko státní památkové péče a ochrany přírody, dalšími anomáliemi byla Okresní střediska státní památkové péče a ochrany přírody, z nichž nejstarší vzniklo v roce 1965 v Olomouci. V roce 1991 byl obor ochrany přírody převeden na nově vzniklé ministerstvo životního prostředí a ústav podřízený ministerstvu kultury byl přejmenován na Státní ústav památkové péče. Po zániku krajských národních výborů přešla krajská střediska památkové péče pod ministerstvo kultury (pražské středisko až v roce 2001), a to pod názvy památkový ústav, od roku 2001 státní památkový ústav. Splynutím Státního ústavu památkové péče a krajských státních památkových ústavů vznikl k 1. lednu 2003 Národní památkový ústav. Dřívější krajská střediska se stala územními pracovišti. V roce 2013 byly v rámci NPÚ organizačně vyčleněny čtyři územní památkové správy, zejména zajišťující návštěvnický provoz zpřístupněných památek ve správě NPÚ.\n\nZákon o státní památkové péči nestanoví název organizace, ale § 32 aktuálního znění o ní hovoří jako o „odborné organizaci státní památkové péče“. V původním znění z roku 1987 psal o „ústřední organizaci státní památkové péče“, jíž tehdy podléhaly krajské organizace památkové péče. Podle odstavce 1 aktuálního znění je organizací pro výkon a koordinaci veškeré odborné činnosti v oboru státní památkové péče k zabezpečení jednoty kulturně politických záměrů a ideově metodických, ekonomických a technických hledisek, jakož i perspektivního rozvoje státní památkové péče.\n\nPodle § 25 je podřízena ministerstvu kultury. V § 26 odst. 2 písmeno j) zákon stanoví, že ministerstvo vydává statut odborné organizace státní památkové péče, která je státní příspěvkovou organizací s celostátní působností. V § 27 zákon stanoví, že památková inspekce, zřízená rovněž ministerstvem kultury, spolupracuje mimo jiné i odbornou organizací státní památkové péče a opírá se o její pomoc. Podle § 27a s ní spolupracují i celní úřady. Podle § 29 se o její odbornou pomoc při plnění svých úkolů opírají i obecní úřady obcí s rozšířenou působností; odborná organizace SPP se vyjadřuje ke jmenování konzervátora státní památkové péče, který je obecním úřadem jmenován jako dobrovolný pracovník členem komise SPP zřízené radou ORP, a poskytuje konzervátorovi odbornou pomoc. Obce podle § 30 při své péči o kulturní památky a kontrole vlastníků kulturních památek vycházejí z odborných vyjádření odborné organizace státní památkové péče.\n\nOdborná organizace státní památkové péče podle § 32 odst. 2 zákona o státní památkové péči\n\nNárodní památkový ústav zajišťuje a vykonává základní i aplikovaný vědecký výzkum v oblasti památkové péče. Provádí též další odborné, pedagogické, vzdělávací, publikační a popularizační činnosti k zajištění kvality a odbornosti péče o kulturní památky a památkově chráněná území. Odborně a metodicky usměrňuje a podporuje péči o památky a památkově chráněná území ve vlastnictví a správě jiných subjektů.\n\nOsoby pověřené orgány státní památkové péče nebo celními úřady vybavené osvědčením od pověřujícího úřadu nebo organizace jsou podle § 34 zákona o státní památkové péči oprávněny vstupovat do podniků, závodů, zařízení, objektů a na ostatní nemovitosti a vykonávat v nich potřebné odborné práce na ochranu kulturních památek nebo pro vědecké účely, zejména dokumentační a konzervační, jakož i odborný dozor, požadovat za tím účelem potřebné údaje a vysvětlení a nahlížet do příslušných dokladů. Se státním hospodářským a služebním tajemstvím se přitom však mohou seznamovat, jen jsou-li k tomu určeny podle zvláštních předpisů, přičemž musí dbát zájmů obrany státu a zachovávat tato tajemství. Své úkoly jsou povinny plnit tak, aby organizace ve své činnosti nebo občan ve svých právech byli omezeni jen v nezbytném rozsahu. Pro vstup do objektů a zařízení ozbrojených sil a sborů platí zvláštní předpisy. Podle § 43a zákona o SPP mají orgány státní památkové péče přístup k vymezeným údajům základního registru obyvatel, informačního systému evidence obyvatel, informačního systému cizinců, .\n\nNPÚ vede Ústřední seznam kulturních památek České republiky (ÚSKP ČR).\n\nDále má v přímé správě soubor kulturních památek, zejména státních hradů a zámků. Ve správě NPÚ je asi stovka státních památkových objektů, převážně národních kulturních památek, a to hradů, zámků, klášterů, kostelů, souborů lidové architektury, zahrad, parků a technických památek. Většina z nich je zpřístupněná a nabízí návštěvníkům možnost prohlídky v rámci jednoho a více návštěvnických okruhů. Krajská střediska státní památkové péče krátce spravovala zpřístupněné státní hrady a zámky po roce 1960, pak jich většinu předala do správy okresních národních výborů a nakonec je po r. 1968 postupně přejímala zpět do své správy, poslední nedlouho před r. 1989.\nPokud je kulturní památka státním majetkem, práva a povinnosti stanovené zákonem vlastníku památky má podle § 43 zákona o státní památkové péči ta státní organizace, která má památku ve správě, popřípadě nestátní organizace, které byla památka svěřena do trvalého užívání, popřípadě organizace, která má užívací právo v družstevním nebo náhradním užívání k zajištění výroby.\n\nNPÚ udílí cenu Patrimonium pro futuro s cílem společensky ocenit a podpořit přínosy pro záchranu, obnovu, zkoumání a prezentaci hodnot kulturního dědictví.\n\nAktualizovaný přehled publikační činnosti je dostupný na webu instituce.\n\nNPÚ vydává podrobné Výroční zprávy. Základní odborné periodikum představují Zprávy památkové péče. NPÚ vydává oborové metodiky.\n\nOdborná pracoviště vydávají vlastní časopisy či sborníky a publikace.\n\nPředevším pro obecnou veřejnost jsou určeny četné průvodce po zpřístupněných památkách. K publikační činnosti lze přiřadit rozsáhlé elektronické zdroje informací pro odbornou i širokou kulturní veřejnost (webové stránky, databáze, působení na sociálních sítích).\n\nPřed vznikem Národního památkového ústavu existovalo kromě ústředního Státního ústavu památkové péče 9 krajských státních památkových ústavů:\nVe Východočeském kraji tedy sídlil mimo krajské město a pro Severomoravský a Jihomoravský kraj existovaly tři státní památkové ústavy, krom krajských měst navíc ústav v Olomouci.\n\nPři vzniku NPÚ v roce 2003 byl Státní ústav památkové péče transformován v ústřední pracoviště NPÚ a dosavadní krajské státní památkové ústavy v územní odborná pracoviště NPÚ. Odborná organizace státní památkové péče si podle § 32 odst. 3 zákona o státní památkové péči v aktuálním znění vytváří pro výkon státní památkové péče se souhlasem ministerstva kultury a po projednání s krajem krajská, popřípadě i další územní odborná pracoviště (střediska).\n\nNavíc byly ještě při zřízení NPÚ v územní odborná pracoviště přeměněny správy státních zámků Sychrov a Bouzov. Pracoviště Bouzov bylo v roce 2004 sloučeno do olomouckého pracoviště a pracoviště na Sychrově bylo v roce 2006 zahrnuto do nového pracoviště v Liberci. K 1. červenci 2006 (s plným převzetím činnosti od 1. ledna 2007) přibylo územní odborné pracoviště v Lokti pro Karlovarský kraj, k 2. únoru 2006 územní odborné pracoviště v Liberci pro Liberecký kraj (které nahradilo pracoviště na Sychrově) a v Kroměříži pro Zlínský kraj. Od 1. ledna 2008 působí územní odborné pracoviště v Josefově pro Královéhradecký kraj a územní odborné pracoviště v Telči pro kraj Vysočina.\n\nKe dni 1. ledna 2013 byla vytvořena 4 nová pracoviště, územní památkové správy, do nichž byla vyčleněna správa státních kulturních památek. Současně bylo ústřední pracoviště přejmenováno na generální ředitelství.\n\nNPÚ se od 1. ledna 2013 organizačně člení na generální ředitelství v Praze (GnŘ), územní odborná pracoviště (ÚOP) v jednotlivých krajích a 4 územní památkové správy (ÚPS).\n\nGenerální ředitelství řídí celkovou činnost NPÚ a v rozsahu vymezeném vnitřními předpisy přímo zajišťuje úkoly státní památkové péče. Územní odborná pracoviště zajišťují úkoly státní památkové péče v rozsahu své územní působnosti. Územní památkové správy spravují zpřístupněné kulturní památky v přímé správě NPÚ (hrady, zámky, kláštery, kostely, industriální památky). K 1. lednu 2019 byly do nově zřízeného Národního muzea v přírodě převedeny tři skanzeny (Příkazy, Vysočina, Zubrnice), které dosud spravoval NPÚ.\n\nNPÚ, generální ředitelství zajišťuje činnost NPÚ jako celku (sídlí v Ledebourském paláci v Praze)\n\nČást odborných pracovišť a edukační odbor generálního ředitelství se na podzim 2017 přesune do domu U Voříkovských v Liliové 5 v Praze 1.\n\nÚzemní odborná pracoviště (+sídla):\n\nÚzemní památkové správy:\n\n\nMinistr kultury Pavel Dostál jmenoval generálním ředitelem NPÚ Zdeňka Nováka k 1. lednu 2006.\n\nMinistr kultury Vítězslav Jandák nejprve rozhodnutí uspíšil a jmenoval jej dopisem z 11. listopadu do funkce již od 1. prosince 2005, avšak dopisem z 1. prosince ho ke 2. prosinci odvolal a s ním zároveň též 10 ředitelů odborných územních pracovišť, čímž podle svých slov zahájil reformu památkové péče. Ministr Jandák zdůvodnil odvolání generálního ředitele zjištěním, že se na Strahově bourá část Hladové zdi, Jandákův náměstek to však vysvětloval širšími systémovými změnami.\n\nV lednu 2006 ministr kultury Vítězslav Jandák jmenoval generálním ředitelem NPÚ Tomáše Hájka, dosavadního poradce ministra životního prostředí, na základě jednomyslného doporučení komise ministerstva kultury pod vedením ředitele personálního odboru ministerstva kultury Petra Millera. Hájek se stal terčem kritiky odborné veřejnosti (včetně některých, kteří ho předtím do funkce doporučili) a vzniklo několik petic za jeho odvolání. Hájkovi údajně památkáři, historici umění a další odborníci vyčitali, že prosazoval oddělení správy státních památkových objektů od výkonu expertní činnosti (k tomu nakonec došlo v mírnější podobě, tedy pouhým vyčleněním v rámci NPÚ, od ledna 2013) a že chtěl prosadit nový památkový zákon, který by sjednotil správní řízení s vypracováváním odborných posudků (od toho NPÚ poté zatím upustil). Bylo mu vyčítáno, že je především teoretikem. Předmětem odporu bylo jeho tvrzení, že zachování památky je třeba poměřovat její životaschopností, úvahy o redukci počtu památek a malý důraz na zachování autenticity památky. Ministr kultury Martin Štěpánek v září 2006 Tomáše Hájka z funkce odvolal. Oficiálně byla důvodem odvolání „dlouhodobá a neřešená manažerská a odborná pochybení“.\n\n26. září 2006 ministr kultury Martin Štěpánek jmenoval generálním ředitelem NPÚ Pavla Jerieho, dosavadního náměstka ředitele. Některá média o tom psala jako o dočasném pověření řízením do doby řádného výběrového řízení. Koncem listopadu 2008 oznámil, že hodlá rezignovat na funkci, protože prý byl od března pod silným tlakem, aby čtyři vybrané státní zámky vložil do nově založeného zájmového sdružení právnických osob, které by pro rozvoj těchto památek samo žádalo o evropské dotace a hospodařilo s nimi. Jerie byl názoru, že zcizením těchto památek státu by se dopustil trestného činu, a na základě nezávislých analýz od ministerstva financí a ministerstva pro místní rozvoj takový postup vyloučil. Poté byl prý tlačen k prohlášení těchto památek za nepotřebný majetek či k jejich zapůjčení. Jerie tento způsob tunelování nazval „modelem a la Mlynář“. Projekty prosazovala zejména Jana Vohralíková, vrchní ředitelka sekce D na ministerstvu kultury, která Jerieho argumentaci o porušení zákona označila za nesmysl založený na polopravdách. Jerie podle ní není ochoten památky vrátit do života a celý život hájil jednu koncepci, a když najednou vidí, že to jde i jinak, tak si vymýšlí různé důvody, aby to zkomplikoval.\n\n2. prosince 2008 ministr kultury Václav Jehlička na základě doporučení výběrové komise jmenoval generální ředitelkou NPÚ Naděždu Goryczkovou, dosavadní ředitelku ostravského pracoviště. Když připravovala oddělení správy státních památek od odborné památkové péče, odborníky byla podezírána ze snahy o privatizaci nejzachovalejších hradů a zámků, tajení plánů a odmítání veřejné diskuse. Parlamentní podvýbor pro kulturu prý na jednání dospěl k závěru, že reorganizace nepřinesla vyšší standard služeb a servisu pro regiony a ani ke zlepšení financování nedochází, konstatoval, že probíhající restrukturalizaci provázejí zásadní nedostatky a vyzval ministerstvo k vyvození důsledků. Výhrady byly i například k tomu, že územní správa pro Moravu není umístěna v Brně. Pro výměnu ředitelky se vyjadřoval zejména poslanec a stínový ministr kultury Vítězslav Jandák. V únoru 2013 skupina čtyř akademiků (děkan FF UK Michal Stehlík, ředitel Ústavu pro dějiny umění FF UK Jan Royt, ředitel Ústavu dějin umění AV ČR Vojtěch Lahoda, rektor Akademie výtvarných umění v Praze Jiří T. Kotalík) protestovala u ministryně kultury Aleny Hanákové otevřeným dopisem proti údajně připravovanému odvolání Naděždy Goryczkové a vyjádřila jí podporu.\n\nPodrobný seznam památek ve správě NPÚ viz Seznam památkových objektů ve správě Národního památkového ústavu.\n\n\n"}
{"id": "99993", "url": "https://cs.wikipedia.org/wiki?curid=99993", "title": "Caerphilly", "text": "Caerphilly\n\nCaerphilly ( \"Caerffili\") je město na jihu stejnojmenného hrabství ve Walesu ve Spojeném království.\n\nSprávním centrem je od roku 1996, v letech 1976-1996 bylo v hrabství Gwent a původně v tradičním hrabství Glamorgan na hranici s Monmouthshire.\n\nLeží přibližně dvanáct kilometrů severně od Cardiffu. Jeho partnerským městem je český Písek nebo německý Ludwigsburg. Nachází se zde středověký hrad.\n\nV roce 2001 zde žilo 30 388 obyvatel.\n"}
{"id": "99997", "url": "https://cs.wikipedia.org/wiki?curid=99997", "title": "Telč", "text": "Telč\n\nTelč (německy \"Teltsch\", latinsky \"Telcz\") je město v okrese Jihlava v kraji Vysočina, 25 km jihozápadně od Jihlavy. Žije zde obyvatel. Historické jádro Telče je cennou městskou památkovou rezervací a je zapsáno na Seznam světového kulturního dědictví UNESCO.\n\nNázev se vyvíjel od varianty Telcz (1180), Telci (1207), v Telez (1283), Telcz (1315, 1331, 1339), Telsch (1356), Telcz (1367), Thelcz (1392), z Telče (1406), Telcz (1447), Telecz (1480), z Telče (1481), v Novém Telči (1486), Nowa Telcz (1490), Telczie (1580), Teltsch (1633), Teltzsch (1648), Teltsch (1678, 1718, 1720, 1751), Teltsch a Telč (1846, 1872) až k podobě Telč v letech 1881 a 1924. Místní jméno znělo původně Teleč a vzniklo přidáním přivlastňovací přípony -jъ k osobnímu jménu Telec (ve významu mladý býček) a bylo rodu mužského. Pojmenování Telč je rodu ženského.\n\nPodle místní pověsti bylo město založeno již v roce 1099. První písemná zmínka o něm však pochází až z roku 1315. Významným datem je rok 1339, kdy Telč dostal do vlastnictví Oldřich III. z Hradce z rodu Vítkovců. Jeho rod pak významně přispěl k rozvoji Telče. Vybudoval zdejší hrad a kostel, opevnil město a postavil též gotické domy kolem tržiště. Roku 1386 zničil požár západní polovinu náměstí i s kostelem a radnicí. V roce 1423 dobyli město husité.\n\nV polovině 16. století se získával zdejší panství Zachariáš z Hradce a Telči nastává opět doba rozkvětu. Za třicetileté války trpělo město i celý kraj zlovůlí švédských i císařských vojsk. Roku 1712 zdědil zdejší zboží František Antonín Lichtenštejn-Kastelkorn. Byl to poslední člen této rodinné větve a zemřel bezdětný v roce 1761. Panství Telč zdědil bratranec Alois Arnošt hrabě Podstatský z Prusinovic za podmínky, že jméno a erb Lichtenštejnů-Kastelkornů a Podstatských z Prusinovic sloučí jako \"Podstatský-Lichtenštejn\". V 18. století nastává vzestup měšťanského stavu. Počátek 19. století je ve znamení industrializace. Postavením železnice z Jihlavy do Telče 1898 a jejím propojením přes Slavonice do rakouského Schwarzenau skončila i komunikační izolace města.\n\n1. dubna 1980 byly vesnice Borovná, Dolní Dvorce, Doupě, Dyjice, Dyjička, Stranná, Vanov, Vanůvek, Volevčice a Zvolenovice připojeny jako místní části k Telči. 1. července 1980 byla připojena Horní Myslová, 1. ledna 1986 pak Radkov a Strachoňovice. Poslední vlna slučování proběhla k 1. lednu 1989, kdy byly připojeny Mysletice, Olší a Zadní Vydří. Všechny vesnice se ale osamostatnily 1. ledna 1992.\n\nPodle sčítání 1930 zde žilo v 783 domech 4 270 obyvatel. 4 182 obyvatel se hlásilo k československé národnosti a 29 k německé. Žilo zde 3 924 římských katolíků, 169 evangelíků, 32 příslušníků Církve československé husitské a 78 židů.\n\nMěsto má pět místních částí – Vnitřní Město (opevněné historické centrum), Podolí (k centru přilehlé z východu), Staré Město (jižní část města), Štěpnice (severní část města) a Studnice (4 km severně od města), ty leží na dvou katastrálních území – \"Studnice u Telče\" a \"Telč\". Telč má 16 základních sídelních jednotek – Studnice, Na Mokrovcích, Na myslibořské cestě, Na myslovské cestě, Na novoříšské cestě, Na radkovské silnici, Na statku, Na Žabinci, Panské nivy, Podolí, Rovné pole, Štěpnice, Telč-historické jádro, U nádraží, V Buzovech a Za Staroměstským rybníkem.\n\nTelč je členem mikroregionů Telčsko, Dobrovolný svazek obcí Česká inspirace a České dědictví UNESCO a místní akční skupiny Mikroregionu Telčsko.\n\nMěsto má 21členné zastupitelstvo, v čele 7členné rady stojí starosta Roman Fabeš.\n\nPrávo užívat vlajku bylo městu uděleno rozhodnutím Poslanecké sněmovny Parlamentu České republiky dne 19. ledna 1995. Vlajka má na červeném podkladu bílé písmeno „T“ sahajícím na okraje listu s rameny o šířce 1/3 šířky listu praporu, které je položeno na list tak, že jeho kratší rameno je rovnoběžné se žerdí a je od žerďového okraje vzdáleno na 1/3 šířky listu praporu. Poměr šířky k délce listu je 2:3.\n\nV Telčí sídlí firmy AGROKOP HB, s.r.o., EKOPLAST ŠTANCL s.r.o., Opravny Telč, a.s., Chesterton ČR, s.r.o., Trojstav s.r.o., Terco CB, a.s. Zemědělské družstvo Telč, Café Telč s.r.o., LEPŠÍ ZVUK s.r.o. Obcí prochází silnice I. třídy č. 23 z Mrákotína do Staré Říše, silnice II. třídy č. 112 z Nové Říše do Horní Cerekve, č. 403 do Stonařova a č. 406 z Dačic do Třeště a komunikace III. třídy č. 02321 do Mysliboře, č. 40618 do Radkova, č. 40610, č. 40611 do Horní Myslové, č. 40617 do Kostelní Myslové a č. 11261 do Hostětic. Prochází tudy též železniční trať č. 227 z Kostelce do Slavonic.\n\nDopravní obslužnost zajišťují dopravci ICOM transport, AZ BUS & TIR PRAHA, ČSAD JIHOTRANS, ČSAD Jindřichův Hradec, Tourbus, TRADO-BUS, Student Agency, Radek Čech - Autobusová doprava a České dráhy. Autobusy jezdí ve směrech Praha, Jihlava, Třebíč, Slavonice, Jemnice, Moravské Budějovice, Znojmo, České Budějovice, Jindřichův Hradec, Brno, Dačice, Pelhřimov, Třeboň, Nová Říše, Stará Říše, Budeč, Řásná, Mrákotín, Mysletice, Borovná, Blažejov, Kunžak, Strmilov, Studená, Třešť, Želetava, Černíč, Myslůvka a Zadní Vydří a vlaky ve směrech Kostelec a Slavonice. Městem prochází cyklistické trasy č. 5091 do Mysliboře, č. 5125 do Dyjice, č. 16 a Greenway ŘV z Třeště do Kostelní Myslové, č. 5261 do Horní Myslové, 1113 do Mrákotína a č. 5126 do Řásné. Dále jsou tu červeně a zeleně značené turistické trasy a naučné stezky Otokara Březiny a Lipky.\n\nMasarykova univerzita zde provozuje své \"univerzitní centrum\" a České vysoké učení technické výukové středisko. Kromě toho se zde nachází Gymnázium Otokara Březiny a Střední odborná škola Telč, dvě základní školy, základní umělecká škola a mateřská škola.\n\nOd roku 1982 se zde každoročně odehrává hudební festival \"Prázdniny v Telči\". Je jedním z nejstarších hudebních festivalů v Česku, probíhá vždy na přelomu července a srpna. Vystupují tu známí umělci nejen z české scény, na programu jsou také divadla, výtvarné dílny a výstavy.\n\nPamátky UNESCO v Telči v roce 2011 získaly grant Kraje Vysočina vázaný na začlenění kamerových záznamů a přenosů památek do pořadu \"Panorama\" České televize, spolu s městem Telčí získaly tentýž grant i města Třebíč a Žďár nad Sázavou. Vysílání mělo probíhat od 1. května 2012 do konce října téhož roku. Záznamy měly po celý rok být k dispozici na webových stránkách měst, kraje, organizace UNESCO a dalších organizací.\n\nMěsto je oblíbenou lokací českých i zahraničních filmařů. Byly zde natáčeny např. firmy \"Až přijde kocour\", \"Jak se budí princezny\", \"Z pekla štěstí\".\n\nHistorické jádro Telče, Vnitřní Město, patří k nejcennějším městským památkovým rezervacím na Moravě a v roce 1992 bylo zapsáno na Seznam světového kulturního dědictví UNESCO. Na památkové hodnotě města se podílí i předměstí Staré Město, jehož historická část (okolí kostela Matky Boží) je městskou památkovou zónou, a v neposlední řadě i skutečnost, že i nová výstavba ve 20. století na okrajích města respektovala hodnotné městské panoráma, které není narušeno převýšenou panelovou zástavbou.\n\nDominantou a také nejvýznamnější architektonickou památkou města je renesanční telčský zámek. Telčský zámek patří mezi klenoty moravské renesanční architektury. Jeho přitažlivost je tím větší, že se zde díky citlivému přístupu majitelů k dědictví minulosti zachovaly ve velmi dobrém stavu původní interiéry.\n\nMezi další významné památky Vnitřního Města patří farní kostel sv. Jakuba Staršího, barokní jezuitský kostel Jména Ježíš, kostel sv. Ducha s pozdně románskou věží nebo barokní morový sloup. Památkově chráněny jsou rovněž jedinečně dochované měšťanské domy, zejména na náměstí Zachariáše z Hradce, například Telčský dům, dům U Šeniglů a další.\n\nVe Starém Městě je kromě kostela Matky Boží památkově chráněn například i objekt bývalé jezuitské koleje, zvaný dnes Lannerův dům. V Podolí je nejvýznamnější památkou barokní kostel sv. Anny. Ke kapli svatého Karla Boromejského vede z Telče Křížová cesta.\n\nK památkám na zdejší židovské osídlení patří i zdejší synagoga a židovský hřbitov.\n\n\n\n\n\n"}
{"id": "99998", "url": "https://cs.wikipedia.org/wiki?curid=99998", "title": "Národní galerie (Londýn)", "text": "Národní galerie (Londýn)\n\nNárodní galerie (anglicky National Gallery) v Londýně je sbírka obrazů starých mistrů, jejíž budova se nachází na severní straně Trafalgarského náměstí. Národní galerie byla založena roku 1824. Najdeme zde více než 2300 obrazů z období mezi lety 1250 a 1900 z národní umělecké sbírky Velké Británie. Sbírka Národní galerie patří veřejnosti Spojeného království a vstup na hlavní expozice je zdarma. Národní galerie je po Louvru, Metropolitním muzeu umění, Britském muzeu a Tate Gallery pátým nejnavštěvovanějším muzeem umění na světě.\n\nNárodní galerie, na rozdíl od podobných významných muzeí na evropském kontinentu, nevznikla zestátněním existujících královských a šlechtických uměleckých sbírek. Vznikla v roce 1824, když britská vláda zakoupila 38 obrazů od dědiců Johna Julia Angersteina, pojišťovacího makléře a mecenáše umění. Následně utvářeli sbírku hlavně první ředitelé Národní galerie, zejména sir Charles Lock Eastlake, a soukromé dary, které tvoří dvě třetiny sbírky.\nVýsledná sbírka je ve srovnání s mnoha evropskými národními galeriemi relativně malá počtem exponátů, ale má široký záběr a výjimečnou kvalitu. Většina hlavních směrů západního malířství je zastoupena významnými mistrovskými díly. Dříve se tvrdilo, že Národní galerie je jedna z mála národních galerií, které mají vystaveny veškeré své exponáty, v současnosti to však již neplatí.\n\nDnešní budova Národní galerie, v pořadí třetí, byla postavena Williamem Wilkinsem v období mezi lety 1832 a 1838. Z té doby se nezměněné zachovalo pouze hlavní průčelí budovy, jelikož byly k budově postupem času přistavovány další části. Wilkinsova budova byla často terčem kritiky kvůli estetickým nedokonalostem a nedostatku prostoru, druhý z problémů vedl roku 1897 k založení Tate Gallery, kde jsou vystavena díla moderních britských umělců. Budova Národní galerie byla později rozšířena hlavně E. M. Barrym a Robertem Venturim. Sainsburyho západní křídlo projektované Robertem Venturim a Denisem Scottem Brownem je příkladem postmoderní architektury v Británii. Současným ředitelem Národní galerie je Nicholas Penny.\n\nV 18. století došlo v mnoha evropských zemích ke znárodnění královských nebo šlechtických uměleckých sbírek. Bavorská královská sbírka (dnes ve Staré pinakotéce v Mnichově) byla veřejnosti zpřístupněna v roce 1779, sbírka Medicejských ve Florencii ji následovala roku 1789 (jako Galerie Uffizi) a Francouzskému muzeu umění v Louvru daly původně královské sbírky vzniknout v roce 1793. Velká Británie však nenapodobila příklad kontinentální Evropy a britské královské sbírky zůstaly dodnes ve vlastnictví královské rodiny.\n\nV roce 1777 měla britská vláda možnost zakoupit uměleckou sbírku mezinárodního rozsahu, když potomci sira Roberta Walpola nabídli k prodeji jeho sbírku. Poslanec John Wilkes naléhal, aby vláda tento „nedocenitelný poklad“ zakoupila, a navrhoval, že by měl být uložen v „okázalé galerii…zbudované v prostorných zahradách Britského muzea“. Z Wilkesova návrhu však nakonec nic nebylo a o dvacet let později zakoupila kompletní sbírku Kateřina Veliká, dnes je možné si sbírku prohlédnout v Ermitáži v Petrohradu.\nPlán získat 150 obrazů ze sbírky Filipa II. Orleánského, které byly v Londýně v roce 1798 nabízeny k prodeji, navzdory zájmu panovníka a premiéra Williama Pitta mladšího, selhal. V roce 1799 nabídl britské vládě obchodník Noel Desenfans kompletně připravenou národní sbírku, kterou spolu se sirem Francisem Bourgeoisem původně sestavili pro polského krále, ještě před Třetím dělením Polska, které v roce 1795 znemožnilo nezávislost Polska. Tato nabídka byla odmítnuta a Bourgeois sbírku nakonec odkázal Dulwich College, kde studoval. Sbírka byla vystavena v roce 1814 v Obrazárně v Dulwich, v první britské veřejné galerii, která byla s tímto záměrem postavena. Skotský obchodník William Buchanan a další sběratel umění Joseph Truchsess, shromažďovali umělecké exponáty, které zamýšleli jako základ národní sbírky, ale jejich nabídky (obě v roce 1803) byly také zamítnuty.\n\nPo prodeji Walpolovy sbírky mnoho umělců, mezi nimi James Barry a John Flaxman, opakovaně upozorňovali na nutnost Národní galerii založit, tvrdili, že přístup ke klíčovým dílům evropského malířství by mohl britskou malířskou škola jedině obohatit.\n\nV roce 1823 se na trh dostala další významná umělecká sbírka, kterou po sobě zanechal zesnulý John Julius Angerstein. Angerstein byl bankéř ruského původu žijící v Londýně, jeho sbírka čítala na 38 obrazů a obsahovala například díla od Raffaela nebo obraz \"Svatba dle módy\" od Williama Hogartha. George Agar Ellis, ze strany Whigů, navrhl 1. července roku 1823, aby dolní sněmovna parlamentu tuto sbírku zakoupila.Výzva byla podpořena nabídkou sira Beaumonta, který měl dvě podmínky, za prvé, aby vláda zakoupila Angersteinovu sbírku, a za druhé, aby byly nalezeny vhodné výstavní prostory. Neočekávané splacení válečného dluhu Rakouskem nakonec přimělo vládu, aby Angersteinovu sbírku koupila, a to za cenu 57 000 liber.\n\nNárodní galerie byla veřejnosti otevřena 10. května roku 1824, nacházela se v Angersteinově bývalém domě, v čísle popisném 100 na třídě Pall Mall. V roce 1826 byla k původní umělecké sbírce přidána díla, která věnoval sir George Beaumont a v roce 1831 odkázal galerii 35 obrazů William Holwell Carr. Chod galerie zprvu zajišťoval pouze správce William Seguier, v červenci 1824 připadly některé povinnosti nově vytvořené dozorčí radě. Národní galerie na třídě Pall Mall bývala často přeplněná a její velikost, ve srovnání s pařížským Louvrem, byla zdrojem rozpaků a studu.\n\nKvůli propadům v čísle 100 byla galerie dočasně přemístěna do čísla 105, tato budova však musela být později stržena kvůli výstavbě nové ulice.\n\nV roce 1832 začal William Wilkins s konstrukcí nové budovy na místě bývalých Královských stájí v Charing Cross, v oblasti, ze které se v průběhu 20. let 19. století stalo Trafalgarské náměstí. V období mezi lety 1837 a 1868 sloužilo východní křídlo budovy jako sídlo Královské akademie umění.\n\nJádrem kolekce se staly obrazy italských mistrů z 15. a 16. století. Akvizice během následujících 30 let se soustředily na díla vrcholné renesance.\n\nV polovině 19. století se změnil názor na to, jaká díla pořizovat. Dolní sněmovna navrhla, že by měl být jmenován ředitel Národní galerie, jehož pravomoc by převyšovala dozorčí radu. Mnozí se domnívali, že tato pozice připadne německému historikovi umění Gustavu Friedrichu Waagenovi, se kterým již galerie v minulosti spolupracovala. Nicméně královna Viktorie, princ Albert a premiér Lord Russell se shodli, že vhodným mužem na tento post je správce umělecké sbírky sir Charles Lock Eastlake, který byl zároveň předsedou Královské akademie umění.\n\nCharles Eastlake nechal nakoupit díla z raně renesančního období, které nebylo ve sbírkách zastoupeno. Eastlake podnikal každoročně cesty do Evropy a především do Itálie, kde hledal vhodná díla, která by obohatila sbírky Národní galerie. Celkově zakoupil 148 pláten v zahraničí a 46 v Británii, mezi nimi například klíčové dílo \"Bitva u San Romana\" od Paola Uccella. Eastlake zároveň shromáždil soukromou sbírku děl, která by dozorčí radu dle jeho názoru nezaujala. Jeho cílem však bylo, aby se tato díla do sbírky Národní galerie dostala, což se uskutečnilo po jeho smrti díky iniciativě jeho přítele a nového ředitele Williama Boxalla.\n\nV tomto období se Národní galerie nadále potýkala s nedostatkem prostoru. V roce 1845 odkázal galerii rozsáhlou sbírku britského výtvarného umění Robert Vernon, nicméně ve Wilkinsově budově pro ni nebylo místo, takže musela být vystavována ve Vernonově domě (Pall Mall, č. p. 50) a později v sídle Marlborough House. Tím méně byla Galerie vybavena na další velký příspěvek - více jak 1 000 děl J. M. W. Turnera, která odkázal po své smrti roku 1851 britskému národu. Tato situace nakonec vedla v roce 1897 k založení Národní galerie britského umění (Tate Gallery), kde byly umístěny obrazu umělců narozených po roce 1790.\n\nTřetí ředitel sir Frederick William Burton položil základy kolekce umění 18. století a uskutečnil několik významných nákupů ze soukromých sbírek anglických sběratelů.\n\nRoku 1906 byla získána Velázquezova \"Venušina toaleta\", první dílo pořízené z prostředků Národního fondu uměleckých sbírek. Plátno obrazu bylo však roku 1914 rozřezáno militantní sufražetkou Mary Richardsonovou, při jednom z mála politických protestů v galerii. V roce 1906 přislíbil sir Hugh Lane galerii 39 impresionistických děl ze své sbírky, mezi nimi například Renoirovy \"Deštníky\". Díky fondu, který roku 1923 založil Samuel Courtauld, mohly být pořízeny moderní umělecké práce, například obraz George Seurata \"Koupání v Asnières\".\n\nV době druhé světové války byly obrazy z bezpečnostních důvodů přemístěny do břidlicového lomu v Manod poblíž Blaenau Ffestiniogu v severním Walesu, zatímco v prázdných místnostech galerie se pro povzbuzení morálky národa denně pořádaly recitály Myry Hessové a dalších. Od roku 1941 byl pak na základě požadavků uměnímilovné veřejnosti každý měsíc vybrán jeden obraz, který byl v galerii následující měsíc vystavován. Umělecké sbírky se do budovy galerie navrátily v roce 1945.\n\nV poválečné době se nákup obrazů stal pro Národní galerii obtížným, jelikož ceny obrazů starých mistrům, ale také impresionistů a post-impresionistů, se vyšplhaly nad finanční možnosti galerie. Některé z nejvýznamnějších přírůstků jako například Da Vinciho obraz \"Madona s dítětem, svatou Annou a Janem Křtitelem\" by si galerie nemohla dovolit bez prostředků vybraných ve veřejných sbírkách. Významnou podporou pro galerii byly také dary soukromých osob. V roce 1985 přispěli lord Sainsbury a jeho bratři na výstavbu nového křídla budovy, které nese jejich jméno.\n\nRoku 1996 bylo přijato rozhodnutí, že ve sbírkách Národní galerie budou obrazy vzniklé před rokem 1900, a tak asi 60 obrazů vytvořených po roce 1900 bylo v roce 1997 přesunuto do Tate Gallery jako dlouhodobá zápůjčka, výměnou za díla Gaugina a dalších.\n\nStavbu budovy galerie zahájil roku 1832 William Wilkins. Budova však mohla mít šíři pouze na jednu řadu místností, jelikož se hned za ní nacházely budovy chudobince a kasáren. Nedostatek prostorů byl dále komplikován tím, že ve východní části budovy se do roku 1868 nacházela Královská akademie umění.\n\nPro zvětšení výstavních prostor byla zvažována rekonstrukce budovy nebo přemístění sbírek do Kensingtonu, jehož výhodou byla i lepší kvalita ovzduší. Roku 1867 navrhl syn Charlese Barryho, Edward Middleton Barry, přestavbu a doporučil postavit masivní budovu se čtyřmi dómy. Tento návrh nebyl přijat a Barry poté, co byl zbořen chudobinec, přistavil v letech 1872 až 1876 rozsáhlé východní křídlo v novorenesančním stylu s obrovskou osmibokou galerií.\n\nPozdější dostavby vytvořily zrcadlový obraz Barryho přístavby, aby stavba získala symetrický tvar.\n\nNejvýznamnější dostavbou poslední doby je Sainsburyho křídlo určené expozici obrazů renesančních mistrů, roku 1991 jej projektovali postmoderní architekti Robert Venturi a Denise Scott Brown. Výstavní prostory této části jsou s historickou částí budovy propojeny chodbou.\n"}
{"id": "100001", "url": "https://cs.wikipedia.org/wiki?curid=100001", "title": "Cardiff", "text": "Cardiff\n\nCardiff (velšsky Caerdydd) je od roku 1955 hlavní město Walesu. Město samotné má přibližně 346 000 obyvatel, s dalšími přilehlými místy cca 479 000, což z něj dělá 11. největší město ve Velké Británii. Protéká jím řeka Taff, která se zde vlévá do moře.\n\nCardiff má dvě centra. První představuje střed města s viktoriánskými a edvardovskými ulicemi a zahradami. Zahrnuje neogotický hrad a neoklasicistní městské budovy, ale také nákupní střediska a krytou tržnici z 19. století.\n\nZ hlavních tříd vybíhají pasáže lemované obchody, z nichž nejstarší je Royal Arcade z roku 1856. Jižně od centra se rozkládá přístavní čtvrť, jež se postupnou přestavbou přístavu a nábřeží mění v druhé středisko. Západně od centra se rovněž nachází Millennium Stadium, používaný přednostně pro ragby, ale i jako místo pro koncerty (r. 2006 zde např. vystupovala Madonna) aj. Město se dnes již věnuje převážně obchodu a správě země a jeho vzhled se postupně mění, jak se realizují plány na jeho obnovu.\n\nCardiffský hrad (velšsky \"Castell Caerdydd\") stojí na místě římské pevnosti, jejíž pozůstatky jsou od novějších částí odděleny pásem z červeného kamene. Mezi římskými rozvalinami vyrostla ve 12. století tvrz. V průběhu následujících 700 let si hrad postupně předávaly různé mocné rody, až nakonec v roce 1766 skončil v rukou Johna Stuarta, hraběte z Bute. Jeho pravnuk si najal „výstředního génia“ architekta Williama Burgese, jenž v letech 1876 až 1881 stvořil okázalé sídlo, zdobené mnoha středověkými prvky a romantickými detaily.\nNa pobřeží Cardiffu se nachází několik malých loděnic se soukromými jachtami, ale také doky na nákladní lodě.\n\n\n\n\n\n\n"}
{"id": "100002", "url": "https://cs.wikipedia.org/wiki?curid=100002", "title": "North American F-100 Super Sabre", "text": "North American F-100 Super Sabre\n\nNorth American F-100 Super Sabre byl americký nadzvukový stíhací letoun.\n\nVyvíjen byl od roku 1949 jako nástupce letounů F-86 Sabre se schopností letět nadzvukovou rychlostí ve vodorovném letu. Prototyp vzlétl roku 1953 a 29. října vytvořil rekord 1 215 km/h. Jednalo se o středoplošník, který měl křídla s úhlem šípu 45°. První stroje F-100A byly náchylné k přepadání do vývrtky, tím pádem musela být zvětšena ocasní plocha i křídla a tak vznikla verze F-100C, která měla 8 závěsníků pro výstroj/výzbroj a také mohla tankovat za letu. Verze F-100D byla určená jako stíhací bombardér, ale mohla sloužit i pro elektronický boj.\n\nVe Vietnamu se letouny používaly jako stíhací bombardéry a průzkumné letouny (dvoumístná verze). V této válce ztratili Američané přes 180 letounů F-100. Při leteckých úderech nad severním Vietnamem je později nahradily dvoumachové F-105 Thunderchief a k podpoře pozemních jednotek nad jižním Vietnamem podzvukové A-7 Corsair II. F-100 Super Sabre využívalo i několik dalších zemí, které byly členy NATO. Poslední stroj v americké službě dosloužil na počátku 80. let.\n\n3. února 1949 spustila společnost North American Aviation vývoj nového stíhacího letadla, které mělo nahradit úspěšnou F-86 Sabre. Šlo o soukromou iniciativu a firma tento projekt zpočátku sama financovala. V lednu 1951 se společnost obrátila na americké letectvo s vlastním návrhem na nadzvukovou denní stíhačku. Projekt dostal pojmenování \"Sabre 45\", což bylo odvozeno od toho, že křídla nového letadla měla šípovitost 45 stupňů.\n\nMaketa byla připravena během pěti měsíců, ale později byla konstrukce ještě výrazně předělána. V lednu 1952 objednalo americké letectvo dva prototypy. První z nich, který byl označen YF-100A a vzlétl 25. května 1953. S motorem Pratt & Whitney XJ57-P-7 dosáhlo toto letadlo rychlost Mach 1,05. Druhý YF-100A vzlétl o pět měsíců později. Zatímco první prototyp neměl žádnou výzbroj, druhý už byl vybaven čtyřmi kanóny ráže 20 mm, jejichž testování probíhalo právě na tomto stroji.\n\n29. října 1953 vytvořil podplukovník Frank Everest, Jr. na prvním prototypu nový světový rekord, když dosáhl rychlosti 1215,295 km/h. V té době se dostal do vzduchu i první produkční letoun F-100A, stroj však trpěl několika problémy. Mezi ně patřila špatná směrová stabilita, která mohla vést k náhlé změně kurzu. Tento problém způsobil 12. října 1954 úmrtí George Welshe, hlavního testovacího pilota firmy North American.\n\nDalší problém se projevoval tak, že za určitých okolností měla křídla tendenci ztrácet vztlak, což způsobovalo zvedání nosu letadla. Tento nedostatek byl posměšně přezdívaný \"Sabre Dance\" (\"Šavlový tanec\").\n\nPočáteční produkční verze \"F-100A\" byla zařazena do služby 27. září 1954, ale nadále se potýkala s technickými nedostatky, které se projevily již v průběhu vývoje. Po prvních šesti závažných haváriích, které se udály v prvních dvou měsících provozu, byla všechna letadla tohoto typu až do února 1955 uzemněna. První verze Super Sabre tak dosáhla počáteční operační schopnosti až v září 1955. Problémy s F-100A však přetrvávaly a americké letectvo tento variantu v roce 1958 postupně vyřadilo. Celkem bylo v této verzi vyrobeno 203 letadel.\n\nPo počátečních problémech americké letectvo požadovalo, aby byly budoucí varianty vyvinuty jako stíhací bombardéry schopné nést jaderné zbraně. V reakci na tento požadavek vznikl model \"F-100C\", který byl vybaven vylepšeným motorem J57-P-21, schopností tankování paliva za letu a různými typy závěsníků pod křídly. I když \"céčko\" zpočátku trpělo mnoha problémy, které zdědilo po verzi F-100A, podařilo se je později úpravami odstranit. F-100C dokázala na šesti závěsnících nést výzbroj do hmotnosti 2 721 kg. Pro jadernou misi mohlo být letadlo vyzbrojeno jednou taktickou pumu Mk 7 o síle 8, 19, 22, 30, 31 nebo 61 kt. Kromě výzbroje mohlo být letadlo vybaveno dvěma přídavnými palivovými nádržemi (každá o objemu 1703 litrů). První letadla této verze vstoupila do služby 14. července 1955 a celkově jich bylo vyrobeno 476 kusů.\n\nSpolečnost North American pokračovala v dalším vývoji Super Sabru a v roce 1956 přišla s verzí \"F-100D\". Šlo o útočné letadlo se schopností vybojovat vzdušnou převahu. Vyznačovalo se vylepšenou avionikou, autopilotem a integrací většiny typů tehdejší konvenční výzbroje. Kvůli zlepšení letových charakteristik byly křídla letadla prodloužena o 66 cm a zvětšená byly i ocasní plochy. F-100D měla i tankovací systém \"Buddy\", jehož prostřednictvím bylo možné doplnit palivo jiným letadlům ve vzduchu. Výzbroj byla rozšířena o střely AIM-9B a rakety vzduch-země AGM-12 Bullpup. Jaderný arzenál doplnily pumy Mk 28 (B28), Mk 43 (B43), Mk 57 (B57) a Mk 61 (B61). 29. září 1956 dosáhla první letka F-100D počáteční operační schopnosti. Do roku 1959 se v této verzi vyrobilo 1274 letadel.\n\nParalelně s vývojem bojových variant došlo i k modifikaci šesti Super Sabrů na fotografická průzkumná letadla \"RF-100A\". U těchto letadel byly zbraňové systémy nahrazeny fotografickým zařízením. V letech 1955 až 1956 prováděly RF-100A přelety nad zeměmi východního bloku, brzy však byly v této roli nahrazeny novými Lockheed U-2.\n\nPro potřeby výcviku byla vyvinuta dvoumístná varianta \"F-100F\".\n\n4. dubna 1965 během náletu na vietnamský most Thanh Hoa poskytovaly letouny F-100 krytí stíhacím bombardérům F-105 Thunderchief. Zde se dostaly stroje Super Sabre poprvé do vzdušného souboje se severovietnamskými MiGy-17. Krátce nato byly F-100 v roli vzdušné eskorty nahrazeny letadly F-4 Phantom II.\n\nPozději byly letouny F-100F vybaveny radary APR-25 a protiradarovými raketami AGM-45 Shrike, kterými ničily severovietnamské raketové systémy protivzdušné obrany. Letadla Super Sabre působila ve Vietnamu do července 1971 a během této doby uskutečnila 360 283 bojových letů. Během konfliktu ztratily Spojené státy 242 strojů tohoto typu, přičemž 186 z nich padlo za oběť severovietnamské protiletecké obraně.\n\nV listopadu 1954 začal boj alžírských povstalců za odtržení Alžírska od Francie. Během konfliktu letadla F-100D vzlétala z francouzských základen, přeletěla Středozemní moře a bombardovala Alžírsko.\n\nMezi 20. a 23. červencem 1974 uskutečnily turecké Super Sabry 500 náletů na Kypr během podpory turecké invaze. Vyzbrojené pumami o hmotnosti 750 liber provedly turecké F-100 nálet na letiště Nicosia, aby poskytly vzdušné krytí pro přistávající vrtulníky. Omylem potopily vlastní torpédoborec Kocatepe, který si zaměnily za řeckou válečnou loď. Turecko při této operaci ztratilo osm letadel - dvě při haváriích a šest v důsledku protiletecké palby.\n\n\n\n"}
{"id": "100005", "url": "https://cs.wikipedia.org/wiki?curid=100005", "title": "Bath", "text": "Bath\n\nBath je město v jihozápadní Anglii, nejznámější svými lázněmi napájenými třemi horkými prameny. Nachází se 159 km západně od Londýna a 21 km na jihovýchod od Bristolu.\n\nMěsto je vybudováno kolem přírodních horkých pramenů. První doložená zmínka o městu pochází z doby vlády Římanů, kdy jsou zmiňovány římské lázně, ačkoli se předpokládá, že bylo založeno dříve. Voda z pramenů byla používána na léčbu různých neduhů. Od alžbětinské do georgiánské doby to bylo výletní místo pro bohaté. Výsledkem této popularity byla výstavba mnoha architektonicky zajímavých staveb, z nichž nejznámější je Royal Crescent. Město má více než 90 000 obyvatel.\n\nArcheologické nálezy dokazují, že římské lázně byly postaveny na místě, kde se nacházela keltská svatyně zasvěcená bohyni \"Sulis\". Římané zřejmě obsadili Bath krátce po invazi do Británie v roce 43. Město označovali \"Aquae Sulis\" (doslova \"voda bohyně Sulis\"), kterou ztotožnili s bohyní \"Minervou\". V době vlády Římanů uctívání bohyně Sulis pokračovalo a poselství pro ni, vyrytá do kovu, byla objevena při archeologických vykopávkách u \"Sacred Springs\". Jde o takzvané \"tabulky kleteb\". Jsou psané v latině a proklínají lidi, jimž autor textu nepřál. Například pokud byly někomu ukradeny šaty, nechal vyrýt kletbu, kterou si bohyně Sulis měla přečíst, a v textu bylo zmíněno i jméno podezřelého z krádeže.\n\nV době vlády Římanů byly v této oblasti postaveny velké chrámy a lázeňské komplexy, včetně Velkých lázní. Jejich pozůstatky, postupně odhalované od 18. století, se staly jednou z největších turistických atrakcí. Asi ve 3. století byly okolo města vybudovány obranné hradby. Od 4. století vliv Římanů klesal, ale některé horké prameny byly využívány i nadále.\n\nPředpokládá se, že Bath by mohl být místem bitvy u \"Mons Badonicus\" (asi v roce 500 n.l.), kde král Artur porazil saské vojsko, ale tato informace není potvrzena.\n\nAnglosaská kronika zmiňuje, že Bath byl roku 577 po bitvě u \"Deorhamu\" obsazen Sasy. Ti ho nazývali \"Baðum\" (doslova \"u lázní\") a odtud pochází dnešní název města. Roku 675 \"Osric\", král \"Hwicce\", založil v Bathu klášterní dům. Roku 781 převzal správu tohoto kláštera král Mercie Offa a přestavěl ho na kostel zasvěcený Svatému Petru. Bath se stal královským majetkem. Silnice vybudované Římany byly zničeny a král Alfréd Veliký nechal město postavit znova, přičemž jihovýchodní část ponechal ve vlastnictví kláštera.\n\nKrál Vilém II. město věnoval královskému lékaři \"Johnu z Tours\", který se roku 1088 stal velšským biskupem a opatem Bathu a dostal právo přemístit své sídlo Somersetu z Walesu do Bathu. Biskup John se tak stal prvním bathským biskupem. Naplánoval a započal výstavbu velkého chrámu - katedrály biskupství, u níž měl stát jeho palác. Okolo tří pramenů byly vybudovány nové lázně.\n\nPozději biskup upřednostnil Wales. V 15. století se katedrála v Bathu nacházela v zuboženém stavu. Roku 1500 se Oliver King, biskup bathský a velšský, rozhodl přebudovat ji alespoň do skromnější podoby. Nová katedrála byla dostavěna roku 1539, krátce poté, co bylo zrušeno bathské převorství. Jindřich VIII. považoval katedrálu za nadbytečnou a nechal ji vyklidit, potom byla využívána jako městský farní kostel. V alžbětinské době město znovu získalo popularitu jako lázeňské středisko, lázeňská zařízení byla obnovována a Bath se stal oblíbeným místem pobytu bohaté šlechty. Status města obdržel roku 1590.\n\nV době Anglické občanské války se na předměstí Bathu 5. července odehrála bitva u Lansdowne.\n\nV době vlády Stuartovců započala v Bathu rozsáhlá výstavba, která vyvrcholila v georgiánské době. Nově přestavěna byla i stará část města uvnitř hradeb. To bylo vyvoláno potřebou elegantního ubytování pro velké množství lázeňských hostů, které také lákala dostupnost moře. John Wood starší a jeho syn John Wood mladší vytvořili plány pro výstavbu nových ulic a náměstí. Základem jejich návrhu byly domy s identickým průčelím v působícím dojmem paláců. Smetanově zlatý vápenec vtiskl Bathu jeho současný charakter.\n\nBeau Nash, který udával v 18. století ráz společenského života Bathu vytvořil kodex společenského chování a zábavy. Nicméně v 19. století město jako módní lázeňské středisko postupně ztrácelo svůj význam.\n\nV období mezi večerem 25. dubna a ránem 27. dubna 1942 se stal Bath terčem německého letectva v odvetu za útok RAF na Lübeck a Rostock. Bylo poškozeno nebo zničeno asi 19 000 budov a zabito asi 400 lidí. Velké škody byly zaznamenány na mnoha historických stavbách mimo jiné na \"Royal Crescent\", \"Circus\", \"Pragon\", lázeňských domech a v oblasti \"Queens Square\". Všechny historické památky byly později obnoveny.\n\nBath se nachází v centru údolí řeky Avon, na jižním okraji \"Cotswolds\", hřebenu vápencových pahorků, vyčleněných jako přírodní rezervace. Kopce které obklopují město dosahují maximální výšky 238 m. Rozprostírá se na ploše 29 km².\n\nStředem města protéká řeka Avon. V minulosti měla řeka při průtoku městem charakter úzkých nesplavných pramenů protékajících bažinami a rybníky, což působilo časté záplavy. Pomocí hrází byla řeka regulována do jednoho koryta. Přesto se záplavy až do stavby rozsáhlých protipovodňových zábran v 70. letech 19. století, kterým padly za oběť mnohé domy v nižší části města, opakovaly.\n\nV Bathu se nachází nejteplejší geotermální prameny ve Velké Británii. Jsou jedinými prameny v zemi s teplotou nad 40 °C. Tři z nich jsou využívány v termálních lázních.\n\nPodnebí v Bathu je mírné, i když znatelně teplejší než v některých místech nacházejících se na stejné zeměpisné šířce, což je ovlivněno teplým Golfským proudem. Je zde v průměru sušší a teplejší klima než v severnějších částech Velké Británie. Převládající směr větru je jihozápadní.\n\nV roce 2003 byla průměrná teplota 10,3 °C, s výkyvy denního průměru 14,2 °C a 6,5 °C. Délka slunečního svitu byla 1645 hodin a úhrn srážek dosáhl hodnoty 957 milimetrů. Průměrná teplota, délka slunečního svitu a úhrn srážek je vyšší než průměrné hodnoty ve Velké Británii (9,5 °C, 1587 hodin a 901,5 mm).\n\nPodle výsledků sčítání obyvatel z roku 2001 má Bath a jeho bezprostřední okolí 169 040 obyvatel, v průměrném věku 39,9 let (průměr Velké Británie je 38,6 let). Podle stejného pramene je pro tuto oblast charakteristické velké procento bělochů – 97,2%, znatelně více než je národní průměr – 90,9 %. Další etnické skupiny podle procenta zastoupení – multietnické (1%), Asiaté (0,5%) a černoši (0,5%).\n\nMěsto má velké procento křesťanů (71%) zatímco další náboženství nepřesahují 0,5%. Tato čísla víceméně odpovídají průměru Velké Británie ačkoli procento obyvatel bez vyznání (19,5%) je výrazně vyšší než národní průměr (14,8%).\n\nMěsto se rozkládá na křižovatce \"Kennet a Avon Canal\" a řeky Avon . Nachází se zde železniční stanice na hlavní trati z Londýna do Bristolu, postavené společností Great Western Railway.\n\nV současnosti je, kdysi důležitý, průmyslový sektor spíše méně významný i když zde existují významné softwarové, publikační společnosti a důležité organizace orientované na poskytování služeb a turistiku. Jedním z největších zaměstnavatelů v Bathu je Future Publishing. Tato společnost vydává více než 100 časopisů, včetně počítačových. Dalšími významnými zaměstnavateli je Ministerstvo obrany, ačkoli bylo mnoho jejích kanceláři přemístěno do Bristolu, National Health Service, \"Helphire Group Plc\" a \"Accident Management Company\". V Bathu se nachází mnoho malých soukromých obchodů a restaurací, které prosperují díky turistickému ruchu.\n\nHistoricky patřil Bath do hrabství Somerset. Poté co bylo roku 1974 vytvořeno nemetropolitní hrabství Avon byl do něho začleněn i Bath. Poté co bylo hrabství Avon roku 1996 zrušeno stalo se město hlavním centrem samostatné správní jednotky (\"unitary authority\") \"Bath a North East Somerset\" (B&NES). Městská rada Bathu byla zrušena roku 1996. Výzvy pro vytvoření obecní rady zůstaly nevyslyšeny i proto, že by se jednalo o obecní radu pro nezvykle velké město (největší město s obecní radou má asi 70 000 obyvatel) a také proto, že se to jevilo jako nepraktické.\n\nHlavní železniční stanicí ve městě je \"Bath Spa\", která má pravidelné spojení s Londýnem, Bristolem, Cardiffem, Swansea, Exeterem, Plymouthem a Penzance (Great Western Main Line) a také s Westbury, Warminsterem, Salisbury, Southamptonem, Portsmouthem a Brightonem (Wessex Main Line). Spojení zajišťuje společnost First Great Western. Na hlavní trati na předměstí se nachází další stanice\n\"Oldfield Park\", na které zastavují některé spoje do Bristolu.\n\nVzhledem k tomu,že se v Bathu nenachází letiště je využíváno Letiště Bristol International dosažitelné automobilem, autobusem nebo taxi nebo vlakovým spojem přes \"Bristol Temple Meads\" nebo \"Nailsea & Backwell\".\n\nDálková autobusová doprava je realizována společností National Express do mnoha anglických měst. Hustou příměstskou síť autobusové dopravy provozuje \"First Group\". Dvě další společnosti zajišťují vyhlídkové turistické vyjížďky autobusy \"doubledecker\" s otevřenou střechou.\n\nV 18. století bylo město významným kulturním centrem, přitahujícím aristokracii a nižší šlechtu z celé země. To poskytlo městu významné finanční prostředky pro rozvoj kultury. V té době bylo postaveno Theatre Royal a stejně tak i další architektonické dominanty – Lansdown Crescent, Royal Crescent, Circus a Pulteney Bridge.\n\nV současnosti se v Bathu nachází čtyři divadla - Theatre Royal, Ustinov Studio, \"Egg\" a Rondo Theatre, ve kterých vystupují mezinárodně uznávané divadelní soubory a režiséři. Město má také dlouhou tradici muzikálů. V Bathském opatství se nacházejí Klaisovy varhany a je největším koncertním sálem ve městě, kde je pořádáno asi 20 koncertů a 26 varhanních recitálů ročně. Ve městě se také každý rok koná Bath International Music Festival a \"Mozartfest\". Dalšími festivaly jsou \"Bath Film Festival\", \"Bath Fringe Festival\" a \"Bath Beer Festival\".\n\nV Bathu se mimo jiné nacházejí tyto kulturní zařízení – Victoria Art Gallery, Museum of East Asian Art, Holburne Museum of Art, Bath Postal Museum, Museum of Costume, Jane Austen Centre a Římské lázně.\n\nNejznámějším z mnoha kostelů v Bathu je \"Manvers Gospel Hall\", nacházející se v centru města.\n\nV Bathu jsou vydávány dvoje noviny – \"Bath Chronicle\" a \"Bath Times\". Oba listy jsou vydávány společností \"Bath Newspapers\" s týdenním (společným) nákladem cca 178 000 výtisků. \"Bath Chronicle\" je deník, vydávaný od roku 1760. Jedná se o bulvární list s nákladem asi 14 600 výtisků a s počtem čtenářů asi 40 200. \"Bath Times\" jsou distribuovány zdarma a obsahují souhrn hlavních zpráv za předchozí týden z \"Chronicle\" a množství inzerátů. \"Univerzity of Bath\" vydává své vlastní noviny \"Impact\" distribuované zdarma jako večerník. Jeho redaktory jsou studenti univerzity. Náklad tohoto listu představuje asi 3 000 výtisků.\n\nMezi rozhlasové stanice vysílající ve městě je možno zařadit \"GWR Bath\", lokálně zaměřené \"Bath FM\", univerzitní \"1449AM URB\", vysílající program určený studentům a komerční \"Classic Gold 1260\".\n\nV Bathu sídlí dvě univerzity – University of Bath a Bath Spa University. První z nich byla založena roku 1966 a vyrostla do pozice jedné z nejvýznamnějších vysokých škol Velké Británie. Ve vědeckých kruzích je uznávána především pro výzkumy v oborech fyzikálních věd, managementu a technologie. Je také známá svými sportovními aktivitami. \"Team Bath FC\", byl prvním univerzitním fotbalovým klubem od roku 1880, který se v sezóně 2002/2003 probojoval do prvního kola anglického poháru. V národním žebříčku nejlepších britských vysokých škol je University of Bath umístěna na pátém místě (Guardian 2017). V roce 2014 byla vyhodnocena jako nejlepší britská kampusová univerzita (The Times, The Sunday Times Good University Guide). V roce 2012 pak obdržela ocenění ‘Univerzita roku 2011/12\" (The Sunday Times).\n\nBath Spa University bylo umožněno jako univerzitní fakultě vydávat potvrzení o absolvování studia od roku 1992. Status univerzity obdržela roku 2005. Tato univerzita je zaměřena na tyto obory – umění a design, vzdělávaní, angličtina a tvůrčí aktivity, historie a kultura, hudba a sociální obory.\n\nNejznámějším sportovním klubem je ragbyový Bath Rugby, který v současnosti hraje v Guinness Premiership. Klub, založený roku 1865, hraje od konce 19. století na hřišti \"Recreation Ground\". V 80. letech 19. století vyrostl v jeden z nejlepších ragbyových klubů země.\n\nFotbalové kluby \"Bath City FC\" a \"Team Bath FC\" (přidružený k \"University of Bath\") hrají v \"Southern Football League\". Roku 2002 se \"Team Bath\" stal prvním univerzitním klubem za 120 let, který postoupil z kvalifikace Anglického poháru až do prvního kola. Na rozdíl od ragbyového klubu, \"Bath City\" nikdy nedosáhl tak výrazných úspěchů. Univerzitní tým byl založen roku 1999, zatímco městský klub existuje od roku 1908.\n\nUtkání v kriketu se odehrávají v \"Bath Cricket Clubu\", nacházejícím se na východ od řeky poblíž \"Pulteney Bridge\". Hřiště je místem pořádání pravidelného \"Bath Cricket Festival\". V této oblasti také sídlí \"Bath Croquet Club\", který byl roku 1976 obnoven a je členem Jihozápadní federace croquetových klubů.\n\n\"TeamBath\" je zastřešujícím pojmem pro všechny sportovní kluby \"University of Bath\", včetně fotbalového. Dalšími sportovními odvětvími, které jsou v této organizaci zastoupené jsou atletika, basketbal, skeleton, lední hokej, moderní pětiboj, volejbal, ragby, plavání, tenis a triatlon.\n\nZákladním zdrojem příjmů města je turistika. Bath je po Londýně nejnavštěvovanějším městem Velké Británie. Ve městě se nalézají známky všech významných etap anglické historie – od Římských lázní (včetně známek původních keltských lázní) po Bathské opatství a \"Royal Crescent\" a Thermae Bath Spa založených roku 2000.\n\nVýznam turistického odvětví se odráží i v počtu asi 300 ubytovacích zařízení, včetně více než 80 hotelů a více než 180 zařízení Bed and Breakfast, z nichž mnohé se nacházejí v budovách postavených v Georgiánském slohu. Ve městě se také nachází asi 100 restaurací a barů. Některé společnosti poskytují dokonce i projížďky městem v autobusech s otevřenou střechou.\n\nVe městě se nachází několik veřejně přístupných parků, z nichž největším je Royal Victoria Park, nedaleko od centra města. Byl otevřen roku 1830 a jeho rozloha je 150 000 m². Každý rok jsou zde pořádány různé akce jako například \"Bath International Music Festival\" (v roce 2003 byl jeho součástí koncert Tří tenorů) nebo předvádění horkovzdušných balónů. Park obsahuje botanickou zahradu, velké dětské hřiště a několik sportovních zařízení.\n\nDalšími parky v rámci města jsou \"Alexandra Park\", nacházející se v okolí pahorku, z něhož je nádherný výhled na město; \"Parade Gardens\", rozkládající se podél řeky nedaleko od centra města, založený v 18. století; \"Henrietta Park\"; \"Hedgemead Park\" a \"Alice Park\".\n\nV roce 2006 byly otevřeny \"Thermae Bath Spa\" a město tak získalo zpět historickou pozici jediného města Velké Británie s přírodními horkými prameny.\n\nJednou z dominant města je Bathské opatství. Ačkoli jeho budova vypadá starobyle, je ve srovnání s jinými britskými opatstvími a katedrálami relativně nová. Původně normanský kostel byl rekonstruován v gotickém slohu v první polovině 16. století. Použitý styl je také často označován jako pozdně perpendikulární styl. Chrámová a příčná loď má nádhernou vějířovou klenbu, vytvořenou Robertem a Williamem Vertuovými, kteří pracovali i na klenbách v \"King's College Chapel\" v Cambridge a Westminsterském opatství. Konečná podoba chrámové lodi vznikla v 19. století.\n\nPřevažujícím architektonickým stylem ve městě je Georgiánský sloh, který začal být populární počátkem 18. století. Mnoho významných architektů té doby se účastnilo při výstavbě města a tak se Bath pyšní mnoha terasovitě uskupenými domy. Mnoho budov postavených v té době mělo užitkový charakter a bylo postaveno především jako ubytovací zařízení.\n\nCircus je jedním ze skvostů městské výstavby. Tři dlouhé zaoblené terasovité bloky budov, navržené Johnem Woodem starším vytvářejí kruhové prostranství určené pro veřejnost a dětské hry. Vzorem pro tuto výstavbu bylo římské Koloseum. Podobně jako Koloseum je v jednotlivých patrech použit různý architektonický styl – dórský na úrovni přízemí, iónský na prvním poschodí a hlavní část a korintský na horní část. Wood nikdy nespatřil výsledek svého návrhu, protože zemřel 5 dní poté co 18. května 1754 osobně položil základní kámen.\n\nNejznámější terasovitě uspořádanou stavbou ve svahu je Royal Crescent, vybudovaná v období let 1767 až 1774. Autorem návrhu byl John Wood mladší. Sám navrhl velké obloukovité průčelí, pro asi 30 domů s Iónskými sloupy na přízemí. Každý z vlastníků koupil určitou délku průčelí a pak zaměstnal svého vlastního architekta, který uplatnil svůj vlastní návrh a tak to co se občas jeví jako dva domy je ve skutečnosti jeden. V důsledku tak průčelí má jednotný uniformní vzhled, zadní část budovy je směsicí různých stylů. Tato architektura jednotného průčelí ale rozmanité zadní části je pro Bath typická.\n\nOkolo roku 1770 významný neoklasicistní architekt Robert Adam navrhl Pulteney Bridge. Inspirací pro tento most byl most Rialto v Benátkách. Tak se tento most stal nejenom spojnicí břehů, ale také obchodním centrem a je spolu s mostem Rialto jedním z mála mostů, které plní tyto dvě funkce. Byl pojmenován po Frances a Williamu Johnstonovi Pulteneym, vlastníku pozemků pro jejichž spojení s druhým břehem byl vybudován.\n\n\n\n"}
{"id": "100008", "url": "https://cs.wikipedia.org/wiki?curid=100008", "title": "Kantábrie", "text": "Kantábrie\n\nKantábrie též \"Kantabrie\" (španělsky \"Cantabria\") je provincie a současně jedno ze 17 autonomních společenství, rozkládající se na severu Španělska při pobřeží Biskajského zálivu. Metropolí tohoto hornatého regionu, který z historického hlediska náleží ke Staré Kastilii, je přístavní město Santander.\n\nNa východě sousedí s Baskickem (provincie Vizcaya), na jihu s Kastilií a Leónem (provincie León, Palencia, a Burgos), na západě s Asturií, a na severu s Biskajským zálivem (zde označovaným jako \"Kantaberské moře\").\n\n"}
{"id": "100012", "url": "https://cs.wikipedia.org/wiki?curid=100012", "title": "Mistrovství světa ve fotbale 1998", "text": "Mistrovství světa ve fotbale 1998\n\nMistrovství světa ve fotbale 1998 bylo šestnácté mistrovství světa v dějinách fotbalu. Finálový turnaj se odehrál mezi 10. červnem a 12. červencem roku 1998 ve Francii. Turnaj byl oproti předchozímu ročníku rozšířen na 32 týmů, rozlosovaných do 8 skupin po 4 týmech. Nejlepší hráči mistrovství světa: 1. Ronaldo (Brazílie), 2. Davor Šuker (Chorvatsko), 3. Lilian Thuram (Francie).\n\nKvalifikace se zúčastnilo 174 fotbalových reprezentací, které bojovaly o 30 místenek na závěrečném turnaji. Pořadatelská Francie spolu s obhájcem titulu – Brazílií měla účast jistou.\n\n"}
{"id": "100019", "url": "https://cs.wikipedia.org/wiki?curid=100019", "title": "Oldřich Nejedlý", "text": "Oldřich Nejedlý\n\nOldřich Nejedlý (26. prosince 1909 Žebrák – 11. června 1990 Rakovník) byl československý fotbalista.\n\nOldřich Nejedlý patřil k nejproslulejším kanonýrům a nejlepším českým fotbalistům 30. let 20. století. Hrával zpravidla jako levá spojka. Byl znám výtečnou technikou ovládání míče, křížnými přihrávkami i střeleckým uměním. Světově se proslavil zejména jako nejlepší střelec II. mistrovství světa v kopané.\n\nS kopanou začal v rodném Žebráku a v 15 letech hrál už v prvním týmu za muže. V roce 1927 krátce hrál za Čechoslovan Košíře, ale brzy se znovu vrátil do Žebráku, z nějž hned v dalším roce 1928 přestoupil do SK Rakovník. Po třech letech jej získala pražská Sparta, za kterou v letech 1931–1941 odehrál 415 zápasů, z toho 187 ligových, a vstřelil 388 gólů, z nichž 162 bylo ligových. Se Spartou získal i tehdy nejcennější evropskou klubovou trofej, Středoevropský pohár. Závěr kariéry odehrál Oldřich Nejedlý znovu v Rakovníce, jemuž vystřílel historický postup do 1. ligy.\n\nV reprezentaci se ve 44 utkáních trefil devětadvacetkrát, díky čemuž se dodnes dělí o páté místo v žebříčku kanonýrů. Podstatně pomohl národnímu mužstvu až k účasti ve finále Mistrovství světa 1934 v Itálii, kde i díky hattricku do sítě Německa se stal celkem s pěti vstřelenými brankami nejlepším střelcem šampionátu. Kariéru Nejedlého, stejně jako jeho generačních vrstevníků, poznamenala okupace a druhá světová válka, během níž se nehrály mezistátní zápasy.\n"}
{"id": "100020", "url": "https://cs.wikipedia.org/wiki?curid=100020", "title": "Velké Karlovice", "text": "Velké Karlovice\n\nVelké Karlovice jsou obec v okrese Vsetín Zlínského kraje. Žije zde obyvatel. Součástí obce je i vesnice Malé Karlovice. Natáčely se zde seriály \"Doktor Martin\" a \"Strážmistr Topinka\", \"Největší dar (česká pohádka)\n\nVesnici založil majitel rožnovského panství Karel Jindřich ze Žerotína listinou z 8. listopadu 1714, území však leželo na panství vsetínském. To si tento zakladatel přisvojil. Vsetínští majitelé Illésházyové se svého nároku nevzdali, což později vedlo k odtržení Velkých Karlovic od rožnovského panství a ke vzniku Malých Karlovic. Ty byly k Velkým Karlovicím znovu připojeny až v roce 1966.\n\nDo počátku 19. století měla obec pouze zemědělský charakter. Ke změně došlo až v souvislosti se založením skláren v první polovině 19. století. Až do světové války, respektive do první republiky znamenalo období sklářské výroby pro obec zlatý věk. Přibylo obyvatel, dařilo se i živnostem. Vrch Soláň, který leží na území obce, byl v minulosti a stále je významným místem setkávání výtvarných umělců. Pošta v obci byla založena 15. září 1861.\n\n\"Františčina huť\" byla založena v roce 1826 panstvím Valašské Meziříčí – Rožnov. Od roku 1842 ji měla pronajatu firma S.REICH původně podnikající ve Staré Huti. Roku 1859 podnik rozšířili o novou chladicí pec a provedli také změnu ve výrobním programu, původní duté sklo nahradilo sklo tabulové. Tato změna se ale neukázala jako šťastná a již roku 1866 se sortiment opět měnil, tentokrát na skleněné perly a knoflíky. Huť byla uzavřena v roce 1912.\n\nRoku 1863 získala firma S. Reich a spol. do nájmu i nedalekou továrnu na výrobu dehtu ve Velkých Karlovicích – Leskové, vedle které ještě tentýž rok otevřela druhou sklárnu zvanou \"Mariánskou huť\". Vyrábělo se v ní zpočátku také tabulové sklo, později se ale produkce zaměřila především na osvětlovací sklo (různé druhy lustrů a cylindry k lampám). Huť byla uzavřena v roce 1931.\n\nRodina Reichů byla židovského původu, hlavním představitelem rodiny v obci byl podnikatel Salomon Reich. Do roku 1863 nemohli židé vlastnit žádné nemovitosti, a proto i zde byla firma S. Reich v pronájmu. Teprve po roce 1888 firma S. Reich sklárny koupila a mohla s nimi volně nakládat. Salomon Reich byl dokonce zvolen starostou Karlovic. Nedaleko obce je také židovský hřbitov, V domě č.p. 970 bývala také soukromá synagoga.\n\n\nVelké Karlovice se vyznačují nebývale velkou rozlohou v poměru k počtu obyvatel – vzdálenost z jednoho konce obce na druhý přesahuje 10 km. Začátkem dvacátého století uvedl Čeněk Kramoliš, že Karlovice mají čtyřikrát větší katastrální výměru než moravské hlavní město Brno.\n\n\n\n\n"}
{"id": "100021", "url": "https://cs.wikipedia.org/wiki?curid=100021", "title": "Daniel Zítka", "text": "Daniel Zítka\n\nDaniel Zítka (* 20. června 1975, Havířov) je bývalý český fotbalový brankář a reprezentant, profesionální kariéru ukončil v českém klubu AC Sparta Praha v létě 2012. Mimo ČR působil na klubové úrovni na Slovensku a v Belgii.\nPo skončení kariéry se stal trenérem brankářů Sparty. Je také členem týmu Real TOP Praha, v jehož dresu se zúčastňuje charitativních zápasů a akcí.\n\nV 10 letech začal hrát za TJ Baník Havířov, poté přesídlil do FK Viktoria Žižkov, o rok později přešel do FC Zlín a v roce 1997 do 1. FC Tatran Prešov. Hrál za belgický KSC Lokeren, odkud byl získán do bruselského Anderlechtu. Tam stabilně působil na místě brankářské jedničky, avšak v sezóně 2008/09 utrpěl vážné zranění, které jej vyřadilo ze hry na dlouhé měsíce. Do brány se vrátil až na konci sezóny 2009/10 na jediný zápas. S Anderlechtem vyhrál čtyřikrát ligový titul, jedenkrát belgický fotbalový pohár a dvakrát belgický Superpohár.\n\nV roce 2010 dobrovolně přestoupil do pražské Sparty, byť mohl ještě rok v Anderlechtu zůstat. Po sezoně 2011/12 se rozhodl ukončit kariéru.\n\nPůsobil i v českém výběru U21 (2 zápasy, jeden v roce 1994 a druhý v roce 1996).\n\nDne 21. listopadu 2007 odehrál svůj první zápas za seniorskou reprezentaci České republiky proti Kypru, vychytal výhru 2:0. Celkem nastoupil v letech 2007–2008 za český národní tým ve 3 zápasech.\n\nÚčast na vrcholových turnajích:\n\nPo skončení své aktivní kariéry se stal trenérem brankářů B týmu Sparty Praha. Tak tomu bylo do sezóny 2013/14, kdy Sparta svůj B tým zrušila a Zítka se přesunul pod trenéra Michala Horňáka do juniorského týmu. V lednu 2016 obsadil místo trenéra brankářů A týmu po zesnulém Pavlu Srničkovi. V roce 2019 zakládá BADZ - Brankářská akademie Daniel Zítka, kde je patronem a hlavním trenérem.\n\n"}
{"id": "100027", "url": "https://cs.wikipedia.org/wiki?curid=100027", "title": "Ladislav Ženíšek", "text": "Ladislav Ženíšek\n\nLadislav Ženíšek (7. března 1904, Vinohrady – 14. května 1985) byl český fotbalový obránce, reprezentant a později trenér.\n\nSvou fotbalovou kariéru začal v SK Pardubice, odkud se v roce 1924 dostal do klubu FK Viktoria Žižkov. Poté byl angažován v zámoří v Spartě Chicago, odtud se vrátil roku 1929 na Žižkov. Téhož roku přestoupil do prvoligového týmu SK Slavia Praha\n\nOdehrál 22 reprezentačních utkání za národní tým, kde debutoval v roce 1926. Prosadil se až později. Byl členem československého mužstva na Mistrovství světa ve fotbale 1934 a nejlepším zadákem celé soutěže. Tehdy mu bylo 30 let a byl tak nejstarším hráčem celého mistrovství. Byl hráčem důrazným až tvrdým a temperamentním.\n\nPo skončení aktivní fotbalové kariéry se věnoval mládeži a trenérské práci. Trénoval 15 různých týmů.\n\nZemřel po delší nemoci dne 14. května 1985.\n\n"}
{"id": "100035", "url": "https://cs.wikipedia.org/wiki?curid=100035", "title": "Mistrovství světa ve fotbale 1994", "text": "Mistrovství světa ve fotbale 1994\n\nMistrovství světa ve fotbale 1994 bylo patnácté mistrovství světa v dějinách fotbalu. Finálový turnaj se odehrál mezi 17. červnem a 17. červencem roku 1994 v Spojených státech amerických. Turnaje se zúčastnilo 24 týmů, rozlosovaných do 6 skupin po 4 týmech. Ze základních skupin postoupily do osmifinále vždy dva nejlepší týmy ve skupině a dále čtyři nejlepší týmy ze třetích míst. Celkem padlo na turnaji 141 branek, což je v průměru 2,7 branky na zápas. Nejlepšími střelci turnaje se se šesti brankami stali Oleg Salenko (Rusko) a Christo Stoičkov (Bulharsko). Nejlepší hráči mistrovství světa: Romário (Brazílie), Roberto Baggio (Itálie), Christo Stoičkov (Bulharsko).\n\nKvalifikace se zúčastnilo 147 fotbalových reprezentací, které bojovaly o 22 místenek na závěrečném turnaji. Pořadatelské USA spolu s obhájcem titulu - Německem měli účast jistou.\n\nČeskoslovensko dohrávalo po rozdělení státu kvalifikaci pod hlavičkou \"RCS\". Nepostoupilo ze 4. evropské kvalifikační skupiny, když skončilo na 3. místě za Rumunskem a Belgií.\n\nV 34. minutě zápasu mezi domácími Spojenými státy a Kolumbií Andrés Escobar Saldarriaga nešťastně tečoval míč do vlastní sítě. Kolumbie nakonec prohrála 1:2 a turnaj pro ni skončil. Deset dní nato byl Andrés Escobar ve své vlasti zastřelen. V zemi drogových kartelů jde vždy při sázkách nejen o veliké peníze, ale i o život. Je tudíž velice pravděpodobné, že se nešťastník stal obětí místní mafie.\n\nVyřazovací fáze se hrála podle pravidla pro vytvoření pavouka play-off se 16 týmy, které postoupily z 6 skupin na fotbalových mistrovstvích.\n\n6 branek\n\n5 branek\n\n"}
{"id": "100037", "url": "https://cs.wikipedia.org/wiki?curid=100037", "title": "Ruralismus", "text": "Ruralismus\n\nRurаlismus (z latinského – venkovský) je literární směr, který se prosadil v české literatuře v první polovině 20. století. Jeho ústředním bodem byla vesnická tematika, vztah lidí k půdě, vývoj vztahu venkova a města. Objevuje se i téma tvrdé kapitalizace venkova a s tím spojená industrializace a nemilosrdný osud obyvatelstva. Byl oblíben především díky selské tradici 19. století. Poněkud podobný umělecký proud v německé literatuře se nazýval Heimatkunst.\n\nNa motivy těchto knih bylo natočeno několik filmů. Vrcholnými představiteli byli Josef Knap, Václav Renč a František Křelina, přičemž u posledních dvou jmenovaných se ruralismus prolínal také s katolicismem. Dříve byl za ruralistu považován Jan Čep, dnes brán spíše jako katolický autor, kvůli jeho specifičnosti je však lepší charakterizovat jej jako křesťanského existencialistu. Název tohoto literárního směru je odvozen od latinského \"ruralis\", tedy venkovský, což prozrazuje, kterým směrem se soustředila pozornost autorů – tzv. ruralistů. Venkov má ve všech literárních dílech ruralistů zvláštní postavení, spojené s mystifikací vyobrazených scenérií (je však zajímavé, že se knihám přisuzuje podobnost s kritickým realismem). Kolem venkova a zemědělské půdy se točí prakticky všechno dění. Půda je ústředním bodem přátelství, lásky, ale i nesnází a rozporů. Předtím, než se dostaneme k samotnému popisu ruralismu a lidí s ním spjatých, se nejprve poohlédněme za vývojem v mladém československém státě, který se stal pro ruralisty „živnou půdou“.\n\nNa straně na východ od francouzské hranice nepanovala po roce 1918 jen zášť vůči západním mocnostem a zklamání z prohrané války, ale i radost nad získáním samostatnosti. Slováci se po dlouhé době vymanili z útlaku Maďarů a Češi se odtrhli z rakouského područí v naději na očistu od německého živlu Rakouská monarchie zanikla a česká literatura stála před obrovským rozmachem. V demokratickém státě se již nikdo nemusel bál vyjádřit svůj názor, což se projevilo především vznikem menších prozaických žánrů, které v tomto období jasně dominují. Ve třicátých letech 20. století se situace pozvolna uklidňuje a navrch získávají některé vybrané žánry těšící se trvalé oblibě, zatímco od užívání jiných se v tomto období upouští. Přesto není možné vytyčit přesnou hranici a díla jednoduše rozškatulkovat. Jednotlivé žánry se výrazně prolínají, a to i u ruralistů, kteří svou tvorbou zasahují do 20. i 30. let.\n\nMezi nejvýraznější představitelé ruralistů patří Josef Knap, Václav Renč a František Křelina, autoři s pohnutými životními osudy a silné katolické víry. Jejich pohled na venkov se shoduje s textem uvedeném v prvním odstavci. Půda je dar od Boha a je tedy nedotknutelná. Díla vyobrazují vztah lidí k půdě a často se přiklánění ke srovnávání venkova a města. V těchto pasážích se musí mít čtenář na pozoru před příliš subjektivním a barvitým líčením selského života, v knihách leckdy vyzdvihovaným, což však neznamená, že zde nelze najít prvky objektivnosti, především v úsecích o industrializaci a tvrdé kapitalizaci venkova a nelehkého životního osudu rolníků. Díla ruralistů byla ve své době velice oblíbená díky vyobrazení selské tradice 19. století a kvůli své podobnosti s texty realistů. Některé knihy byly později dokonce zfilmovány, přesto se však dnes netěší u čtenářů přílišné popularitě, a to hned z několika důvodů. Prvním z nich je bezpochyby neaktuálnost děl – mnozí literární kritici dnes označují ruralismus za jakousi slepou vývojovou větev, která se mihla na obří scéně vývoje literatury a upadla v zapomnění. Není tedy divu, že nakladatelství nejeví o díla autorů zájem a ty tak prakticky nevycházejí. Rovněž učebnice literatury nabízejí zájemcům pouze krátké kusé informace a internet vyhledá při zadání „ruralisté“ necelých sedm desítek odkazů, z nichž mnohé se opakují a kromě jmen autorů nedisponují žádnými komplexními údaji. \n\nNa objektivní zpracování všech ruralistických děl do jedné ucelené publikace zatím neexistuje. Knihy zabývající se vývojem české literatury ve 20. století (a je prakticky jedno v kterém období) nejsou ruralismu příliš nakloněné – interpretace děl jsou uveřejňovány v minimech případů, nemluvě o životopisech autorů.\n\nNěmecká okupace Čech a Moravy v březnu 1939 a následný pobyt německé armády na českém území spojený s útlakem obyvatelstva ze strany německých úřadů se ruralistů příliš netýkaly. Jejich díla sice byla zaměřena na národní tradice, ale vzhledem k tomu, že nemálo z nich se zabývalo děním v podhorských příhraničních oblastech, kde byla ve více jak 90% převaha německého obyvatelstva, nebyly texty ruralistů okupačním orgánům trnem v oku a většina autorů tak přečkala válku bez újmy (výjimku tvořil např. Josef Knap, který byl totálně nasazen). Horší situace jim nastala paradoxně po osvobození a komunistickém puči v únoru 1948. Sliby komunistů o podpoře svobodného podnikání a zemědělství se rozplynuly jako pára nad hrncem a díla ruralistů se komunistickým představitelům nehodila do krámu. Kritika industrializace zemědělství – v knihách tak obvyklá – byla v padesátých letech nepřípustná, stejně jako vyzdvihování soukromého vlastnictví půdy. Zatímco v textech sedlačil každý na svém políčku, komunistické likvidovali remízky mezi nimi a podle vzoru sovětských kolchozů zakládali jednotná zemědělská družstva. Dalším závažným přečinem proti komunistické ideologii byla notná dávka katolicismu prakticky ve všech dílech. Tyto faktory vedly k zakázání literatury ruralistů a posléze k perzekuci autorů do pracovních táborů.\n"}
{"id": "100041", "url": "https://cs.wikipedia.org/wiki?curid=100041", "title": "Mainilský incident", "text": "Mainilský incident\n\nMainilský incident 26. listopadu 1939 byl operací Rudé armády pod falešnou vlajkou, během níž sovětské dělostřelectvo fingovaně napadlo sovětskou příhraniční vesnici Mainila. Incident se stal rozbuškou zimní války s Finskem.\n\nRudá armáda předstírala ostřelování své pohraniční vesnice Mainila a tvrdila, že za útokem stojí Finsko, a že došlo ke ztrátám v sovětských jednotkách. Této propagandy využil Sovětský svaz k útoku na Finsko, čímž o čtyři dny později začala zimní válka.\n\nZ osobních zápisků stranického činitele Andreje Ždanova vyplývá, že celý incident byl vykonstruován Sovětským svazem, aby mohlo být Finsko označeno za agresora a Rudá armáda mohla zahájit „protiofenzívu“. Finská strana odpovědnost za útok odmítla a obvinila SSSR. Z deníků nejbližších finských dělostřeleckých baterií vyplývá, že Mainila byla mimo jejich dostřel. Byly totiž od hranice staženy, aby Finové předešli právě takovýmto incidentům.\nSovětská propaganda ale nepřestávala šířit zprávy o smyšlených útocích finské armády. Sověti také vypověděli smlouvu o neútočení a 30. listopadu zahájili ofenzívu po celé délce hranic.\n\nNedlouho po odtajnění vojenské dokumentace (denních hlášení) se potvrdilo, že k žádným ztrátám v době incidentu nedošlo, čímž se definitivně prokázalo, že útok byl fingován.\n\n"}
{"id": "100044", "url": "https://cs.wikipedia.org/wiki?curid=100044", "title": "Josefův Důl (okres Jablonec nad Nisou)", "text": "Josefův Důl (okres Jablonec nad Nisou)\n\nJosefův Důl (německy dříve \"Josefsthal\") leží v údolí řeky Kamenice v Jizerských horách. V obci o rozloze 22 km žije obyvatel.\n\nObec je výchozím místem pro výlety pěší, cyklistické i lyžařské. Výše v údolí byla vybudována Josefodolská přehrada, největší a nejmladší svého druhu v Jizerských horách. V Josefově Dole je nástupní místo na Jizerskohorskou lyžařskou magistrálu. V obci a nejbližším okolí se nachází několik lyžařských sjezdovek pro zkušené i začínající lyžaře. V obci také vznikly naučné stezky zdejšího rodáka Gustava Leutelta; delší měří 11,3 km, kratší 5,4 km. V obci také naleznete muzeum místní historie. Oblíbenými turistickými cíli jsou například vodopády na řece Jedlové, Protržená přehrada, památník sklářství na Kristiánově či některá z mnoha rozhleden rozesetých po vršcích Jizerských hor.\n\n\nHrabě Maxmilián Desfours Walderode začal osidlovat okolí německým obyvatelstvem kolem roku 1690. Osada Antonínov byla založena 1697 (1890 se obec oddělila od Albrechtic), Josefův Důl o čtyři roky později 1701 (téhož roku se narodil Walderodeův syn Karel Josef, po kterém je obec pojmenovaná). V roce 1700 byla založena osada Karlov, kde byla později založena kaple a první sklárna. V roce 1821 zavedl Karel Josef Zenkler novou sklářskou technologii a přidal výrobu perel a knoflíků. Rozvoj obce pokračoval vybudováním školy a zejména železniční tratě ze Smržovky do Josefova Dolu (tzv. Josefínka) v roce 1894. Dokladem rozvoje je i stavba plynárny 1908.\n\nV roce 1909 byl Josefův Důl povýšen na městys. Na základě Mnichovské dohody byl Josefodol připojen k Německé říši. Odzbrojení německé posádky a navrácení ČSR proběhlo až 5. května 1945.\n\nPostaven v letech 1862 až 1865 v novogotickém slohu. Protože Náboženský fond nepokryl veškeré náklady na výstavbu, byla uspořádána loterie a na 2000 kusů losů byla získána částka 4000,- zlatých. Dne 9. září 1862 se konalo slavnostní položení základního kamene, v den slavnostního aktu bylo \"vystřeleno 100 ran z hmoždíře a na staveništi vlálo 100 vlajek a vlaječek c. k. monarchie\". Věž kostela je 45 m vysoká, z vnitřního vybavení jsou nejcennější tři oltářní obrazy od Wilhelma Kandlera. Znovuvysvěcení a vymalování proběhlo v roce 1996.\n\nMezi kuriozity patřil chov pštrosů v Dolním Maxově, či bývalý skokanský můstek s dopadem přes říčku Jedlovou (zbourán v 90. letech). V údolí Jedlové se rozkládá přírodní rezervace Jedlový důl.\n\nZ obce pochází motocyklista Milan Engel, účastník závodu Rallye Dakar 2015.\n\n\n\n"}
{"id": "100046", "url": "https://cs.wikipedia.org/wiki?curid=100046", "title": "Mistrovství Evropy v ledním hokeji 1925", "text": "Mistrovství Evropy v ledním hokeji 1925\n\n10. mistrovství Evropy v ledním hokeji se konalo od 8. do 11. ledna na Štrbském Plese a ve Starém Smokovci v Československu. Po dvou předchozích mistrovstvích Evropy poklesl počet účastníků, když nepřijela mužstva, která na nich obsadila první dvě příčky. Čtyři reprezentační týmy se utkaly jednokolovým systémem každý s každým. Čtvrtý titul mistra Evropy zde pro sebe získali hokejisté pořadatelského Československa. Hrací doba byla 2x20 minut.\n\nMistrovství se původně mělo konat v Praze, ale obleva ho nedovolila uspořádat ani na ploše vodní nádrže Jordán v Táboře. Do Vysokých Tater potom dorazily pouze tři zahraniční výpravy. Českoslovenští hokejisté měli pro nepříznivé počasí málo času na sehrání, ale v turnaji neobdrželi od žádného soupeře jedinou branku a přesvědčivě ho vyhráli. Zdařilo se jim to, ačkoli museli odehrát v posledním dni dva zápasy. O zbylém pořadí rozhodla při vyrovnaných výsledcích výhra rakouských hokejistů, kteří hráli na mezinárodním turnaji po první světové válce poprvé, nad Belgičany. Pro československé hokejisty byl velmi důležitý gól, který vstřelil Koželuh Švýcarům a skvělé výkony brankáře Peky. Výhodou se také ukázal být dobře poskládaný kádr, v němž se kromě zkušených hráčů objevili též mladší a nováčci.\n\n Československo – Rakousko 3:0 (1:0, 2:0)\n\n9. ledna 1925 (13:30) – Štrbské Pleso\nBranky: 6. Jirkovský (Pešek-Káďa), 24. Maleček (Jirkovský), 36. Maleček (Šroubek).\nRozhodčí: Paul Loicq (BEL)\nVyloučení: 0:1 (Herbert Brück na 1 minutu)\n\nČSR: Peka – Pešek-Káďa, Koželuh – Loos, Jirkovský, Šroubek – Vindyš, Maleček.\n\nRakousko: Wollinger – Revy, Walter Brück – Lebzelter, Herbert Brück, Goldschmied.\n\n9. ledna 1925 (14:30) - Štrbské Pleso\nBranky: 31. Willy Kreitz – 6. Meng.\nRozhodčí: Jaroslav Řezáč (TCH)\nVyloučení: 0:2\n\nBelgie: Chotteau – van Volxem, Franck – Mulder, de Ridder, Kreitz – Poplimont.\n\nŠvýcarsko: Fasel – Geromini, Müller – Spengler, Dufour, Meng – Kraatz, Angli.\n\n11. ledna 1925 (dopoledne) – Starý Smokovec (přírodní kluziště na tenisových kurtech)\nBranka: 19. Herbert Brück, 37. Lebzelter.\nRozhodčí: Porges (TCH)\n\n11. ledna (dopoledne) 1925 – Starý Smokovec (přírodní kluziště na tenisových kurtech)\nBranka: 37. Koželuh.\nRozhodčí: Paul Loicq (BEL)\n\nČSR: Peka – Pešek-Káďa, Koželuh – Loos, Jirkovský, Šroubek – Vindyš, Maleček.\n\n11. ledna 1925 (odpoledne) – Starý Smokovec (přírodní kluziště na tenisových kurtech)\nBranky:35. Louis Dufour, 36. Fritz Kraatz – 8. Ulrich Lederer, 34. Walter Brück.\nRozhodčí: Paul Loicq (BEL)\n\n11. ledna (odpoledne) 1925 – Starý Smokovec (přírodní kluziště na tenisových kurtech)\nBranky: 6. Pešek-Káďa (Koželuh), 11. Jirkovský (Koželuh), 13. Jirkovský, 14. Maleček (Jirkovský), 32. Šroubek, 33. Maleček (Šroubek).\nRozhodčí: Jacques Dietrichstein (AUT)\nVyloučení: 0:1\n\n1. Československo\nBrankáři: Jan Peka, Jaroslav Stránský.\nObránci: Karel Pešek, Karel Koželuh.\nÚtočníci: Josef Šroubek, Jaroslav Jirkovský, Josef Maleček, Valentin Loos, Otakar Vindyš, František Lorenc, Jan Hamáček, Jaroslav Pušbauer.\n2. Rakousko\nBrankář: Kurt Wollinger.\nObránci: Walter Brück, Alfred Revi.\nÚtočníci: Ulrich Lederer, Louis Goldschmied, Alexander Lebselter, Herbert Brück.\n3. Švýcarsko\nBrankář: Charles Fasel.\nObránci: Albert Geromini, Roberto Angi.\nÚtočníci: Jacques Besson, Louis Defour, Fritz Kraatz, Heinrich Meng, Putzi Müller, Alexander Spengler.\n4. Belgie\nBrankář: Hector Chotteau.\nObránci: Paul Loicq, Gaston Van Volxem, Philippe Van Volckxom.\nÚtočníci: Willy Kreitz, Charles Mulder, André Poplimont, Francois Franck, Charles van den Driessche, Louis de Ridder.\n\n\n"}
{"id": "100053", "url": "https://cs.wikipedia.org/wiki?curid=100053", "title": "Stévie sladká", "text": "Stévie sladká\n\nStévie sladká (\"Stevia rebaudiana\", nazývána také stévie cukrová, sladká tráva, medové lístky) je bíle kvetoucí světlomilná tropická rostlina z čeledi hvězdnicovité. Původní oblast výskytu jsou tropické a subtropické oblasti Jižní a Střední Ameriky. Cení se jí kvůli jejím léčivým účinkům a hlavně kvůli vysoké sladivosti. Stévie se používá především jako náhražka cukru, ale ve vyšší koncentraci může mít poněkud lékořicovou příchuť.\nRod Stevia obsahuje okolo 150 druhů bylin a keřů.\n\nStevie jako sladidlo je na rozdíl od cukru téměř nekalorická, nepřispívá k tvorbě zubního kazu a je vhodná i pro diabetiky. V listopadu 2011 byly látky extrahované ze stévie, známé jako steviol-glykosidy, v Evropské unii schváleny jako přídatná látka do potravin pod označením E 960. Očekávalo se, že toto rozhodnutí může mít výrazný dopad na trh s cukrem a sladidly.\n\nDorůstá výšky 50 až 100 cm. Její drobné sytě zelené listy jsou vstřícné, kopinaté. Jemné úbory bílých květů vytvářejí koncové okolíky. Už na první pohled se jedná o zajímavou rostlinu. Stévie byla původně jednoletou rostlinou, ale různými šlechtitelskými postupy se zařadila mezi víceleté. Je propracována technologie pěstování v jednoletém i ve víceletém cyklu a technologie vegetativního množení pomocí zelených řízků, řízků kořenů, odnoží a dalších vegetativních částí rostlin včetně metody in vitro.\n\nJako první využívaly rostlinu kmeny známé jako Guaraní v Paraguayi a Brazílii. Sladili si s ním maté a používali ho také v přírodní medicíně (na pálení žáhy, cukrovku, jako ústní vodu).\n\nV roce 1931 izolovali francouzští chemici glykosidy, které dávají rostlině sladkou chuť. Izolované složky byly pojmenovány podle rostlin: steviosid a rebaudiosid a jsou 250–300krát sladší než sacharóza. Látka je stálá i za tepla, nemění se její pH a nekvasí.\n\nVe 20. století se začala používat ve velké míře umělá sladidla, jako jsou cyklamáty a sacharin, které mohou mít karcinogenní účinky. Proto se na počátku 70. let začala japonská firma Morita Kagaku Kogyo Co., Ltd zabývat možností použít stévii jako náhražku cukrů v nápojích a dalším potravinářském průmyslu. Nyní má stévia 40 % podíl na japonském trhu s umělými sladidly. Zde se také používá v nealko nápojích např. Coca Cola.\n\nNyní se používá stévia ve východní Asii (Čína, Thajsko, Korea, Tchaj-wan, Malajsie) ve státech Jižní Ameriky a v Izraeli. Čína je největším producentem steviósy na světě. Dříve byla stévia velmi rozšířená i v USA.\n\nPokusně byla rostlina vysazena v Ontariu v Kanadě, aby se zjistilo, zda ji lze pěstovat pro komerční účely. V USA je legální tuto rostlinu prodávat v jakékoli formě, pokud není označena jako potravinový doplněk. Tatáž pravidla platí pro Austrálii, Nový Zéland, Kanadu a dříve platila i pro Evropskou unii (do 2011).\n\nV Japonsku je stevie prodávána i jako sladidlo. Extrakt ze stévie byl zaregistrován pod jménem rebiana společnostmi Coca Cola a Cargill. Tento extrakt čeká na schválení patentu a označuje nekalorické sladidlo. Coca Cola plánovala prosadit toto sladidlo na americkém trhu v roce 2009.\n\nV roce 1985 vyšla studie, která prokazovala, že steviol je mutagenem (steviol je látka získaná ze steviosidu a rebaudiosidu, dvou nejsladších steviolů z rostlinky). Tato studie byla ovšem později kritizována za způsob provedení.\n\nDalší studie ukázaly, že stévie zvýšila citlivost na insulin u pokusných krys a může dokonce zvýšit produkci insulinu. Tím napomáhá ke snížení projevů cukrovky a jejích metabolických projevů. Předběžné studie na lidech ukázaly, že může redukovat hypertenzi, ale jiná studie toto vyvrátila. Navzdory mnoha dalším studiím, které prokazují zdravotní nezávadnost se to vládním organizacím nezdá dosti průkazné a volají po dalším výzkumu, který by vyvrátil toxicitu výrobků.\n\nV roce 2006 Světová zdravotnická organizace (WHO) připravila nové studie na zhodnocení nezávadnosti stévie. Ukázalo se, že steviosid může mít pozitivní vliv na některé osoby trpící hypertenzí nebo cukrovkou typu dva, a že neuvolňuje mutageny. Léčebné účinky přesto vyžadují ještě další zkoumání. Cukrovka byla léčena v Jižní Americe stévií již stovky let a také v Japonsku, kde je ve značné míře používaná již od 70. let se neprojevily žádné zdravotní komplikace.\n\nV roce 1991 byla podána anonymní stížnost na používání stévie úřadu pro Kontrolu potravin a léčiv (FDA) v USA, který stévii označil za nebezpečný potravinový doplněk a zakázal její dovoz. FDA své rozhodnutí zdůvodnila tím, že toxikologické testy nejsou dost průkazné a látka není bezpečná. I přesto, že se látka používá od roku 1958 a nevyskytly se žádné zdravotní komplikace, nebyla látka schválena k dalšímu používání.\n\nArizonský kongresman Jon Kyl nařkl FDA za rozhodnutí na základě žádosti producentů umělých sladidel. FDA se brání tím, že nemůže zveřejnit jméno informátora.\n\nDo roku 1994 byla stévie označována jako nebezpečná a její prodej byl zakázán. V roce 1995 byla revidována a mohla být prodávána na léčebné účely, ale nikoli jako potravinový doplněk. Nejasnosti ohledně vzniku mutagenů metabolickými pochody u zvířat a lidí tehdy přesvědčily Evropskou unii o prodloužení zákazu. Studie provedená v roce 2006 Světovou zdravotnickou organizací (WHO) doporučila opět látku prodávat jako potravinový doplněk.\n\nKomplex sladivých látek obsažený téměř v celé rostlině mimo kořeny, zejména v listech, je tvořen několika diterpenickými glykosidy nazývanými souhrnně steviosid. Kromě samotného steviosidu jsou v rostlině obsaženy ještě tyto: rebaudiosid A, jenž je sladší než steviosid 1,3 – 1,5x, rebaudiosid C, D, E, dulkosid B a steviolbiosid. Steviosid se v mnoha zemích na světě používá ke slazení potravin, nápojů, v cukrářství, konzervárenském průmyslu, při výrobě zubních past a žvýkaček.\n\nPo schválení použití v Evropské unii (2011) již lze sladidlo v tabletách na bázi stévie koupit běžně v lékárnách i obchodech s potravinami. Také je možné koupit stévii v sušené formě v obchodech se zdravou výživou nebo bylinkářstvích. Rostlina se dá koupit v jarních měsících také jako venkovní rostlina v květinářstvích.\n\nPěstování v českých podmínkách: v květináči, ideální je východní parapet, popř. u okna, ve skleníku či na na zahrádce. Sladké látky se tvoří více, když má rostlina dostatek světla a tepla. Z jedné rostliny lze získat až 0,5 kg sušených lístků. Na léto se doporučuje ji dávat ven a na zimu domů. Rostliny lze dobře tvarovat řezem, snadno obrážejí. Listy lze užívat jak v čerstvém stavu, tak zmrazené nebo sušené.\n"}
{"id": "100056", "url": "https://cs.wikipedia.org/wiki?curid=100056", "title": "Papouškovo sirotci", "text": "Papouškovo sirotci\n\nPapouškovo sirotci je hudební skupina z Českého Krumlova. Vznikla roku 1994. Styl kapely se pohybuje mezi bigbeatem, lidovkou a country.\n\n\n"}
{"id": "100057", "url": "https://cs.wikipedia.org/wiki?curid=100057", "title": "Grand Prix USA 2006", "text": "Grand Prix USA 2006\n\nGrand Prix USA XXXV United States Grand Prix\n\n\nTrofej pro Michaela Schumachera i Felipe Massu předával Tony George z CEO, Indianapolis Motor Speedway Corporation. Giancarlo Fisichella převzal cenu z rukou Nicka Crawe. Vítěznému týmu Ferrari předal cenu primátor města Indianapolis Bart Peterson.\n\n\n\n\n\n"}
{"id": "100062", "url": "https://cs.wikipedia.org/wiki?curid=100062", "title": "Karel Hartmann", "text": "Karel Hartmann\n\nKarel Hartmann (6. července 1885 Trhové Dušníky – 16. října 1944 Auschwitz) byl český lední hokejista, který jako člen hokejového mužstva úspěšně reprezentoval Československo na několika mezinárodních turnajích. Věnoval se také sportovní žurnalistice. Byl také místopředsedou A.C. Sparta. Profesí byl advokát (JUDr.), vedl svoji advokátní kancelář v Praze. Měl dvě děti. \n\nHartmann hrál hokej za ČSS Praha. Na reprezentační úrovni se na pozici levého křídla zúčastnil prvního zápasu českých hokejistů s rodilými Kanaďany studujícími v Oxfordu. Oficiální reprezentační starty si však začal připisovat až po první světové válce. Na turnaji na Letních olympijských hrách 1920, který byl posléze uznán i jako první mistrovství světa v ledním hokeji, pomohl získat československé reprezentaci bronzové medaile.\n\nNa mistrovstvích Evropy reprezentoval celkem čtyřikrát. První tři starty byly vydařené, když při nich postupně s týmem obsadil všechny tři první pozice. V roce 1923 po zániku jeho klubu přešel do Sparty Praha. Ve svých sportovních článcích se věnoval i prvotním myšlenkám na hokejovou výchovu dorostu. Zároveň ale ani on nedokázal z reprezentace včas odejít a uvolnit místo mladším.\n\nPro svůj židovský původ byl v červenci 1942 transportován do Terezína a v říjnu 1944 do Osvětimi, kde zahynul. \n\n"}
{"id": "100078", "url": "https://cs.wikipedia.org/wiki?curid=100078", "title": "Belgická revoluce", "text": "Belgická revoluce\n\nBelgická revoluce byl konflikt ve Spojeném království Nizozemském, který začal nepokoji v Bruselu v srpnu 1830 a vedl k vytvoření samostatného belgického státu.\n\nNizozemský král Vilém I. odmítal uznat nezávislost Belgie do roku 1839, kdy musel ustoupit pod tlakem Londýnské smlouvy. Spojené království nizozemské bylo vytvořeno po napoleonských válkách na Vídeňském kongresu roku 1815. Vzniklo spojením bývalého Rakouského Nizozemí (území dnešní Belgie) a bývalých Spojených nizozemských provincií a jeho králem se stal Vilém I. z dynastie oranžsko-nasavské.\n\nHlavní příčinou belgické revoluce byla politická a ekonomická nadvláda Nizozemců nad francouzsky mluvícím obyvatelstvem. Hospodářské aktivity, jako např. obchod a počátky průmyslové revoluce, byly soustředěny na území dnešního Nizozemska, zejména v přístavu Amsterdam. Naopak Belgie měla pouze malý vliv na hospodářství v království, potýkala se s vysokou nezaměstnaností a její průmysl nebyl příliš rozvinutý. Jádrem sporů byla také skutečnost, že Nizozemci podporovali volný obchod, zatímco Belgičané požadovali ochranu svého trhu zavedením cel.\n\nBelgičané si rovněž stěžovali, že je s nimi nakládáno jako s druhořadými občany, ačkoliv jich v království nežilo méně než 3,5 milionu oproti 3 milionům Nizozemců. Většina úředních míst byla svěřena Nizozemcům a král Vilém I. byl Nizozemec. Dalším důvodem sporů byly náboženské a kulturní rozdíly. Belgičané byli převážně katolíci, zatímco Nizozemci protestanti. Oba národy neměly společnou minulost a společný stát sdílely z vůle velkých mocností. Belgická buržoazie mluvila francouzsky a vzhlížela k Francii, která jí byla bližší než Nizozemsko.\n\nPosledním impulsem, který nastartoval belgickou revoluci, bylo představení Auberovy sentimentální a vlastenecky laděné opery Němá z Portici (\"La muette de Portici\") v bruselském operním sále Théâtre de la Monnaie. Během duetu \"Amour sacré de la patrie\" (\"Svatá láska k vlasti\") obecenstvo povstalo s výkřiky \"„Aux armes! Aux armes!“\" (\"„Do zbraně!“\"). Po představení se dav nahrnul do ulic za provolávání vlasteneckých hesel a zmocnil se radnice a dalších vládních budov.\n\nKrál Vilém I. nechtěl připustit rozdělení země a pokusil se obnovit pořádek silou, avšak královskému vojsku pod vedením králova druhého syna Bedřicha se nepodařilo dobýt Brusel v krvavých bojích v ulicích města, které se odehrály mezi 23. a 26. srpnem. Den poté byla v Bruselu vyhlášena provizorní vláda a 4. října následovalo prohlášení nezávislosti.\n\nV listopadu se v Bruselu sešel Národní kongres a 7. února 1831 byla vyhlášena ústava. Prvním belgickým králem se stal 21. července téhož roku Leopold I. Evropské mocnosti oficiálně uznaly nezávislost Belgie až roku 1839, kdy byla podepsána Londýnská smlouva. Belgie měla být podle této smlouvy nezávislou a neutrální zemí, zahrnující Západní Flandry, Východní Flandry, Brabant, Antverpy, Henegavsko, Namur a Lutych, jakož i část Lucemburska a provincie Limburk.\n\nV určitém smyslu byla belgická revoluce valonskou revolucí francouzsky mluvící vyšší a střední třídy a nadvláda Nizozemců byla nahrazena nadvládou Valonů. Úředním jazykem byla určena francouzština, zatímco vlámština byla zakázána na školách. Na poštovních známkách sice bylo napsáno dvojjazyčně \"„Belgique-België“\", ale belgický občanský zákoník byl přeložen do vlámštiny až roku 1961. Během průmyslové revoluce byl těžký průmysl koncentrován do Valonského regionu. V průběhu 20. století Vlámové agitovali pro rovnoprávnost v belgickém státu, což vedlo k vyhlášení federální ústavy roku 1980, která jim zaručovala více pravomocí v oblasti školství a sociálních programů.\n"}
{"id": "100082", "url": "https://cs.wikipedia.org/wiki?curid=100082", "title": "MiG-29", "text": "MiG-29\n\nMikojan-Gurevič MiG-29 (: МиГ-29, v kódu NATO „Fulcrum“) je lehký dvoumotorový, proudový stíhací letoun k vybojování vzdušné nadvlády v prostoru fronty. Byl vyvinut v SSSR konstrukční kanceláří Mikojan v 70. letech 20. století. Měl se doplňovat spolu s větším a těžším letounem Suchoj Su-27, který byl zamýšlen jako protiváha amerického stroje McDonnell Douglas F-15 Eagle, zatímco MiG-29 měl být odpovědí na lehčí typy General Dynamics F-16 Fighting Falcon a McDonnell Douglas F/A-18 Hornet. Do služby v sovětském letectvu vstoupil MiG-29 v roce 1982.\n\nPůvodně byl navržen k boji proti jakýmkoli nepřátelským letadlům, ale nakonec mnoho MiGů-29 sloužilo jako víceúčelové stíhací letouny schopné provádět řadu různých operací, pro které jsou běžně vyzbrojovány střelami vzduch-země a přesnou municí. MiG-29 vznikl v několika hlavních variantách, včetně víceúčelového MiGu-29M a namořní verzí MiG-29K; nejpokročilejším ze série jsou letouny MiG-35. Pozdější modely jsou často vybaveny vylepšenými motory, skleněným kokpitem, systémem HOTAS, moderními radary, IRST senzory a výrazně zvýšenou kapacitou paliva; Některá letadla byla také vybavena pro tankování paliva za letu.\n\nPo rozpadu Sovětského svazu letouny nadále slouží v řadě bývalých sovětských republikách, ze kterých je ruské letectvo největším provozovatelem. Ruské letectvo chtělo modernizovat stávající letku na verzi MiG-29SMT, ale finanční potíže způsobují omezené dodávky. MiG-29 byl také populární exportní letoun, který se dostal do služby asi u 30 zemí. Největším zahraničním provozovatelem je Indie. V roce 2013 byly MiGy-29 stále ve výrobě u společností Mikojan (od roku 2006 součástí Sjednocené letecké korporace).\n\nMiG-29 byl vyvinutý počátkem 70. let 20. století v konstrukční kanceláři inženýra Mikojana ze společného prototypu, ze kterého se vyvinul i MiG-23 a později MiG-27. Měl nahradit rychle zastarávající letouny MiG-21 a být potenciálním soupeřem amerického letounu F-15. Podle požadavků sovětského generálního štábu na tzv. PFI (Perspektivnyj Frontovoj Istrebitel – perspektivní frontový stíhač), měl mít rychlost Mach 2+ ve vodorovném letu, vynikající manévrovací schopnosti, velký dolet, schopnost používat i neupravené vzletové plochy a silnou výzbroj. Velmi brzy začal vývoj ve spolupráci s konkurenční kanceláří Suchoj v Aerodynamickém institutu v Moskvě. Brzy se však ukázalo, že stroj bude finančně velmi náročný na to, aby mohl být vyráběn v tak velkých sériích, jako jeho předchůdci. Proto byl projekt PFI rozdělen na dvě varianty – těžkou a lehkou. Lehká svými parametry odpovídala americkému letounu F-16 Fighting Falcon. Výsledný prototyp známý jako \"Produkt 9\" byl přímým předchůdcem prvního MiGu-29A. Práce na něm se začaly v roce 1974 a o tři roky později 6. října 1977 absolvoval svůj první zkušební let. Zanedlouho byla jeho existence odhalena americkými špionážními družicemi. Sériová výroba mírně vylepšeného typu MiG-29B začala rychle, ačkoliv stále existovaly různé problémy s motory.\n\nPři konstrukci stroje se nikdy neuvažovalo o jiném uspořádání, než o dvoumotorové koncepci, která zajišťovala vyhovující poměr hmotnosti a ceny k vyšší bezpečnosti a výdrži v bojových podmínkách. Stroj může při vysazení jednoho z motorů při startu nadále nabírat rychlost a stoupat. Má výhodný poměr výkonů motorů k hmotnosti. Snížení hmotnosti draku bylo dosaženo širokým použitím kompozitních materiálů a lehkých slitin hliníku a lithia. Jejich použití spolu s možností svařování jednotlivých částí umožnilo velké úspory hmotnosti. Celková konstrukce draku je také zaměřena na prodloužení životnosti kriticky namáhaných částí a jeho jednodušší výrobu vyžadující nižší počet výrobních cyklů. Letadlo je optimalizováno pro lety s velkým úhlem náběhu, což umožňuje pilotovi plně využít vytvořený vztlak při manévrování a podstatně zlepšuje obratnost a snižuje poloměr zatáček. Vztlak je u MiGu-29 vytvářen celým povrchem stroje, k čemuž tvar trupu přispívá až 40 % (vztlakové těleso), čímž také odlehčuje křídla a způsobuje jejich menší plošné zatížení. Koncepce vyžadující vysoký vztlak trupu si vyžádala široké rozestavení motorů, což rovněž zvyšuje odolnost stroje v boji a také zlepšuje možnosti osazení podvozku dostatečně daleko od středu trupu. I když tato konfigurace zhoršuje ovladatelnost při letu s jedním motorem, stroj prošel zkušebními testy a vykazoval schopnost vystartovat i přistát na jeden motor. Konstruktéři MiGu-29 se dlouhou dobu zabývali uspořádáním jednotlivých prvků tak, aby měl stroj co největší příčnou i podélnou stabilitu v průběhu letu s vysokým úhlem náběhu. Pozorně se zvažovalo umístění svislých ocasních ploch, aby byla vždy alespoň jedna vždy dobře obtékána vzduchem, bez ohledu na boční skluz stroje. Takto od sebe vzdálené směrovky jsou také lepší při letech vysokou rychlostí. Oproti jeho předchůdcům je MiG-29 těžké uvést a udržet v ploché vývrtce – její vybrání, například při ztrátě rychlosti, je jednoduché, stačí uvést řídící páku do neutrální polohy.\n\n6. října 1977 absolvoval MiG-29 svůj první zkušební let, pilotoval ho zkušební pilot Alexander Fedotov. Celkem bylo vyrobeno 13 prototypů. Na prvním z nich probíhaly zkoušky celkových výkonů, ovladatelnosti a rozbor možného zatížení konstrukce. Pravděpodobně tento kus byl odhalen americkými špionážními družicemi. Další 3 prototypy byly zničeny při nehodách spojených s problémy nových motorů. Prvních 21 předsériových strojů mělo nový lomený kryt radiolokátoru a mírně modifikovaný podvozek. Stroje byly také doplněny aerodynamickým padákem, kterým se doplňovaly přehřívané brzdy kol. Přestože první prototypy měly problémy s motory, začala sériová výroba MiGů-29B v souladu s plánem.\n\nSovětské letectvo ho začalo používat v roce 1983. První zmínky a spekulace se v západním tisku objevily už v roce 1979. Západní veřejnost ho mohla poprvé spatřit ve Finsku v červenci 1986. Na leteckém dni v anglickém Farnborough v září 1988 okouzlil svými výkony a letovými vlastnostmi také odborníky. MiG-29B se vyráběl v několika verzích, včetně dvojmístné. Byl exportován do většiny zemí Varšavské smlouvy. Mnoho zemí si tyto stroje stále cení a snaží se je dále vylepšovat.\n\nMiG-29 je samonosný, dvoumotorový dolnoplošník. Trup tvoří celokovová skořepina. Menší část povrchu je na exponovaných místech tvořená kompozitními materiály. Trup je celkově pojat jako vztlakové těleso s dvěma vírovými přechody u křídel. Trup tak tvoří téměř polovinu vztlaku celého letounu. Díky těmto vlastnostem má MiG-29 obrovský přebytek tahu a vztlaku, což je základní předpoklad pro úspěšný manévrový boj.\n\nMezi dvojitými ocasními plochami se nachází aerodynamický brzdný štít a padák, který umožňuje výrazně zkrátit dojezd letadla během přistání. Vnitřní nádrže umožňují nést až 3 200 kg paliva, což při velké spotřebě obou motorů Klimov RD-33 postačuje jen na kratší vzdálenosti. Letoun sice může nést velké přídavné nádrže, ale za cenu velkého zhoršení letových charakteristik. Při startu a přistávání používá letoun jako ochranu před nasáním cizích předmětů do motoru sací otvory v horní části rozhraní mezi křídly a trupem (kterým se slangově říká „žábry“). Hlavní vstupy do motorů se otevírají až po zatažení podvozku. Řízení plně zabezpečuje hydraulický posilovač, ale pilot nemá k dispozici plně automatického pilota jako třeba v Su-27. Před pilotem se nachází multifunkční přehledový head-up display (HUD). Na pravé straně je umístěn monochromatický displej s alfanumerickou klávesnicí. Pilot přitom sedí na vystřelovacím sedadle K-36DM. Letadlo bylo zpočátku vybaveno dopplerovským radarem N-019, který však nesplnil očekávaní ruského letectva. Proto byl modernizován na typ N-019M \"Topaz\" s palubním počítačem C-101M, který je odolnější proti rušení, dokáže sledovat mnoho různých cílů a současně navádět dvě rakety na dva nezávislé cíle. Nedostatky tohoto radaru částečně kompenzuje optický systém OEPS-29, který se skládá z infračerveného zaměřovače S-31E2 KOLS a laserového dálkoměru. Tento systém umožňuje napadnout cíl v pasivním režimu s vypnutým radiolokátorem. Pilot nepřátelského letounu tak není před útokem nijak varován, což podstatně zvyšuje utajení celé činnosti nad územím s nepřátelskou protivzdušnou obranou. Jako pasívní ochrana slouží vrhače dipólových odrážečů a pyrotechnických klamných cílů v ocasní části letadla.\n\nMiG-29 je vybavený trojpodpěrovým zatahovacím podvozkem. Přední podvozková noha je dvojkolová a zatahuje se směrem dozadu. Zadní nohy se sklápějí dopředu, přičemž se otáčejí o 90 stupňů. Jejich šachty jsou umístěny na okraji motorových gondol. Podvozková kola s velkým průměrem umožňují MiGu-29 start i z nezpevněných polních letišť.\n\nStroj je vyzbrojen vestavěným 30mm kanónem GŠ-301. Jde o nejlehčí zbraň ve své kategorii na světě, která bez munice váží pouze 46 kg. Zásoba střeliva je 150 nábojů. Stroj může nést na třech závěsnících pod každým křídlem nejrůznější varianty řízených střel vzduch-vzduch, například R-27, R-73, R-60MK, jakož i množství laserem naváděných střel vzduch-země či konvenčních pum celkově do hmotnosti 3 500 kg. Verze dodávané zemím Varšavské smlouvy byly přizpůsobeny nést i nukleární zbraně.\n\nNa západě se MiG-29 poprvé představil 2. července 1986 ve Finsku. O dva roky později, v září 1988, se ukázaly na Farnborough Airshow v Anglii. Následující rok se letadla za letu předvedla na pařížském aerosalonu, kde se během prvního víkendu show účasnila nehody bez obětí na životech. Pařížský aerosalon byl teprve druhou akcí sovětských stíhaček na mezinárodní letecké show od roku 1930. Západní pozorovatelé byli ohromeni jeho schopnostmi a výjimečnou hbitostí. Po rozpadu Sovětského svazu většina MiGů-29 vstoupila do služby ruského letectva.\n\nV červenci 1993 se dva MiGy-29 ruského letectva na letecké show Royal International Air Tattoo srazily ve vzduchu. Nikdo na zemi neutrpěl vážnější zranění, oba piloti se stačili katapultovat a bezpečně přistáli.\n\n16. července 2014 byl sestřelen ukrajinský Su-25 a ukrajinští představitelé tvrdí, že byl sestřelen MiGem-29 pomocí rakety R-27T. Ruská strana obvinění odmítá.\nPo rozpadu SSSR zůstaly v Bělorusku dva pluky vyzbrojené typem MiG-29. Na letišti Bereza 927. stíhací pluk 26. letecké armády s 10 MiG-29 (Izdelie 9–12), 35 MiG-29 (Izdelie 9–13) a   MiG-29UB. Na letiště Ross byl přesunut 11. května 1993 z bývalé NDR 787. stíhací pluk s 6 MiG-29 (9–12), 22 MiG-29 (9–13) a 2 MiG-29UB, původně umístěné na letišti Finow-Eberswalde. Po přesunu byl pluk rozpuštěn a letouny uskladněny. Po získání samostatnosti se stroje z Ross přesunuly k 61. stíhací brigádě v Baranoviči. Na jaře 1996 Bělorusko a Peru podepsali kontrakt o prodeji 16 MiG-29 (9–12) a 2 MiG-29UB. Další MiGy 29 byly prodány v letech 2000 a 2001 do Alžírska. Na začátku roku 2002 mělo běloruské vojenské letectvo ve výzbroji už jen 20 strojů MiG-29 (9–13) a 7 MiG-29UB na 1. stíhací základně v Baranoviči a 4. stíhací základně v Bjaroze.\n\n\nPo rozpadu SSSR se stala Ukrajina druhým největším provozovatelem MiGu-29 po Rusku. Na začátku roku 2002 5. leteckému zboru v Oděse podléhal v rámci 138. stíhací divize 161. stíhací pluk v Limansku a 642. stíhací pluk v Martinovsku s 65 kusy MiG-29 a třemi MiG-29UB. 14. leteckému sboru ve Lvovu podléhaly v rámci ivanofrankovské 6. stíhací divize 85. stíhací pluk v Starokonstantinovu a 114. stíhací pluk v Ivanofrankovsku s 81 MiG-29 a 11 MiG-29UB. Protivzdušné obraně podléhaly 8. stíhací pluk ve Vasilkovu a 62. stíhací pluk v Belbeku se 71 MiG-29 a 10 MiG-29UB.\n\nLetadla MiG-29 byla nasazena i ukrajinskou armádou během války na východě Ukrajiny proti tamním separatistům. Dne 7. srpna 2014 sestřelili separatisté jeden MiG-29 nad obcí Jenakijeve. Oba piloti se katapultovali a poté byli zajati.\n\nLetouny MiG-29 získalo Moldavsko po rozpadu SSSR. Pocházely z 84. stíhacího pluku letectva vojenského námořnictva. Pluk měl v době rozpadu Sovětského svazu tři letky se sedmi MiG-29 (Izdelie 9–12), 24 MiG-29 (9–13) a 3 MiG-29UB na letišti v Markulesti. V době rozpadu a separatismu se část Moldavska na severovýchod od Dněstru vyhlásila za samostatnou Podněsterskou republiku. V následných bojích po 23. červnu 1992 byl jeden MiG-29 (9–12) sestřelen palbou ze země. V červnu 1994 prodalo Moldavsko do Jemenu 17 strojů MiG-29. Z nich byly do Jemenu dodány jen 3 MiGy-29 (9–13) a 1 MiG-29UB. Tato první dodávka se realizovala těsně před boji mezi severní a jižní částí Jemenu, poté byly dodávky přerušeny. Dalších 6 letounů MiG-29 (9–13) bylo před transferem do Jemenu odesláno na generální opravy do běloruského závodu v Baranoviči, odkud se dostaly na místo určení. 21 exemplářů MiG-29 předalo Moldavsko na podzim 1997 do USA. Postupně byly v rozebraném stavu odvezeny letouny C-17 Globemaster III na základnu USAF Wright-Patterson.\n\n\nDodávky československých letounů MiG-29 započaly 28. dubna 1989, kdy v Žatci přistál první MiG-29UB. V druhé polovině června následovalo 8 jednomístných MiG-29 (Izdelie 9–12A) a 28. července přiletěl druhý MiG-29UB. Letouny byly zařazeny k 1. letce 11. stíhacího leteckého pluku v Žatci. Další čtyři MiGy-29 přiletěly v lednu 1990 a šest kusů v dubnu. Při dělení ČSFR zůstalo v ČR devět letounů MiG-29 a jeden MiG-29UB. Koncem roku 1992 velení vyřadilo MiG-29 ze systému PVO a stroje byly převeleny ze Žatce k 1. slp do Českých Budějovic. Česko své stroje v červenci 1994 vyřadilo ze služby a začalo jednání o jejich prodeji. V prosinci 1995 vyměnilo všech svých 10 MiGů-29 do Polska za 11 vrtulníků W-3 Sokol vybavených pro leteckou záchrannou službu, protože jedinou soupravu na rozsáhlejší opravy získalo při dělení ČSFR Slovensko. Letouny byly do Polska přelétnuty mezi prosincem 1995 a lednem 1996.\n\n\nStíhačky MiG-29 tvoří základ Vzdušných sil Slovenské republiky. V současnosti vlastní slovenské letectvo 21 letadel tohoto typu. Z toho 10 modernizovaných MiGů-29AS a dva modernizované cvičné MiGy-29UBS plus osm nemodernizovaných stíhacích MiGů-29A a jeden cvičný nemodernizovaný MiG-29UB. MiGy-29A a MiG-29UB jsou odstaveny a momentálně se nepoužívají. Modernizace strojů, která byla provedena ve spolupráci s výrobcem letadel i více západními společnostmi byla provedena mezi lety 2005 a 2006 v leteckých opravnách Trenčín. Stroje byly vybaveny moderními komunikačními prostředky a systémy kompatibilními s technikou NATO. Mimo jiné avionika přešla na anglosaský nemetrický systém. 12 modernizovaných strojů (10 jednomístných verze AS a 2 dvoumístné UBS), které navíc prošly i změnou kamufláže, byly formálně předány armádě 29. února 2008 na letišti Sliač.Po pár nadzvukových letech se nová tzv. „digitální kamufláž“ začala na namáhaných místech odlupovat.\n\nPůvodně se odhadovalo, že po modernizaci je budou slovenské ozbrojené síly využívat až do roku 2029 nebo až 2040. Provoz MiGů-29 je však dlouhodobě zajišťován s omezeními v plnění k požadovanému náletu. Letadla dlouhodobě neplní měřitelné ukazatele bezpečnosti letů ve vztahu k požadovanému náletu na letový incident a ani nedosahují potřebnou míru provozní spolehlivosti. Servis letadel je od roku 2006 zajištěn dodavatelským způsobem na základě abonentních smluv se společností RSK MiG. Z důvodu neuspokojivého technického stavu a konstrukčně-technologických omezení neumožňují plnohodnotné plnění úkolů v rámci systému NATINAMDS a neumožňují plnění operačních úkolů většího rozsahu pro případ krize nebo války. Z hlediska standardů NATO není letadlo MiG-29 plně interoperabilní, což má za následek rozsáhlé omezení v případě účasti taktického letectva ve společných operacích (komunikační, informační a datové zařízení, taktický dolet letadla, doplňování paliva během letu, elektronické ochranné systémy, zbraňové a zaměřovací systémy). \n\nProvoz letadel MiG-29 je negativně ovlivňován nízkou spolehlivostí, která se přímo odráží v průměrném náletu na jednu poruchu, nedostatkem motorů RD-33 s dostatečnou zálohou technického života, dalších potřebných komponent a nedostatkem bloků západní avioniky.\n\nTechnický stav tzn. dostupnost letadel na plnění úkolů se promítá i do dosažené úrovně vycvičenosti. Průměrný nálet operačních pilotů MiG-29 v rámci NATINAMDS nedosahuje požadované úrovně vycvičenosti na úrovni Mission Ready/Combat Ready (MR/CR). Je třeba, aby byla operačními piloty udržena minimálně nižší úroveň Basic Mission Qualification (BMQ). \n\nVzhledem k nízké reálné dostupnosti letecké techniky je doba výcviku k dosažení požadovaného stupně vycvičenosti pilotů pro zařazení do pohotovostního systému slovenského letectva neúměrně dlouhá a je mimořádně náročné dosažení požadovaného počtů pilotů. Udržení požadované míry způsobilosti je při zachování současného stavu z dlouhodobého hlediska personálně i ekonomicky náročné.\n\nVýše uvedené skutečnosti hrály významnou roli při rozhodování slovenské vlády o typu nového stíhacího letadla pro letectvo. 11. července 2018 slovenská vláda na jednání vlády rozhodla o nákupu 14 kusů stíhaček F-16V Block 70/72. První čtyři letadla může letectvo postupně převzít od září do prosince 2022. MiGy-29 tak zůstanou u slovenského letectva létat minimálně do roku 2023, čili do dosažení počátečních operačních schopností (IOC) nových F-16.\n\nSlovenské stíhačky MiG-29 po rozdělení:\n\n\nSlovenské stíhačky MiG-29 z Ruska 1. deblokace:\n\n\nSlovenské stíhačky MiG-29 z Ruska 2. deblokace:\n\nZničené MiGy-29:\n\n\nStíhačky MiG-29 tvoří spolu s letouny F-16 základ polského vojenského letectva. První letouny MiG-29A zakoupilo Polsko v roce 1989. Dalších 5 letounů bylo dodáno v roce 1990. Celkem tak získalo 10 letounů MiG-29.\nV prosinci 1995 získalo Polsko dalších deset MiGů na základě dvoustranné česko-polské vládní dohody, která vytvořila rámec pro předání všech 9 letounů MiG-29A a jednoho dvoumístného MiGu-29UB české vojenského letectva.\n\nV roce 1999 byl zařazen do služby první mírně vylepšený letoun MiG-29A, schopný plnit úkoly v rámci integrovaného systému NATO. Byl vybaven nezbytným identifikačním zařízením vlastní-cizí a příslušným komunikačním zařízením podle standardu NATO. Koncem září 2003 přistálo v Polsku prvních pět z celkem 23 letounů MiG-29G/UB darovaných německou Luftwaffe na základě dvoustranné vládní dohody z roku 2002. Za všechny tyto stíhačky Poláci zaplatili symbolické jedno euro.\nZbývajících 18 letounů bylo předáno během jednoho roku. Polské letectvo také získalo kompletní výzbroj a mnoho náhradních dílů včetně motorů. Za ty ovšem už muselo zaplatit 30 miliónů USD.\n\nBývalé německé MiGy už jsou zahrnuty do integrovaného systému protivzdušné obrany NATO a měly by zůstat ve výzbroji polského vojenského letectva až do roku 2014. Vzhledem k vysokému stupni dosažené modernizace se už nepočítá s jejich dalšími úpravami.\n\nPrvní MiGy-29 obdrželo v lednu 1990. Dodávku tvořily 4 kusy MiG-29UB a 8 MiG-29 (Izdelie 9–12A). Byly přiděleny 1. letce 15. stíhacího pluk na letišti Ravnec u Burgasu. Do konce roku 1990 bylo dodáno dalších 10 MiG-29 (9–12A). O jeden MiG-29 přišli Bulhaři 29. října 1994. Při havárii zahynul velitel pluku. Po roce 1990 započala reorganizace letectva a MiGy-29 se přesunuly z 5. základny stíhacího letectva v Ravnac na letiště Graf Ignatievo. Na začátku roku 2002 měla druhá letka ze 3. základny stíhacího letectva v Graf Ignatievo 17 kusů MiG-29 a 4 MiG-29UB.\n\n\nV říjnu 1987 Jugoslávie objednala 14 kusů MiG-29 (Izdelie 9–12A) a 2 MiG-29UB a od 15. srpna 1988 s nimi vyzbrojila 1. letku 127. stíhacího plukuna 204. letecké základně Batajnica u Bělehradu. Po rozpadu federace zůstaly MiGy-29 v Srbsku jako základ stíhacího letectva. Jeden sestřelila chorvatská protiletadlová obrana 12. prosince 1991 nedaleko Osijeku, další zničily protiletadlové rakety Chorvatů v červnu 1992. Během operace NATO Allied Force na jaře 1999 bylo zničeno několik MiGů-29 ve vzdušných bojích i na zemi. Začátkem roku 2002 stíhací 127. letka v Batajnici provozovala pouze 2–3 exempláře MiG-29 a 2 MiG-29UB.\n\nPrvních osm kusů MiG-29 přilětělo z Krasnodaru 15. října 1993, dalších osm 26. října a posledních dvanáct 4. listopadu. Všechny letouny obdržel 59. taktický stíhací pluk Szentgyorgy Deszó v Kecskemétu, který se tak stal nejsilnějším a nejmoderněji vybaveným útvarem celého maďarského letectva. 28. července 1998 havaroval při výcviku jeden MiG-29 (červená 17) a pilot zahynul.\n\n\nPrvní MiGy-29 NDR převzala v březnu 1988 v počtu 20 MiG-29 a 4 MiG-29UB. Byly přiděleny 1. a 2. Staffel/Jagdgeschwader 3 Wladimir Komarow na letišti Perschen blízko polské hranice.\n\nPo sloučení obou německých států 3. října 1990 zůstaly MiGy-29 ve výzbroji Německa na různé testy a výcvik. Nad Středozemním mořem v blízkosti Korsiky a Sardinie nacvičovaly boje jako úvod operace Pouštní bouře. Německé MiGy-29 byly následně zařazeny do 1. Staffel/Jagdgeschwader 73 na letišti Laage u Rostocku. Během provozu jeden MiG-29 (29+09) 25. května 1996 havaroval v důsledku chyby pilotáže, jedna „Devětadvacítka“ byla dodána do USA. Začátkem roku 2002 mělo Německo 19 letounů MiG-29 a 4 MiG-29UB, které byly všechny modernizovány na standard NATO. 7 strojů poté prošlo další etapou modernizace, která umožnila instalaci podkřídelních přídavných nádrží a týkala se také některých bloků radaru. V roce 2002 byla současně podepsána smlouva s Polskem o odprodeji všech 23 MiGů-29 za symbolickou cenu 1€.\n\nPrvních 10 letounů MiG-29 (9–12A) a 2 MiG-29UB bylo dodáno v červnu 1989 pro 1. letku 57. stíhacího pluku na letišti Mihail Kogalniceanu. Do konce roku 1989 Rumunsko odebralo další tři MiGy-29, z nichž jeden byl dvojmístný. V roce 1990 došlo na bázi Bukurešť-Baneasu ke kolizi dvou letounů MiG-29 s následnou smrtí obou pilotů a jednoho člena pozemního personálu. V polovině 90. let došlo ke ztrátě jednoho stroje MiG-29UB a zakoupení čtyř MiGů-29 (Izdelie 9–12) a jednoho MiGu-29UB (9–51) v Rusku. Jeden MiG-29 (9–13) byl dodán z Moldavska. Technologický demonstrátor letounu MiG-29 Sniper byl jako výsledek rumunsko-izraelsko-německé spolupráce představen na ILA v Berlíně v roce 2000. Začátkem roku 2002 měla 1. a 2. letka 57. letecké základny Mihail Kogalniceeanu v provozu 18 letounů MiG-29, z toho tři ve variantě UB.\n\n\nKonstrukční kanceláří označovaný jako „Izdelije 9–12“, je letadlo stavěné v několika sériích. Postupně byly na stroji realizované úpravy vyplývající z poznatků z provozu a z vývojových prací. Hlavním rozdílem oproti původním typům bylo použití vystřelovacího sedadla K-36DM a s tím související změna krytu kabiny. Zvětšila se i plocha směrových kormidel. Na začátku přechodů křídel přibyly výmetnice klamných cílů BVP-30–26M. Deflektor a větrací štěrbiny v prostoru kanónu byly postupně měněny v průběhu série. V důsledku snížení kvality sériové produkce byly některé součásti trupu vyráběné nejprve z uhlíkových vláken a u dalších sérií nahrazeny kovovými. Měnila se samozřejmě i avionika a v souvislosti s modernizací systémů a u některých exportních verzí byla v avioniky použita součástková základna budoucího uživatele. Stroje pro export do států Varšavské smlouvy nesly označení 9–12A, do ostatních zemí 9–12B. Motory RD-33, které ze začátku vykazovaly nedostatečnou životnost, byly postupně vylepšovány a parametry životnosti se zlepšovaly.\n\nLetadla byla vybavena systémem zaměřování a vedení palby SUV, který sestává z pulsního dopplerovského radiolokátoru N-019 (S-29 Topaz, exportní označení N-019E Rubín) spojeného s laserovým dálkoměrem a infračerveným zaměřovačem KOLS a přilbovým značkovačem cíle. Palubní počítač zpracovává soubor vstupních dat z těchto přístrojů a průběžně vyhodnocuje a zobrazuje příslušné údaje pro pilota.\n\nVýzbroj tvoří jednohlavňový kanón GS-30–1 (9A4071K) ráže 30 mm se zásobou 150 nábojů. Na šest závěsníků pod křídly je možné zavěsit kombinace PLRS středního doletu R-27R („AA-10 Alamo“) s radiolokačním naváděním nebo R-27T s infračerveným naváděním (pouze pro vnitřní závěsníky) a PLRS krátkého doletu R-60 nebo R-60M („AA-8 Aphid“), resp. R-73 („AA-11 Archer“), obě s infračerveným naváděním. Pro útoky na pozemní cíle mohou letadla nést bomby do hmotnosti 500 kg, napalmové pumy ZB-500, kontejnery submunice KMGU-2, raketnice B-8M, UB-16, UB-32 pro neřízené rakety, protizemní střely S-24B nebo kanónová pouzdra UPK-23, vše do hmotnosti 3 000 kg. Na vnitřní závěsníky posledních sériových letadel je možné zavěsit přídavné nádrže na 1 150 litrů paliva. Mezi motorové gondoly je možné zavěsit přídavnou nádrž na 1 520 litrů paliva.\n\nVýroba začala v roce 1982 v závodě Znamja trud v Moskvě (dnes závod MAPO – Moskevská letecká výrobní asociace).\n\nKonstrukční kanceláří označovaný jako „Izdelije 9–51“, je dvoumístná cvičně-bojová varianta MiGu-29, určená ke zdokonalovacím letům. Prototyp této verze poprvé vzlétl 29. dubna 1981, pilotovaný A. Fedotovem. Tato verze je o 100 mm delší než jednomístná verze, sedadlo instruktora je umístěno za původní kabinou pilota a zasahuje do prostoru, kde mají jednomístné stroje umístěny palivové nádrže (proto má dvoumístná verze menší zásobu paliva). Protože sedačka instruktora jen mírně převyšuje přední sedačku žáka, je na vrcholu jednodílného dozadu odklopujícího se krytu kabiny umístěný sklopný periskop používaný při startu, přistávání a během pojíždění. Obě sedadla jsou typu K-36DM. Instruktor má možnost ze svého prostoru modelovat práci zbraňových systémů včetně radiolokátoru a simulovat některé závady, přední pilotní prostor je prakticky shodný s jednomístným letadlem MiG-29. Z hmotnostních důvodů byl z přístrojového vybavení vypuštěn radiolokátor, přičemž ostatní části systému SUV zůstaly zachovány. Kromě střel R-27 může letadlo nést na šesti závěsnících celé spektrum výzbroje jako jeho jednomístná varianta.\n\nKonstrukční kanceláří označovaný jako „Izdelije 9–14“, byl prototyp MiGu-29 vybaveného novou avionikou a zbraňovým systémem umožňujícím nést širší spektrum protizemní výzbroje, včetně posledních verzí protizemních řízených střel. Letadlo poprvé pilotoval 13. února 1985 zkušební pilot T. Aubakirov. Později byl trup přestavěn do podoby letadla MiG-29sS (Izdelije 9–12S).\n\nKonstrukční kanceláří označované jako „Izdelije 9–13“, „Izdelije 9–12S, resp. 9–13S“ a „Izdelije 9–12SE, resp. 9–13SE“, jsou sériově vývojovým variantou jednomístných MiGů-29. Požadavek na umístění většího počtu elektronických modulů Gardenija-1 bylo možné splnit jen zvětšením prostoru za kabinou, čímž vznikl charakteristický hrb mezi kabinou a brzdnými štíty. Na podkřídlové závěsníky nejblíže k trupu je možné již standardně umístit přídavné palivové nádrže po 1 150 litrech paliva. V souvislosti s tím se zvětšila celková nosnost na 4 000 kg. Sklopná náběžná hrana je pětidílná na rozdíl od čtyřdílné v předchozích variantách. Zabudováním zlepšeného radaru N-019M (RP-29m Topaz) s větším dosahem umožnilo nést a odpalovat rakety R-27ER a R-27ET, které mají oproti původním raketám zvýšený dolet a jsou i mírně větší a také rakety R-77.\n\n\nKonstrukční kanceláří označena jako „Izdelije 9–15“ je vlastně MiG-29 druhé generace. Byla radikálně změněna vnitřní konstrukce, z vnějších odlišností jde hlavně výše položenou kabinu pilota (o 40 mm oproti původním strojům) a změnu tvaru části za kabinou společně s delší částí mezi motory a pouze jednodílným brzdícím štítem. Radom a infračidlem s laserovým dálkoměrem KOLS před kabinou dostaly odlišný tvar a vírový přechod ostrou náběžnou hranou. Z vrchní části trupu zmizela anténa radiolokační systému, ze vstupního ústrojí byly vypuštěny horní pomocné sací otvory, mechanizace vstupu byla změněna a přibyly do ní sklopné ochranné mřížky (podobné jako má Su-27 zabraňující vniknutí předmětů do kompresorů motoru). V důsledku všech změn se celková délka zvětšila o 200 mm. Pro zlepšení obtékání přibyla na vodorovných ocasních plochách lomená náběžná hrana. Křídlo má stejný tvar a rozměry jako i předchozí modely, má dvoudílnou sklopnou náběžnou hranu, osm závěsných bodů (dva vnitřní opět s možností svěšení přídavných nádrží) a zvýšenou nosnost na 4 500 kg. U prvních letadel byly instalovány standardní motory RD-33, od konce roku 1989 jsou montovány motory RD-33K s tahem 53,90/86,25 kN každý. Byl zvýšen celkový objem vnitřních palivových nádrží. Nejvýraznější změnou oproti původním verzím je však jiný typ řízení a s ním související změny avioniky. Klasický mechanický systém řízení byl nahrazen systémem elektroimpulzním, tzv. „fly-by-wire“ (FBW). Systém FBW funguje tak, že se vstupní signály z ovládacích prvků společně s dalšími nezbytnými údaji zpracovávají v centrální řídící jednotce a řídící signály na jednotlivé akční členy jsou vedeny několika na sobě nezávislým komunikačními sběrnicemi. Namísto původního radiolokátoru byl instalován radiolokátor N-010 Žuk.\n\nZásoba nábojů pro kanón byla snížena na 100 kusů. Avionika byla přizpůsobena pro vypouštění a řízení protizemných řízených střel, které byly zařazeny do výzbroje letadel řady MiG-29 poprvé. Odlišnosti avioniky se samozřejmě promítly i do pilotního prostoru, kde byla část obvyklých přístrojů nahrazených dvěma obrazovkami na levé a pravé straně přístrojové desky.\n\nCelkem vzniklo šest prototypů, první z nich vzlétl 25. dubna 1986 pilotovaný V. J. Menickým. Prototypy byly zapojeny do rozsáhlých zkoušek jako systému řízení a aerodynamiky trupu, jakož i nových motorů, avioniky a různých variant výzbroje.\n\nVýsuvný tankovací nástavec umístěný na levé straně trupu před kabinou a vyvinutý původně pro MiG-29K, je možné dodatečně montovat dle požadavků zákazníka i na letadla MiG-29M a MiG-29S.\n\n\nKonstrukční kanceláří označovaný jako „Izdělije 9–18“ byl vytvořen na otestování vzletu za pomoci katapultu a dopadové podvozku. Byl vyvinut pro sovětské letadlové lodě třídy „Leonid Brežněv“ (později „Tbilisi“ a naposledy „Admiral Kuzněcov“). Úpravy zahrnovaly obvyklé vybavení palubních letadel, kromě sklopných křídel a úchytu pro katapult, protože tyto letadlové lodě jimi nebyly vybaveny. Výkony uvažovaných strojů společně se startovací rampou stačily pro bezpečný start i bez katapultů. Letadlo mělo tedy záchytný hák, zesílený podvozek i konstrukci draku a zvýšenou protikorozní ochranu. První prototyp zalétal pilot A. G. Fastovec 21. srpna 1982 a tento prototyp pak absolvoval rozsáhlý program zkušebních startů a přistání na pozemní základně Saki na Krymu, srovnatelnou s palubou letadlové lodi. Výsledky zkoušek byly následně použity při vývoji „plnokrevné“ palubní verze MiG-29K Fulcrum-D.\n\nKonstrukční kanceláří označený jako „Izdělije 9–31“ je vlastně aplikací zkušeností a řešení vyzkoušených na MiGu-29KVP na souběžně vyvíjené letadlo MiG-29M se záměrem připravit na sériovou výrobu první palubní stíhač OKB MiG.\n\nNejvýraznější změnou je křídlo se zvětšeným rozpětím (na cca 12 000mm a hloubkou, dvoudílnou sklopnou náběžnou hranou, zvětšenou plochou klapek, změněným tvarem koncového oblouku a zvětšenou plochou křidélek. Nosnost a počet závěsných míst zůstal shodný s MiGem-29M. Na levou stranu trupu před kabinou přibyl výsuvný nástavec pro tankování za letu. Všechny ostatní úpravy související s provozem na letadlové lodi, vyzkoušené u MiGu-29KVP, zde byly aplikovány. Avionika a systémy jsou prakticky shodné s MiGem-29M, včetně schopnosti nést a odpalovat stejné druhy svěšení výzbroje.\n\nPrvní prototyp zalétat pilot T. Aubakirov 23. července 1988, první start a přistání na letadlové lodi provedl stejný pilot 1. listopadu 1989. Byly zalétány dva prototypy. Sériová výroba započala v roce 2013, první čtyři stroje verze K a KUB byly dodány ruskému námořnictvu v listopadu téhož roku.\n\n\n\n\nCena pro země Varšavské smlouvy se pohybovala okolo 4 milionů dolarů. Stroje určené pro západní země stály o několik let později až 25 milionů dolarů.\n\nNěmecké MiGy-29 byly v roce 1990 modernizované a později všechny prodány do Polska, předtím však posloužily k nácviku boje proti iráckému letectvu před Operací Pouštní bouře.\n\nMoldavské stroje byly také prodány do zahraničí, celkem 10ks do Jemenu a 21 ks do USA. Česko v roce 1995 vyměnilo svých zbývajících 10 MiGů-29 Polsku za 11 vrtulníků W-3 Sokol. O jejich nákupu uvažovaly Švýcarsko, Finsko a Čína. USA, Spojené království, Francie, Izrael a Jižní Korea požádaly o prodej MiGů-29 na zkoušky.\n\nUSA nakonec zakoupily v roce 1997 za účelem výzkumu a výcviku celkem 22ks, z toho 21ks z Moldavie v rozloženém stavu v bednách v ne úplně nejlepším stavu a 1 ks v kompletním 100% letuschopném stavu a upraveném na standardy NATO z Německa.\n\n\n\n\n"}
{"id": "100085", "url": "https://cs.wikipedia.org/wiki?curid=100085", "title": "Počedělice", "text": "Počedělice\n\nObec Počedělice se nachází v okrese Louny v Ústeckém kraji, přibližně 7 km východně od Loun na řece Ohři v nadmořské výšce 173 metrů. Žije v ní obyvatel.\n\nPrvní písemná zmínka o obci pochází z roku 1219.\n\n\n\n"}
{"id": "100086", "url": "https://cs.wikipedia.org/wiki?curid=100086", "title": "Třebovle", "text": "Třebovle\n\nTřebovle jsou obec ležící v okrese Kolín asi 19 km západně od Kolína. Mají obyvatel a jejich katastrální území má rozlohu 1096 ha. V roce 2011 zde bylo evidováno 238 adres. Součástí obce jsou i vesnice Borek, Království (obě v katastrálním území zaniklé vesnice Hlaváčova Lhota) a Miškovice.\n\nTřebovle je také název katastrálního území o rozloze 5,8 km.\n\nPrvní písemná zmínka o obci pochází z roku 1297 (\"Tyrsibobel\").\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Třebovle \"(přísl. Borek, Hlaváčova Lhota, Království, 773 obyvatel)\" byly v roce 1932 evidovány tyto živnosti a obchody: hospodářské družstvo pro mlácení obilí, 4 hostince, kolář, 2 kováři, krejčí, 3 obuvníci, pekař, 2 řezníci, 3 obchody se smíšeným zbožím, 3 trafiky, 4 velkostatky.\n\nVe vsi Miškovice \"(207 obyvatel, samostatná obec se později stala součástí Třebovle)\" byly v roce 1932 evidovány tyto živnosti a obchody: hostinec, kolář, kovář, krejčí, 8 rolníků, obchod se smíšeným zbožím, trafika.\n\n\nDopravní síť\n\nVeřejná doprava 2011\n"}
{"id": "100087", "url": "https://cs.wikipedia.org/wiki?curid=100087", "title": "Hřivno", "text": "Hřivno\n\nHřivno je ves ležící v okrese Mladá Boleslav, šest kilometrů severozápadně od Benátek nad Jizerou, v nadmořské výšce 260 m n. m. Ve vsi žije 110 obyvatel. Vesnice spadá pod Obecní úřad Chotětov.\n"}
{"id": "100088", "url": "https://cs.wikipedia.org/wiki?curid=100088", "title": "Tuchoraz", "text": "Tuchoraz\n\nTuchoraz je obec, která se nachází asi 3 km jižně od Českého Brodu v okrese Kolín ve Středočeském kraji. Žije zde obyvatel. V roce 2011 zde bylo evidováno 146 adres. Protéká tudy říčka Šembera, která je levostranným přítokem Výrovky.\n\nTuchoraz je také název katastrálního území o rozloze 5,93 km².\n\nNejstarší zmínka o vsi pochází z písemných pramenů z roku 1295.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Tuchoraz \"(650 obyvatel)\" byly v roce 1932 evidovány tyto živnosti a obchody: autodílna, 3 dlaždiči, hostinec, instalatér, kolář, 3 kováři, 2 krejčí, obchod s mlékem, mlýn, obuvník, 2 obchody s ovocem a zeleninou, obchod s lahvovým pivem, 10 rolníků, řezník, slévárna, 2 obchody se smíšeným zbožím, trafika, truhlář, velkostatek, zahradnictví, 4 zámečníci.\n\nDvoukřídlá hospodářská budova tuchorazského dvora je datována deskou s letopočtem 1547, jedná se o unikátní pozdně gotickou stavbu s řadou pečlivě tesaných ostění portálů a malých oken. V 80. letech 20. století započala rekonstrukce dvora, kde měla být vybudována expozice o životě drobných zemanů na českém venkově ve středověku. V roce 1992 získala v restituci celý statek, jehož součástí je i hospodářský dvůr, paní Markéta Grossová. Hospodářský dvůr chátrá a v roce 2007 byl již bez střechy.\n\nZa druhé světové války (Protektorátu) byl ještě v provozu mlýn na říčce Šembeře v Tuchorazi. Měl vodní turbínu.\n\nDopravní síť\n\nVeřejná doprava 2011\n\n"}
{"id": "100089", "url": "https://cs.wikipedia.org/wiki?curid=100089", "title": "Ratboř", "text": "Ratboř\n\nRatboř je obec ležící v okrese Kolín asi 7 km jihozápadně od Kolína. Obec čítá obyvatel a její katastrální území má rozlohu 477 ha. Obec se nachází ve výšce 314–374 m n. m. Součástí obce jsou i vesnice Sedlov a Těšínky.\n\nRatboř je také název katastrálního území o rozloze 2,25 km.\n\nPrvní zmínka o Ratboři v minulosti i Radboři pochází z roku 1115. Obec byla součástí majetku benediktínského kláštera Kladruby u Stříbra. Zpráva se vyskytuje na falzu pozdějšího data. Věrohodnější je zpráva z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\nV obci Ratboř \"(593 obyvatel, poštovní úřad, katolický kostel, společenstvo veškerých živností)\" byly v roce 1932 evidovány tyto živnosti a obchody: lékař, autodoprava, biograf Sokol, cukrovar, obchod s dobytkem, fotografický ateliér, holič, 3 hostince, kovář, krejčí, 2 mlýny, obuvník, pekař, pohodný, pokrývač, porodní asistentka, 2 řezníci, sedlář, 3 obchody se smíšeným zbožím, spořitelní a záložní spolek pro Ratboř, 2 trafiky, truhlář, velkostatek, zámečník, obchod se starým železem a kovy.\n\nMezi kulturní památky obce patří kostel sv. Václava. Původně gotický kostel byl barokně přestavěn. V obci se také nachází zámek a vila zvaná nový zámek, které jsou v soukromém vlastnictví. Vilu podle plánů Jana Kotěry zvanou lidmi nový zámek nechala postavit rodina Mandelíkových, majitelů ratbořského velkostatku a cukrovaru. Dnes je ve vile hotel.\n\n\nPo jižní hranici katastru vede silnice I/2 v úseku Říčany - Kutná Hora. Dále územím prochází silnice III. třídy:\n\nObec Ratboř leží na železniční trati 014 Kolín - Uhlířské Janovice - Ledečko. Je to jednokolejná regionální trať, zahájení dopravy bylo roku 1900. Na území obce je železniční stanice \"Ratboř\".\n\nV obci měly v roce 2011 zastávky autobusové linky Praha,Háje-Suchdol \"(v pracovních dnech 14 spojů, o víkendu 7 spojů)\" , Kolín-Kořenice \"(v pracovních dnech 1 spoj)\" a Kolín-Suchdol-Bečváry,Červený Hrádek \"(v pracovních dnech 6 spojů)\" .\n\nPo trati 014 jezdilo v pracovních dnech 11 párů osobních vlaků, o víkendu 7 párů osobních vlaků.\n\n"}
{"id": "100090", "url": "https://cs.wikipedia.org/wiki?curid=100090", "title": "Vlkančice", "text": "Vlkančice\n\nVlkančice jsou obec ležící v okrese Praha-východ. Rozkládá se dvacet tři kilometrů jihovýchodně od města Říčany. Žije zde obyvatel a jejich katastrální území má rozlohu 730 ha.\n\nVesnice se nachází v rekreační oblasti nedaleko Sázavy.\n\n\nPrvní historické nálezy o osídlení katastru pocházejí z 11. století, v písemných pramenech je obec zmíněna poprvé v roce 1436, kdy patřila Sázavskému klášteru.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vlkančice \"(přísl. Drletín, Pyskočely, 327 obyvatel)\" byly v roce 1932 evidovány tyto živnosti a obchody: 2 hostince, kolář, 2 kováři, krejčí, mlýn, obuvník, obchod se smíšeným zbožím, trafika.\n\nDopravní síť\n\nVeřejná doprava 2011\n\n"}
{"id": "100093", "url": "https://cs.wikipedia.org/wiki?curid=100093", "title": "Chemie životního prostředí", "text": "Chemie životního prostředí\n\nChemie životního prostředí je obor chemie, který zkoumá chemické a biochemické děje probíhající v přírodě. Lze jej definovat jako studium vzniku, reakcí, transportu, ovlivňování a zániku chemických látek v atmosféře, půdě a vodě a vlivu člověka na tyto děje. Chemie životního prostředí je interdisciplinární věda.\n\nChemie životního prostředí se snaží porozumět dějům v nekontaminovaném prostředí. Bez této znalosti není možné pochopit vliv člověka na životní prostředí.\n"}
{"id": "100094", "url": "https://cs.wikipedia.org/wiki?curid=100094", "title": "Zborov (Ukrajina)", "text": "Zborov (Ukrajina)\n\nZborov ( / Zboriv, ) je malé město v Haliči na západní Ukrajině. Protéká jím řeka Strypa. Zborov leží na významné silnici a železniční trati mezi městy Lvov a Ternopil. Administrativně spadá pod Ternopilskou oblast; město je sídlem Zborivského rajónu a žije zde asi 7000 obyvatel.\n\nPrvní historické zmínky pocházejí z roku 1166. Do československé historie se město zapsalo tím, že za první světové války v jeho okolí jednotka československých legií, bojující na ruské straně, úspěšně prolomila 2. července 1917 rakousko-uherskou frontovou linii v tzv. bitvě u Zborova.\n\n\n"}
{"id": "100100", "url": "https://cs.wikipedia.org/wiki?curid=100100", "title": "Odpolední láska", "text": "Odpolední láska\n\nOdpolední láska, v anglickém originále Love in the Afternoon, je americká romantická komedie režiséra Billyho Wildera z roku 1957, natočená podle románu Clauda Aneta \"Ariane\". V hlavních rolích si zahráli Gary Cooper a Audrey Hepburnová. Výraznou postavu zde vytvořil i známý herec a šansoniér Maurice Chevalier.\n\nClaude Chavasse (Maurice Chevalier) je pařížský soukromý detektiv, jenž se zaměřuje především na manželské nevěry. I jeho dcera Ariane, violoncellistka a studentka konzervatoře (Audrey Hepburnová), se velmi zajímá o otcovo řemeslo. Když Ariane jednoho dne náhodou zjistí, že jeden z klientů jejího otce plánuje zabití svého soka, vydává se do akce.\n\nAriane spěchá do hotelu Ritz, kde se má setkat milenecký pár, a varuje dotyčného - amerického milionáře Flannagana (Gary Cooper) - před úmysly manžela jeho milenky. Když do pokoje vtrhne rozzuřený manžel, nalezne tam místo své ženy Arianu, která se vydává za Flannaganovu milenku.\n\nProtřelý milovník je mladou dívkou nadšen a pozve ji k večernímu rendez - vous s cikánskou kapelou, šampaňským a kaviárem. Ariane se nechce nechat strhnout a předstírá, že je stejně zkušená jako Flannagan, ve skutečnosti se však do přitažlivého milionáře ihned zamiluje. Flannagan odjíždí do New Yorku. Setkají se ale opět náhodou až po roce v opeře, když Flannagan opět navštíví Paříž. Při tomto setkání ale hraje ženu obletovanou mnoha milenci. Flannagan začne opravdu žárlit a objedná si pátrání po neznámé dívce u detektiva - shodou náhod právě u Arianina otce, ten situaci pochopí a osvětlí. Ariane se jde rozloučit s Flannaganem, který, věda, že Ariane je zcela nevinná, ji chce zanechat a odjíždí z Paříže. Na nádraží ale Ariane neodolá, nechá se strhnout do vlaku a oba spolu odjíždí z Paříže pryč.\n\n\n\n"}
{"id": "100101", "url": "https://cs.wikipedia.org/wiki?curid=100101", "title": "RuneScape", "text": "RuneScape\n\nRuneScape (výslovnost [runskejp], nikoliv [ranskejp]) je MMORPG hra s prvky adventury. Běží v klientu pod programovacím jazykem Java a využívá 3D renderování.\n\nHerní mapa se rozkládá na území země Gielinor, která je rozdělena na více království. Z celkových více než 240 miliónů hráčů si Runescape zahraje alespoň jednou měsíčně přes 10 miliónů hráčů, z toho je více než 3 miliónů členů (platících hráčů). Hraje se na 171 serverech rozmístěných po celém světě, a hra je rozdělena na \"členy\" (Members, Pay to play) a \"nečleny\" (Free to play). Platící hráči mají přístup do všech služeb, neplatící hráči mají zdarma její omezenou část. Počet najednou připojených hráčů se pohybuje mezi 50–250 tisíci. Celkový počet vytvořených účtů přesahuje 200 miliónů.\n\nRuneScape je dílem programátora Andrewa Gowera, který sestrojil již během studií jednoduchou hru Destruction Imminent, která byla zveřejněna na již zaniklých stránkách Games Domain, tato společnost zkrachovala v roce 2003 a Andrew Gower se musel o své projekty začít starat sám a založil firmu Jagex. V průběhu posledního roku studia na vysoké škole v Cambridge dokončil projekt zvaný DeviousMUD, který se objevil na internetu jen na necelý týden, kvůli zásadním bezpečnostním chybám, tyto chyby byly opraveny a 4. ledna 2001 vyšel oficiálně RuneScape Classic od týmu Jagex, který se tentýž rok přejmenoval na Jagex Ltd. a zaměřil se pouze na rozvoj hry RuneScape.\n\nJiž od roku 1998 Andrew Gower vytvářel hry pro v té době nejnovější platformy a tou první byla Atari ST. V té době začal pracovat Andrew na něčem velkém, něčem, co se stane téměř legendárním. Ovšem do oficiálního spuštění o RS Classic nikdo nevěděl.\n\nRuneScape Classic vznikl 4. ledna 2001, byl během týdne přepracován z DeviousMUD a oficiálně spuštěn. Hra zaznamenala úspěch a Jagex začal vytvářet pravidelné aktualizace.\n\n2. prosince 2002 byla po půlročním testování úspěšně dokončena aktualizace RuneScape 2, jeho kvalita i grafické provedení byla výrazně lepší a také bylo nabízeno více moderních služeb na oficiálních stránkách.\n\n1. července 2008 byla spuštěna veřejná betaverze RuneScape HD (High Detail) s přepracovanou grafikou a fullscreenem. Od 14. července 2008 je RuneScape HD spuštěn v plné verzi a dostupný i pro free hráče. Fullscreen zatím zůstává pouze pro členy. Mnoho hráčů označuje RuneScape HD jako RuneScape 3.\nV roce 2010 se dostala hra RuneScape do Guinnesovy knihy rekordů jako nejoblíbenější MMORPG.\n\nV únoru 2013 prošel v hlasování mezi hráči návrh, aby se vytvořila paralelní verze hry, identická s verzí z roku 2007. Původně se jednalo o kopii zálohy hry ze srpna 2007, ale projekt dostal vlastní tým, který hru updatuje tak, jak hráči hlasují v průběžných hlasováních. Herní data jsou zcela oddělena, tudíž účet z \"OldSchool\" verze není přenosný do klasického \"RuneScape 3\" (soukromé zprávy mezi hráči, nebo clan chat ale funguje napříč verzemi).\n\nV počátcích RuneScape vzbudil skandál Bot s názvem AutoRune, vyvinutý Lotyšem jménem Kaitniekse – jednoduchý program, který byl schopen ovládat postavičku na principu „Natěž>Roztav rudu>Odnes do banky“. Některé takové programy existují i nadále.\n\nNově se objevil i ten z 10. prosince 2007, kdy se firma Jagex rozhodla bojovat proti Real World Tradingu. Real World Trading (RWT) je obchodování s herními předměty za opravdové peníze. Odstraněním combat (resp. Player versus Player (PvP) zóny) ve Wilderness (nahrazeno PvP worldy) a nastupující lednovou eliminací tzv. Unbalanced Tradingu (ceny předmětů tradované mezi hráči musí být v rozmezí 5 000 gp, nově až 60 000 gp). JaGeX pobouřil mnoho hráčů a ti se rozhodli skončit. Od nového updatu (září 2008) byl tzv. Trade Limit zvýšen až na 60k gp pro členy a až na 10k gp pro free hráče. Pro předávání věcí mezi přáteli byl zaveden násobný trade limit závislý na době, kterou máte vy kamaráda i kamarád vás ve Friend Listu (seznamu přátel). Pro jeden měsíc se trade limit násobí 2×, pro dva měsíce 3× a pro čtyři měsíce a víc se limit násobí 4×. Tudíž absolutní maximum je 60k × 4 = 240 000 gp (40 304 gp pro neplatící hráče).\n\nVýše trade limitu závisela na počtu Quest pointů. Od 1. února 2011 se však díky výsledkům ankety volný obchod vrátil, takže nyní můžete získat či dát komukoliv jakékoliv množství peněz nebo předmětů. Také byla navrácena PvP zóna ve Wilderness.\n\nV RuneScape tvoří velmi důležitou část schopnosti – skilly. Hráči mohou získávat zkušenosti v určité schopnosti pokud vykonávají činnost, která některou schopnost používá. Při zisku dostatečného množství zkušeností může hráč zvýšit svoji schopnost na větší úroveň (level). Maximální úroveň u každé schopnosti je 99 (s výjimkou nového skillu ve kterém lze dosáhnout úrovně až 120) a maximální počet zkušenostních bodů (XP) je 200 000 000. Pokud hráč dosáhne 99 (to je 13,034,431 xp) levelu, může si pořídit skillcape a skill hood, ale musí patřit mezi platící hráče (Members).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nV RuneScapu je k dispozici několik druhů zbraní a skoro každý z nich z jednoho ze sedmi materiálů. Těmi jsou bronz, železo, ocel, black, mithril, adamantite, runite a dragon (Members only).\nMezi zbraně patří dlouhé a krátké meče, palcáty, válečné sekery, kopí, halapartny, vrhací nože a sekerky, šavle, obouruční meče, válečná kladiva, oštěpy a různé speciální zbraně jako meče Bohů atd.\n\nDrápy: Poměrně rychlé, ale ne moc silné, používají se hlavně kvůli speciálnímu útoku\n\nMeč: Silnější než dýka, ale pomalejší než šavle, málo používaná zbraň\n\nDýka: Disponuje malou silou, ale rychlými útoky, lze otrávit\n\nDlouhý meč Podceňovaná zbraň. Je silnější, ale o stupeň pomalejší než konkurenční šavle.\n\nPalcát: Pomalá a slabá zbraň (dává bonus do prayeru)\n\nVálečné sekery: Pomalá zbraň s větší silou než u šavlí (hodí se do wilderness)\n\nKopí:* Velmi málo používaná zbraň, má střední sílu a malou rychlost, lze otrávit\n\nHalapartny:* Málo používaná zbraň, která má velkou sílu. Navíc útočí přes jedno pole (tedy na dálku). Ideální pro útočení na NPC.\n\nVrhací nože, sekerky, oštěpy*: Zbraně, které se dají házet do dálky (trénink ranged skillu), všechny lze otrávit\n\nŠavle: Nejpoužívanější zbraň používaná do wild ale také na trénink je velmi rychlá a má střední sílu\n\nObouruční meč: Nejsilnější útok, ale má 2 nevýhody – nejpomalejší zbraň a je obouruční (nedá se nosit zároveň se štítem)\n\nVálečné kladivo: Středně silné a pomalé, bývá nošeno spíše \"na image\"\n\nBrnění je mnoho druhů. Ta obyčejná mají vždy stejné typy a záleží u nich hlavně na kovu, ze kterého jsou vyrobeny. Věci z dragonu můžeme považovat za unikátní, protože mají sice stejný název, ale tvar je většinou odlišný. V RuneScapu lze narazit i na různé, již zmíněné speciální zbraně a brnění. Tyto věci nelze vyrobit, ale pouze sehnat jako drop z různých monster či odměn za minihry.\n\n\n\nAhrim the Blighted je magický set, speciálním efektem je dočasné ubírání nepřítelovy síly (tzv. Blighted Aura)\n\nKaril the Tainted je lučišnický set, jeho speciálním efektem je dočasné ubírání nepřítelovy agility (tzv. Tainted Shot)\n\nGuthan the Infested set je válečnický, speciálním efektem je léčení životů podle zásahu do protivníka (tzv. Infestation). Užitečné pro skill Slayer.\n\nTorag the Corrupted set je válečnický, speciálním efektem je ubírání nepřítelovy energie (tzv. Corruption)\n\nDharok the Wretched set je válečnický, speciálním efektem extrémně vysoký zásah roven ztrátě životů (čím méně HP, tím větší HIT, tzv. Wretched Strength)\n\nVeracs je válečnický, speciálním efektem je schopnost ignorovat nepřítelovy obranné bonusy (prayer, brnění, používané na monstra typu Kalphite Queen, tzv. Defiler)\n\nGod Wars armory jsou nejlepší brnění ze hry, a sice Bandos, který je nejlepším setem pro boj z blízka a Armadyl, který přidává nejlepší ranged bonus a magic defense bonus.\n\nGodswords – velice drahá třída obouručních mečů, která se pohybuje v desítkách až stovkách miliónů gp. Jsou to nepoškoditelné zbraně, které mají šanci dávat velká zranění. Od nejlevnějšího po nejdražší Godsword: Bandos, Zamorak, Saradomin, Armadyl. (zkratky: BGS, ZGS, SGS, AGS)\n\nBandos Godsword – zraníte o 10 % silněji a útok sníží soupeři jeden bojový stat. Když mu nějaký klesne na nulu tak se snižuje jiný.\n\nZamorak Godsword – protivníka zmrazí a ten se po dobu 20 sekund nemůže hýbat (dalším útokem ho rozmrazíte)\n\nSaradomin Godsword – pokud je útok úspěšný, přidá 1/2 HitPoints a 1/4 prayer dle zásahu na soupeře.\n\nArmadyl Godsword – dokáže zasáhnout soupeře až o 25 % větší silou (především používáno na pvp protože je to asi nejlepší godsword který si na pvp můžete vzít.\n\nDalší součástí této MMORPG jsou takzvané \"questy\", úkoly. Tyto úkoly začínají většinou po rozhovoru s některým z NPC rozmístěných po celém RuneScape. Při rozhovoru NPC vysvětlí, co po hráči chce (přinést určitý předmět, porazit jiné NPC nebo prozkoumat nějakou lokaci) a hráče se zeptá, zda úkol akceptuje. Plnění úkolů je plně v adventurním stylu a k cíli nebo alespoň pokroku se dá dostat rozhovory s NPC postavami, kombinováním předmětů v inventáři atd. Odměnou za splnění úkolu bývají většinou peníze (\"gp\"), přístupy do nových lokací a nebo zkušenostní body do schopností. Neplatící hráči (\"Free-to-play\") mají současně k dispozici úkolů osmnáct a platící hráči (\"Pay-to-play\") mají úkolů přes sto. Maximální počet quest pointů, které lze za questy získat je 40 pro free hráče a 316 pro membery. Počet questů se neustále zvyšuje s aktualizacemi hry vývojáři, obyčejně 1 quest měsíčně.\n\nQuesty se dělí na Novice (Nováček), Intermediate (Pokročilý), Experienced (Zkušený), Master (Mistr), Grandmaster (Velmistr), Special (Speciální).\n\nV RuneScape se vyskytují tři typy moderátorů a každý z těchto typů vykonává určitou činnost.\n\nPřímo ve hře nemá Forum Moderator žádné speciální pravomoci a ani není označen nijak jinak než ostatní hráči. Na oficiálních herních fórech má však pravomoci upravovat, mazat a přesouvat příspěvky hráčů a tak pomáhá udržovat fóra Jagex moderátorům. Každý platící hráč se tímto moderátorem může stát, pokud se bude aktivně podílet na chodu fóra, bude pomáhat uživatelům a poskytovat rady.\n\nTento typ moderátora se ve hře označuje zlatou korunkou nalevo od jeho jména v chatovacím okně či při poslání soukromých zpráv (pouze pokud on sám odesílá). Jagex Moderator je osoba, která pracuje pro společnost Jagex. Přímo ve hře má velmi vysoké pravomoci jako například vyhození uživatele (ban), umlčení uživatele (mute) či okamžitý přesun svého avataru na libovolné místo na mapě. Obyčejný hráč se tímto moderátorem nemůže stát, pokud není zaměstnán společností Jagex ve Velké Británii (Cambridge). Na fórech má Jagex Moderator absolutní pravomoci, vyšší než moderátor fóra, dále se také tito moderátoři v zákulisí podílí na vývoji a správě Runescape. Mezi nejznámější mody patří např. Andrew a Paul (bratři Andrew a Paul Gowerovi, zakladatelé a jediní Jagex modi bez předpony \"Mod\") či Mod Mmg (Mark Gerhard).\n\nPlayer Moderator, zkráceně P-Mod, má ve hře nalevo od svého jména (v chatovacím okně a při soukromých zprávách) stříbrnou korunku a je to hráč, kterému Jagex natolik důvěřuje, že mu udělil jisté pravomoce pro potírání zločinu a podvodníků v RuneScape. Jednou funkcí je „umlčení“ (mute), které může moderátor uvalit na hráče, který porušuje pravidla hry a je tak nebezpečný pro ostatní. Pokud má hráč status „umlčení“ (mute), jakékoli jeho zprávy nikdo jiný kromě něj na 48 hodin neuvidí. Další výhodou tohoto moderátora jsou prioritní hlášení o porušení pravidel (Report Abuse), která mají rychlejší vyřizovací dobu než ty od ostatních hráčů. Player moderátoři mají také přístup do výhradně jim (a Jagex Moderatorům) určeným oficiálních fór a do Player Moderator centra, kde si mohou prohlédnout seznam všech jejich kolegů, jejich hlášení o porušování pravidel, mohou zde posílat Jagexu prioritní zprávy a další.\n\n"}
{"id": "100102", "url": "https://cs.wikipedia.org/wiki?curid=100102", "title": "Love in the Afternoon", "text": "Love in the Afternoon\n\nPojem Love in the Afternoon má vícero významů:\n\n"}
{"id": "100107", "url": "https://cs.wikipedia.org/wiki?curid=100107", "title": "Windows Neptune", "text": "Windows Neptune\n\nNeptune bylo předběžné označení pro nedokončenou verzi operačního systému Microsoft Windows z roku 1999. Mělo se jednat o nástupce v té době zastarající řady Windows 9x běžící na jisté formě DOSu, který by stavěl na Windows 2000 a byl by tak první verzí Windows určenou pro domácí uživatele, která by využívala modernější jádro NT. Většina faktů známých o projektu Neptune pochází z dokumentů, které byly zveřejněny při soudním sporu mezi Spojenými státy a Microsoftem.\n\nPrvní zmínky o projektu Neptune pochází z interního dokumentu z února 1998, který zmiňuje \"NT NepTune\" jako hlavní verzi následující po Windows 2000, v té době ještě označovaném jako NT 5.0. Neptune je zde popsán jako první verze NT, která by byla působivá pro spotřebitele, se zjednodušeným prvotním nastavením, vestavěnou nápovědou, vylepšenou podporou domácích sítí a dokonce i některými prvky pro zabránění pirátství. Systém měl být prodáván ve třech různých verzích nazvaných \"Entry-Level\", \"Standard\" a \"High-End\" a počítalo se i se 64bitovou verzí pro procesor Itanium. Prvotní verze systému měla být vydána v březnu 2000 a plánovalo se pro něj vydat 5 Service Packů. V dokumentu je zmíněn i jeho nástupce pod názvem \"Triton\", který měl být na trh uveden o rok později a který by vyplnil prostor mezi Neptune a další hlavní verzí Windows.\n\nV dubnu 1999 bylo oficiálně oznámeno, že Windows Me budou posledním produktem z rodiny Windows 9x.\n\nZa dobu existence projektu Neptune bylo testerům na sklonku roku 1999 předáno pouze jedno sestavení s číslem 5111, které bylo zkompilováno 11. prosince 1999 a během roku 2000 uniklo na veřejnost. Jedná se k roku 2018 o jediné sestavení tohoto projektu, které je veřejně dostupné, avšak se ví o alespoň jednom dalším nalézajícím se v archivu Microsoftu. Toto sestavení, ačkoliv bylo teprve z velmi raného stádia vývoje, již obsahovalo některé funkce, jako byla nová přihlášovací obrazovka, části prostředí Activity Centers a nativní podporu firewallu.\n\nV lednu 2000 byl tým pracující na projektu Neptune sloučen s týmem Odyssey. Tento spojený tým pracoval na novém projektu nazvaném \"Whistler\", který převzal mnohé z cílů projektu Neptune a ze kterého na konci roku 2001 vzešel operační systém Windows XP.\n\nWindows Neptune měl přinést novou přihlašovací obrazovku, která se později přesunula do Windows Whistler, ze kterého se nakonec stal Windows XP.\n\nNa rozdíl od přihlašovací obrazovky ve Windows XP, před samotnou obrazovkou a po výběru uživatele (a zadání hesla) se ukázal standardní dialog MSGINA, stejně jako ve Windows 2000.\n\nUniklé sestavení 5111 obsahuje části prostředí zvaného Activity Centers, které bylo založené na technologii HTA (HTML Application) a dnes by se dalo přirovnat k rozhraní Metro známému z Windows 8. Hlavní součástí tohoto prostředí byla tzv. centra pro různé každodenní činnosti. V dostupných konceptech lze spatřit centra pro fotografie, hudbu, komunikaci a hry, podobně zpracované uživatelského rozhraní měla mít i systémová nápověda. Prostředí také zahrnovalo úvodní obrazovku nápadně připomínající novou nabídku Start v později vydaných Windows XP. \n\nWindows Neptune měly obsahovat uživatelské rozhraní založené na HTML označené jako Forms+, připojitelnost Universal Plug and Play (UPnP), WinTone vizi Billa Gatese a jádro NT použité ve Windows 2000 (od té doby, co bylo přejmenováno na Windows Engine).\n\nNěkteré ze změn, které byly představené ve Windows Neptune, jako například základní firewall pro připojení k Internetu nebo k síti, byly později integrovány do Windows XP jako Firewall připojení k Internetu (Internet Connection Firewall), který byl později přejmenován na Windows Firewall.\n\nVšeobecně se ví pouze o existenci několika sestavení Windows Neptune, z nichž nejznámější je build 5111.\n\nWindows Neptune Alpha 2 měl přiděleno číslo sestavení 5111, jelikož projekt Neptune, ačkoliv stavěl na jádře NT, měl navazovat na linii Windows 9x. V případě Windows Neptune se tedy pokračuje v číslování buildů podle řady Windows 9x (Windows Me měl číslo sestavení 3000) bez návaznosti na číslování řady Windows NT – například Windows 2000, jejichž konečné vydání bylo zkompilováno ve stejném týdnu jako sestavení 5111, nesly číslo sestavení 2195. V červnu 2005 bylo sestavení Windows Vista Beta 1 přiděleno číslo 5112.\n\n"}
{"id": "100108", "url": "https://cs.wikipedia.org/wiki?curid=100108", "title": "Letní olympijské hry 2008", "text": "Letní olympijské hry 2008\n\nHry XXIX. olympiády se konaly v čínském Pekingu od 8. srpna 2008 do 24. srpna 2008. Zástupci několika desítek zemí bojovali celkem o 302 sady medailí ve 28 sportech. Mezi nově zařazené disciplíny patřila například cyklistická disciplína BMX nebo takzvaný plavecký maratón. Některé nevládní organizace protestovaly proti olympijským hrám kvůli porušování lidských práv v Číně.\nHlavním stadiónem her je \"Pekingský národní stadion\" (; \"Běijīng guójiā tǐyùchǎng\"; \"Pej-ťing kuo-ťia tchi-jü-čchang\"), běžně označovaný dle své podoby jako „\"Ptačí hnízdo\"“ (; \"Niǎocháo\"; \"Niao-čchao\"). Mottem pekingské olympiády je: „Jeden svět, jeden sen“ (; \"Tóng yīge shìjiè, tóng yīge mèngxiǎng\"; \"Tchung i-ke š'-ťie, tchung i-ke meng-siang\"). Pekingské olympijské hry mají rekordní počet maskotů, pět postav nesoucích bohatou symboliku, jmenují se „Šťastné děti“ (; Fúwá):\nTyto figurky jsou implikovány stykem s mořem, lesem, ohněm, zemí a oblohou, což naráží na harmonii člověka s přírodou a odpovídá myšlence „Zelené olympiády“. Kromě toho jsou do figurek Fuwa integrovány mnohé prvky čínské kultury. Zajímavé je rovněž to, že jména těchto pěti postaviček sestavená za sebou připomínají čínskou větu „Peking tě vítá“ (; Běijīng huānyíng nǐ). Pět olympijských postaviček v neposlední řadě barevně reprezentuje pět olympijských kruhů.\n\nRozpočet olympiády byl 42 miliard amerických dolarů a výdaje na reklamu v Číně díky olympiádě stouply o 19 %. Známé značky si od olympiády slibovaly velké zisky.\n\nO tom, které město uspořádá olympijské hry v roce 2008 se rozhodlo 13. července 2001 na zasedání MOV v Moskvě. Spolu s Pekingem usilovaly o pořádání také Toronto, Paříž, Istanbul a Ósaka. Již v 1. kole hlasování dostal Peking nejvíce hlasů, ale protože nedosáhl absolutní většiny, hlasovalo se ještě jednou, tentokrát již bez vyřazené Ósaky. Ve 2. kole již 56 ze 105 pověřených členů MOV dalo svůj hlas čínské metropoli. Mohly tak vypuknout mohutné oslavy jak přímo v Moskvě, tak i v Číně. Peking tak na druhý pokus uspěl – při první kandidatuře roku 1993 dali delegáti přednost australskému Sydney. Vrcholní představitelé čínského státu rovněž dali slib, že se již nebudou opakovat potíže při stavbě olympijských sportovišť jako v Aténách a svůj slib dodrželi. Všechna sportoviště byla dokončena rok před zahájením soutěží a předána do užívání sportovcům. Na drtivé většině z nich také proběhly testovací předolympijské závody.\n\nMnohé organizace vyzývají k bojkotu Olympijských her v Pekingu. Organizace jako Studenti pro svobodný Tibet požadují bojkotovat hry z důvodu čínské okupace Tibetu. Organizace Amnesty International poukazuje na čínskou angažovanost v Dárfúrské krizi. Čína také bojuje se silným znečištěním v Pekingu a okolí, které doufá organizační výbor odstranit před začátkem olympiády.\n\nMezinárodní olympijský výbor zaujímal zdrženlivý postoj v diskusích o lidských právech v Číně. V Pekingu došlo k několika zatčením po pokusech protestovat proti čínské politice v Tibetu.\n\nOheň, který vzplane na olympijském stadiónu při slavnostním zahájení pekingských her, byl zapálen 24. března krátce po 11 hodině SEČ na tradičním místě, ve starořecké Olympii. Čest zapálit oheň dostala řecká herečka Marie Nafpliotu. Díky dobrému počasí mohl být olympijský oheň zapálen v rozvalinách chrámu bohyně Héry tradičním způsobem, tedy pomocí parabolických zrcadel. Než se oheň vydal na nejdelší pouť v historii (přibližně 137 000 km), putoval týden po území Řecka a prvním členem štafety byl řecký taekwondista Alexandros Nikolaidis.\n\nAkt zapálení ohně byl narušen několika demonstranty, kteří protestovali proti potlačování lidských práv v Tibetu. Jeden z demonstrantů se dostal až téměř k vedoucímu organizačního výboru Liou Čchi, který právě vedl u řečnického pultu svůj proslov. Demonstranta však dokázala chytit ochranka. Liou Čchi ale svou řeč nepřerušil a zůstal klidný. Do celého světa hlásal: \"Olympijský oheň bude šířit světlo a štěstí, mír a přátelství, naději a sny všech Číňanů i lidí celého světa.\" K incidentu se vzápětí přihlásila pařížská organizace Reportéři bez hranic. Podle zahraničních agentur byl přímý přenos z Olympie v čínské televizi v době incidentu přerušen a nahrazen předtočenými záběry. Žádný z komentátorů neinformoval o tom, co se přímo na místě událo. O několik desítek minut později došlo k dalšímu protestnímu aktu, když si tibetská žena zahalená do červené látky lehla na cestu před běžce s pochodní poblíž Olympie. Předseda Mezinárodního olympijského výboru Jacques Rogge, který se obřadu též zúčastnil, se snažil držet napjatou situaci v mantinelech klidu. \"Olympijské hry se musí odehrát v mírovém prostředí. Vysíláme dnes poselství olympijského příměří,\" prohlásil.\nZástupci organizačního výboru pak pochodeň převzali v řecké metropoli, aby ji dopravili do Pekingu, kde se pochodeň rozdělila. Jedna pochodeň se vydala na cestu kolem světa a druhá zamířila na nejvyšší horu světa Mount Everest, na jejíž vrchol ji horolezci vynesli ve čtvrtek 8. května v devět hodin ráno místního času.\n\n\nHer se zúčastnilo 205 zemí. První účast zaznamenaly následující země: Černá Hora, Marshallovy ostrovy a Tuvalu.\n\nČísla v závorkách udávají počty sportovců zastupujících zemi.\n\n\n"}
{"id": "100112", "url": "https://cs.wikipedia.org/wiki?curid=100112", "title": "Zvonkotvaré", "text": "Zvonkotvaré\n\nZvonkotvaré (\"Campanulales\") je taxonomickým systémem APG III zrušený řád kvetoucích rostlin, které byly převedeny do řádu hvězdnicotvarých nebo lilkotvarých.\n"}
{"id": "100114", "url": "https://cs.wikipedia.org/wiki?curid=100114", "title": "Gioacchino Rossini", "text": "Gioacchino Rossini\n\nGioacchino Antonio Rossini, někdy i Gioachino Antonio Rossini (29. února 1792 Pesaro – 13. listopadu 1868 Passy u Paříže) byl italský skladatel, který se proslavil svými 39 operami, ačkoli složil také mnoho písní, několik komorních a klavírních skladeb a psal také duchovní hudbu. Ustanovil nové standardy pro komickou i vážnou operu, než na vrcholu své popularity zanechal psaní rozsáhlých děl, v době, kdy mu ještě nebylo ani 40 let.\n\nRossini se narodil v Pesaru do rodiny hudebníků. Jeho otec byl trumpetista, matka byla zpěvačka. Gioacchino začal skládat ve věku 12 let a vzdělával se na hudební škole v Bologni. Jeho první opera byla uvedena v roce 1810 v Benátkách, když mu bylo 18 let. V roce 1815 byl angažován pro komponování oper a řízení divadla v sicilské Neapoli, tehdy významné baště belcanta. V období 1810–1823 napsal pro italskou scénu 34 oper, které se hrály v Benátkách, Miláně, Ferraře, Neapoli a jinde; tato produktivita vyžadovala pro některé části (např. předehry) téměř formální přístup a určité množství vlastních výpůjček. Během tohoto období složil díla, která se stala jeho nejoblíbenějšími, mimo jiné komické opery \"Italka v Alžíru\", \"Lazebník sevillský\" a \"Popelka\", což vyneslo na vrchol tradici \"opery buffa\", kterou zdědil od mistrů jako byl Domenico Cimarosa. Komponoval také \"opery seria\" jako byly \"Othello\" podle tragédie Williama Shakespeara, \"Tancredi\" a \"Semiramis\". Všechny vzbudily obdiv svými melodickými a harmonickými inovacemi, barvitostí nástrojů a dramatickou formou. V roce 1824 byl Rossini angažován nejvýznamnější francouzskou operní scénou, Opéra national de Paris, aby složil dílo na oslavu korunovace francouzského krále Karla X. Hudbu z \"Cesty do Remeše\" později znovu použil pro svou první operu ve francouzštině s názvem \"Hrabě Ory\". Pro pařížskou scénu zrevidoval poté dvě svoje opery na italská libreta, \"Obléhání Korintu\" a \"Mojžíš a faraon\", a v roce 1829 svou poslední operu \"Vilém Tell\".\n\nDosud zůstává poněkud záhadou, proč Rossini na posledních 40 let svého života zanechal skládání oper; podílet se na tom mohlo špatné zdraví, získané bohatství, které mu přineslo úspěch, a vzestup spektakulárního žánru Grand opéra, kterým se proslavili skladatelé jako byl Giacomo Meyerbeer. V době od raných třicátých let až do roku 1855, kdy opustil Paříž a usídlil se v Bologni, složil Rossini relativně velmi málo děl. Po návratu do Paříže v roce 1855 se proslavil svými sobotními hudebními salony, pravidelně navštěvovanými hudebníky a osobnostmi pařížských uměleckých a módních kruhů. Pro svoje „soirées“ (večírky) komponoval zábavné skladby \"Péchés de vieillesse\". Mezi jeho hosty patřili Ferenc Liszt, Anton Rubinstein, Giuseppe Verdi, Meyerbeer a houslista Joseph Joachim. Rossiniho poslední velkou skladbou byla mše \"Petite messe solennelle\" (1863). Zemřel v Paříži v roce 1868.\n\nRossini se narodil v roce 1792 v Pesaru, městě na italském pobřeží Jadranu, které bylo tehdy součástí Papežského státu. Byl jediným dítětem Giuseppe Rossiniho, trumpetisty a hráče na lesní roh, a jeho manželky Anny, rozené Guidarini, dcery pekaře a povoláním švadleny. Giuseppe Rossini byl okouzlující, ale impulzivní a neschopný; břemeno zaopatření rodiny a výchovy dítěte leželo hlavně na jeho manželce Anně s výpomocí její matky a tchyně. Stendhal, který v roce 1824 vydal barvitou biografii Rossiniho, napsal:\nOtec Giuseppe Rossini se přinejmenším dvakrát dostal do vězení: nejprve v 1790 kvůli neshodám s místními úřady ve sporu o místo městského trumpetisty, a v letech 1799 a 1800 za republikánský aktivismus a podporu Napoleonových vojsk proti Rakušanům, kteří vojensky zaštiťovali Papežský stát. V roce 1798, když bylo Rossinimu šest let, zahájila jeho matka kariéru profesionální zpěvačky v komické opeře a přes deset let měla značný úspěch na různých místech, včetně Terstu a Bologni, než její netrénovaný hlas začal selhávat.\n\nV roce 1802 se rodina přestěhovala do Luga poblíž Ravenny, kde Rossini získal kvalitní základní vzdělání v italštině, latině a aritmetice, jakož i v hudbě. U svého otce studoval hru na lesní roh a ostatní hudbu u kněze Giuseppe Malerbeho, jehož rozsáhlá knihovna obsahovala díla Haydna a Mozarta, v té době v Itálii málo známých, ale pro mladého Rossiniho inspirativních. Rychle se učil a do dvanácti let složil sadu šesti sonát pro čtyři strunné nástroje, které byly provedeny pod záštitou bohatého patrona v roce 1804. O dva roky později byl Rossini přijat na nedávno otevřenou školu \"Liceo Musicale\" (hudební gymnázium) v Bologni; zpočátku studoval zpěv, violoncello a klavír a brzy se připojil do třídy skladby. Během studia napsal několik zásadních děl, včetně mše a kantáty, a po dvou letech dostal nabídku pokračovat v dalším studiu. Tuto nabídku odmítl: přísný akademický režim Licea ho vybavil solidní kompoziční technikou, ale jak uvádí jeho životopisec Richard Osborne, „nakonec se prosadil jeho instinkt pokračovat ve vzdělávání v reálném světě.“\n\nJeště jako student Licea Musicale Rossini vystupoval na veřejnosti jako zpěvák a pracoval v divadlech jako korepetitor a klávesový sólista. V roce 1810 na žádost populárního tenoristy Domenica Mombelliho napsal svou první operní partituru, \"operu serii\" o dvou jednáních \"Demetrio a Polibio\" na libreto Mombelliho manželky. Byla veřejně provedena v roce 1812 po skladatelových prvních úspěších. Rossini a jeho rodiče došli již předtím k závěru, že jeho budoucnost spočívá ve skládání oper. Hlavním operním centrem severovýchodní Itálie byly Benátky; osmnáctiletý Rossini tam koncem roku 1810 odešel jako svěřenec rodinného přítele, skladatele Giovanniho Morandiho.\n\nPrvní Rossiniho inscenovanou operou bylo \"Manželství na směnku\" (\"La cambiale di matrimonio\"), jednoaktová komedie, uvedená v listopadu 1810 v malém divadle Teatro San Moisè. Dílo mělo velký úspěch a Rossini obdržel honorář, který mu připadal jako malé jmění: „čtyřicet \"scudi\" – částka, kterou jsem nikdy neviděl pohromadě“. Později popsal San Moisè jako ideální divadlo pro mladého skladatele, který se učil svému řemeslu – „všechno tu debut začínajícího skladatele usnadňovalo“: nebyl zde žádný sbor a jen malý herecký soubor; jeho hlavní repertoár se skládal z jednoaktových komických oper (\"farsa\"), inscenovaných se skromnou výpravou a minimálním nazkoušením. Rossini pokračoval v úspěchu své první skladby se třemi dalšími kusy v žánru \"farsa\" pro divadlo: \"Šťastný omyl\" (\"L'inganno felice\") (1812), \"Hedvábný žebřík\" (\"La scala di seta\") (1812), a \"Pan Nevrlínek aneb Hazard se synem\" (\"Il signor Bruschino\") (1813).\n\nRossini udržoval spojení s Bolognou, kde měl v roce 1811 úspěch s dirigováním Haydnova oratoria \"Die Jahreszeiten\", a naopak neúspěch se svou první celovečerní operou \"Podivné nedorozumění\" (\"L'equivoco stravagante\") Pracoval také pro operní domy ve Ferraře a v Římě. V polovině roku 1812 obdržel objednávku od milánského Teatro alla Scala, pro kterou napsal dvouaktovou komedii \"Zkouška lásky\" (\"La pietra del paragone\"). Ta se ve Scale dočkala třiapadesáti uvedení, což bylo na tehdejší dobu hodně. Tento úspěch mu přinesl nejen finanční zisk, ale i osvobození od vojenské služby a titul \"maestro di cartello\" – skladatel, jehož jméno na reklamních plakátech zaručovalo vyprodaný sál. Následujícího roku měla jeho první \"opera seria\", \"Tancredi\", slušný úspěch v Benátkách v divadle La Fenice a ještě větší ve Ferraře s nově napsaným tragickým zakončením. \"Tancrediho\" úspěch Rossiniho jméno mezinárodně proslavil; následovaly inscenace opery v Londýně (1820) či v Paříži (1822). Během několika týdnů od \"Tancrediho\" zažil Rossini další kasovní úspěch se svou komedií \"Italka v Alžíru\" (\"L'italiana in Algeri\"), složenou ve spěchu a premiérovanou v květnu 1813.\n\nV roce 1814 zářila stoupající skladatelova hvězda méně oslnivě. Ani \"Turek v Itálii\" (\"Il turco in Italia\"), ani \"Sigismond\" milánské, respektive benátské obecenstvo nenadchnul. Rokem 1815 započala důležitá etapa Rossiniho kariéry. V květnu se přestěhoval do Neapole, aby se ujal funkce hudebního ředitele královských divadel. Mezi ně patřilo i Teatro San Carlo, hlavní operní dům ve městě. Jeho impresário Domenico Barbaia měl později na skladatelovu kariéru významný vliv.\n\nNeapolské hudební kruhy zprvu Rossiniho přijaly chladně, považujíce jej za vetřelce do jejich pečlivě udržovaných operních tradic. Město bylo donedávna hlavním operním centrem Evropy; byla tu ctěna památka skladatele Domenica Cimarosy a dosud žil Goivanni Paisiello, ale ještě se neobjevili noví nadějní pokračovatelé této tradice. Vincenzo Bellini stál teprve na samém počátku své zářivé kariéry. Rossini si v Neapoli rychle získal veřejnost a kritiky. Jeho první dílo pro San Carlo, \"Alžběta, královna anglická\" (\"Elisabetta, regina d'Inghilterra\") bylo dramma per musica o dvou jednáních, ve kterém recykloval podstatné části svých dřívějších děl, místnímu publiku neznámých. Rossiniovští badatelé Philip Gossett a Patricia Brauner napsali: „Je to jako by se Rossini chtěl představit neapolské veřejnosti tím, že nabídne výběr nejlepší hudby z oper, které by se v Neapoli pravděpodobně nedočkaly uvedení.“ Nová opera byla přijata s obrovským nadšením, stejně jako neapolská premiéra \"Italky v Alžíru\", a tím si Rossini zajistil v Neapoli pevnou pozici.\n\nRossini mohl poprvé pravidelně psát pro stálý soubor prvotřídních zpěváků a pro vynikající orchestr s náležitými zkouškami a dostatkem času na tvorbu, díky čemuž nemusel psát ve spěchu v honbě za splnění termínů. V letech 1815 až 1822 složil dalších osmnáct oper: devět pro Neapol a devět pro operní domy v jiných městech. V roce 1816 složil pro římské Teatro Argentina operu, která se měla stát jeho nejznámější: \"Lazebníka sevillského\" (\"Il barbiere di Siviglia\"). Již existovala Paisiellova populární opera tohoto jména a Rossiniho verze měla původně stejný název jako jeho hrdina \"Almaviva\". I přes neúspěšnou premiéru, provázenou nepříjemnostmi na scéně i v hledišti, obsazeném řadou Paisiellových příznivců, vůči Rossinimu nepřátelsky naladěných, opera rychle zaznamenala úspěch a v době svého prvního obnoveného nastudování v Bologni o několik měsíců později již byla uváděna pod svým současným italským názvem a rychle zastínila Paisiellovu verzi. \n\nRossiniho opery pro neapolské Teatro San Carlo byla rozsáhlá, zpravidla vážná díla. Jeho \"Othello\" (1816) přiměl anglického básníka George Byrona, aby napsal: „Ukřižovali \"Othella\" do opery: hudba dobrá, ale truchlivá – co se ale týče slov!“ Nicméně kus se ukázal obecně populární a držel se na jevištích v častých nastudováních, než jej zastínila Verdiho verze na stejný námět o sedm desetiletí později. Mezi jeho další práce pro San Carlo patřil \"Mojžíš v Egyptě\" (\"Mosè in Egitto\"), založený na biblickém příběhu Mojžíše a exodu Židů z Egypta (1818), a \"Jezerní paní\" (\"La donna del lago\"), podle stejnojmenné básně Waltera Scotta (1819). Pro Teatro alla Scala v Miláně složil Rossini v roce 1817 operu \"Straka zlodějka\" (\"La gazza ladra\") ve stylu opera semiseria (s dodnes hranou předehrou). Pro Řím vytvořil svou verzi příběhu o \"Popelce\" (\"La Cenerentola\", rovněž 1817). V roce 1817 se konalo také první představení jedné z jeho oper v divadle Theâtre-Italien v Paříži; byla to \"Italka v Alžíru\". Úspěch tohoto díla v tehdejším hlavním městě evropské kultury vedl k tomu, že tam byly uvedeny další Rossiniho opery, a nakonec k jeho smlouvě v Paříži mezi lety 1824 a 1830.\n\nRossini udržoval svůj osobní život v co největší tajnosti, ale byl známý svou náchylností k pěvkyním z divadelních společností, s nimiž spolupracoval. Mezi jeho milenky v jeho raných letech patřily Ester Mombelli (dcera tenoristy Domenica Mombelliho) a Maria Marcolini z boloňské operní společnosti. Zdaleka nejdůležitější z těchto vztahů – osobních i profesionálních – byla však dlouhodobá \"liaison\" a posléze manželství se sopranistkou Isabellou Colbran, primadonou z Teatro San Carlo (a bývalou milenkou impresária Barbaie). Rossini ji poprvé slyšel zpívat v Bologni jako patnáctiletý hoch v roce 1807 a když se přestěhoval do Neapole, napsal pro ni řadu důležitých rolí v žánru \"opera seria\".\n\nPočátkem dvacátých let začala Neapol Rossiniho unavovat. Neúspěch jeho operní tragédie \"Hermiona\" (\"Ermione\") ho přesvědčil, že on a neapolské publikum se už vzájemně nabažili. Protimonarchistické povstání v Neapoli, i když králem Ferdinandem I. Neapolsko-Sicilským rychle potlačené, Rossiniho rozrušilo; když Barbaia podepsal smlouvu na hostování operní společnosti ve Vídni, Rossini se rád připojil, Barbaiovi však zatajil svůj úmysl se do Neapole již nevrátit. V březnu 1822 odcestoval s Colbranovou, udělali zastávku v Bologni, kde byli oddáni za přítomnosti svých rodičů v malém kostele v městečku Castenaso pár kilometrů od města. Nevěstě bylo třicet sedm, ženichovi třicet.\n\nVe Vídni se Rossinimu dostalo přivítání hrdiny; jeho životopisci to popisují jako „horečnaté nadšení nemající obdoby“, „Rossiniovská horečka“, a „téměř hysterie“. Klemens Wenzel von Metternich, autoritářský kancléř Rakouského císařství, měl Rossiniho hudbu rád a považoval ji za prostou všech potenciálních revolučních nebo republikánských asociací. S radostí proto udělil souboru divadla San Carlo povolení k uvedení skladatelových oper. Během tříměsíční sezóny sehráli šest z nich před publikem tak nadšeným, že Beethovenův asistent Anton Schindler to označil za „modlářské orgie“.\n\nKdyž Rossini ve Vídni slyšel Beethovenovu \"Symfonii č. 3\" (známou jako \"Eroica\"), byl tak dojatý, že se rozhodl pokusit se o setkání s věhlasným samotářem. Nakonec to dokázal a později popsal setkání mnoha lidem, včetně Eduarda Hanslicka a Richarda Wagnera. Uváděl, že ačkoli rozhovor ztěžovala Beethovenova hluchota a jeho vlastní neznalost němčiny, Beethoven dal jasně najevo svůj názor, že Rossiniho talent není pro vážnou operu a že by „především měl dělat více \"Lazebníků\"“. \n\nPo vídeňské sezóně se Rossini vrátil do Castenasa, aby pracoval se svým libretistou Gaetanem Rossim na \"Semiramidě\", objednané divadlem La Fenice v Benátkách. Ta měla premiéru v únoru 1823, jako jeho poslední práce pro italské divadlo. Isabella Colbran zpívala hlavní roli, ale všem bylo jasné, že její hlas byl už ve vážném úpadku, a \"Semiramidou\" ukončila svou kariéru v Itálii. Práce přežila tuto jednu zásadní nevýhodu, dostala se do mezinárodního operního repertoáru a zůstala populární po celé 19. století; podle slov Richarda Osborna to přivedlo „[Rossiniho] italskou kariéru k velkolepému závěru.“\n\nV listopadu 1823 se Rossini a Colbranová vydali do Londýna, kde dostali nabídku lukrativní smlouvy. Zastavili se na čtyři týdny v Paříži. Ačkoliv nebyl skladatel Pařížany tak vzrušeně vychvalován jako ve Vídni, přesto měl mimořádně dobré přijetí od hudebních kruhů i od veřejnosti. Když se zúčastnil představení svého \"Lazebníka\" v divadle Théâtre-Italien, byl vytleskán, vytažen na jeviště a hudebníci mu zahráli serenádu. Pro něj a jeho manželku se konal banket, kterého se zúčastnili přední francouzští skladatelé a umělci, a nalezl tak v Paříži příjemné kulturní klima.\n\nV Anglii se Rossini dočkal přijetí králem Jiřím IV., který si jej velmi považoval, ačkoli skladatel byl již lhostejný ke královským hodnostem a aristokracii. Rossini a Isabella Colbran podepsali smlouvy na operní sezónu v Královském divadle v Haymarketu. Její zjevné hlasové nedostatky však byly vážnou překážkou úspěchu, takže sama, i když neochotně, zrušila smlouvu. Rossini nedodržel slib vytvořit novou operu, což jeho veřejné reputaci příliš nepomohlo. Impresário Vincenzo Benelli ovšem neplnil smlouvu, kterou uzavřel se skladatelem, což ale nebylo známo londýnskému tisku a veřejnosti, která vinila Rossiniho.\n\nVe skladatelově biografii z roku 2003 Gaia Servadio poznamenává, že Rossini a Anglie pro sebe nebyli stvořeni. Plavba přes Lamanšský průliv jej zmohla a je nepravděpodobné, že by ho nadchlo anglické počasí nebo anglická kuchyně. I když byl Rossiniho pobyt v Londýně pravděpodobně finančně výhodný – britský tisk spekuloval, že tam vydělal přes 30 000 liber – tak s potěšením podepsal smlouvu na francouzském velvyslanectví v Londýně, aby se mohl vrátit do Paříže, kde se cítil mnohem více doma.\n\nRossini podepsal novou a značně lukrativní smlouvu s francouzskou vládou Ludvíka XVIII., který zemřel v září 1824, brzy po skladatelově příjezdu do Paříže. Rossini se smlouvou zavazoval vytvořit jednu \"velkou operu\" pro Académie Royale de Musique a dále buď \"operu buffa\", nebo \"operu semiseria\" pro Théâtre-Italien. Měl také pomáhat provozovat druhé divadlo a revidovat jedno ze svých dřívějších děl pro znovuuvedení. Smrt krále a nástup Karla X. změnil skladatelovy plány a jeho první novou pařížskou prací byla \"Cesta do Remeše\" (\"Il viaggio a Reims\"), korunovační opera provedená v červnu 1825 na počest Karlovy korunovace. Byla to poslední Rossiniho opera na italské libreto. Skladatel povolil pouze čtyři představení díla, neboť hodlal nejlepší části hudby použít znovu v méně pomíjivé opeře. Asi polovina partitury pozdějšího \"Hraběte Oryho\" (\"Le comte Ory\") (1828) má tak původ v tomto díle.\n\nVynucený konec kariéry Colbranové zatěžoval Rossiniho manželství a nechal ji bez práce, zatímco on zůstal středem hudební pozornosti a byl neustále žádán. Colbranová nacházela útěchu v „nové zálibě v nakupování“, jak uvádí Servadio; Rossinimu Paříž nabízela neustálá labužnická potěšení, což se začalo projevovat na jeho zakulacující se postavě \n\nPrvní ze čtyř oper, kterou Rossini složil na francouzská libreta, bylo \"Obléhání Korintu\" (\"Le siège de Corinthe\") (1826) a \"Mojžíš a faraon\" (\"Moïse et Pharaon\", 1827). Obě byly podstatně přepracované kusy napsané pro Neapol: \"Mohamed druhý\" a \"Mojžíš v Egyptě\". Před zahájením práce na první z nich se Rossini pečlivě připravil: naučil se francouzsky a studoval způsoby jazykového přednesu tradičního francouzského operního stylu. Vypustil část původní hudby, jejíž zdobný styl v Paříži vyšel z módy a vyhověl místním zvyklostem přidáním tanců, hymnických čísel a posílením úlohy sboru.\n\nRossiniho matka Anna zemřela v 1827; byl jí oddaný a hluboce cítil její ztrátu. On a Colbranová nikdy nevycházeli dobře a Servadio naznačuje, že po smrti Anny začal Rossini zbylou ženu v svém životě nesnášet.\n\nV 1828 napsal Rossini \"Hraběte Oryho\" (\"Le comte Ory\"), svou jedinou komickou operu ve francouzštině. Jeho odhodlání znovu použít hudbu z \"Cesty do Remeše\" způsobovalo problémy jeho libretistům, kteří museli přizpůsobit původní děj a psát francouzská slova, aby odpovídala existujícím italským číslům. Opera však slavila úspěch a byla k vidění v Londýně do šesti měsíců od pařížské premiéry a v New Yorku v roce 1831. Následující rok Rossini napsal svou dlouho očekávanou francouzskou velkou operu, \"Vilém Tell\", na základě hry Friedricha Schillera z roku 1804, která čerpala z legendy o Vilému Tellovi.\n\n\"Vilém Tell\" byl dobře přijat. Orchestr a zpěváci se po premiéře shromáždili před Rossiniho domem a na jeho počest provedli strhující finále druhého jednání. Noviny \"Le Globe\" psaly o začátku nové éry hudby. Gaetano Donizetti poznamenal, že první a poslední jednání opery napsal Rossini, ale prostřední jednání bylo napsáno Bohem. Dílo bylo bezpochyby úspěšné, nešlo však přímo o šlágr; veřejnosti nějakou dobu trvalo, než operu strávila, a někteří zpěváci ji považovali za příliš náročnou. Nicméně byl hrán v zahraničí již během několika měsíců po premiéře, a nikdo neměl podezření, že by to byla skladatelova poslední opera.\n\nSpolečně se \"Semiramis\" je \"Vilém Tell\" nejdelší Rossiniho operou, trvá tři a tři čtvrtě hodiny a námaha při jeho skládání ho vyčerpala. Přestože do roku plánoval operní zpracování příběhu o Faustovi, události a špatné zdraví ho předběhly. Po premiéře \"Viléma Tella\" Rossini opustil Paříž a pobýval v Castenasu. Události během jednoho roku v Paříži zahánějí Rossiniho zpět. Karel X. byl svržen červencovou revolucí v roce 1830 a nová administrativa v čele s Ludvíkem Filipem oznámila radikální škrty ve vládních výdajích. Mezi ně patřilo zrušení celoživotní renty pro Rossiniho, kterou si vydobyl po tvrdém vyjednávání s předchozím režimem. Pokus o obnovení roční renty byl jedním z důvodů Rossiniho návratu. Druhým důvodem byla jeho nová milenka Olympe Pélissierová. Colbranovou nechal v Castenasu; nikdy se do Paříže nevrátila a od té doby už spolu nikdy nežili.\n\nJiž během života a po Rossiniho úmrtí se probíraly důvody, proč skončil s  tvorbou oper. Někteří předpokládali, že ve věku třiceti sedmi a při proměnlivém zdravotním stavu, když si od francouzské vlády sjednal značnou rentu a po napsání třiceti devíti oper jednoduše plánoval odejít na odpočinek a držel se tohoto plánu. V studii z roku 1934 věnovanou skladateli kritik Francis Toye razil frázi „velké odřeknutí”, a nazval Rossiniho odmlku „jedinečným úkazem v dějinách hudby a těžko srovnatelným v celé historii umění”:\n\nBásník Heinrich Heine porovnával Rossiniho odmlku s Shakespearovým zanecháním tvorby: dva géniové rozpoznávající, kdy dosáhli nepřekonatelného a nesnažili se usilovat o pokračování. Jiní tehdy a později navrhovali, že Rossini odešel do důchodu kvůli vzteku nad úspěchy Giacoma Meyerbeera a Jacquese Halévyho v žánru grand opéra. Moderní Rossiniovští badatelé obecně takové teorie ignorují, a tvrdí, že Rossini neměl v úmyslu vzdát se skládání oper a že spíše okolnosti než osobní volba způsobila, že \"Vilém Tell\" byl poslední operou. Gossett a Richard Osborne naznačují, že hlavním faktorem Rossiniho odchodu do důchodu mohly být nemoci. Od té doby měl Rossini občas špatné zdraví, jak fyzické, tak i duševní. V dřívějších letech dostal kapavku, což později vedlo k bolestivým vedlejším účinkům, od uretritidy po artritidu; trpěl záchvaty oslabující deprese, které komentátoři spojili s několika možnými příčinami: cyklotymií, nebo bipolární poruchou nebo reakcí na smrt jeho matky.\n\nPro následujících dvacet pět roků po \"Vilému Tellovi\" toho Rossini složil málo, ačkoli Gossett poznamená, že jeho relativně nemnohé skladby z třicátých a čtyřicátých let 19. století nevykazují pokles hudební inspirace. Patří mezi ně \"Les Soirées musicales\" (soubor dvanácti písní pro sóla nebo dueta a klavír z let 1830 až 1835) a jeho \"Stabat Mater\" (toto duchovní dílo započal v roce 1831 a dokončil v roce 1841). Poté, co v roce 1835 vyhrál boj s vládou o osobní rentu, Rossini odešel z Paříže a usadil se v Bologni. Jeho návrat do Paříže v roce 1843 k lékařskému ošetření u chirurga Jeana Civialea vyvolal naděje, že by mohl vyprodukovat novou velkou operu – říkalo se, že Eugène Scribe pro něj připravuje libreto o Janě z Arku. V roce 1844 se pařížská Opéra national přeorientovala, když představila francouzskou verzi Rossiniho \"Otella\", která obsahovala také materiál z některých skladatelových dřívějších oper. Není jasné, do jaké míry – pokud vůbec – se na této produkci podílel Rossini, dílo se však nedočkalo kladného přijetí. Kontroverznější byla opera pasticcio \"Robert Bruce\" (1846), při které Rossini, který se pak vrátil do Bologně, spolupracoval výběrem hudby ze svých minulých oper, které dosud nebyly v Paříži provedeny, zejména z \"Jezerní paní\". Opéra national se snažila představit \"Roberta\" jako novou Rossiniho operu. Ale ačkoliv o \"Othellovi\" bylo možno přinejmenším tvrdit, že je to skutečný, kanonický Rossini, historik Mark Everist poznamenává, že kritici tvrdili, že \"Robert\" byl prostě „falešné zboží a to z minulé éry“; cituje Théophila Gautiera s politováním, že „nedostatek soudržnosti mohl být maskován vynikajícím výkonem; bohužel tradice Rossiniho hudby byla v Opéře již dávno ztracena.“\n\nObdobí po 1835 přineslo Rossiniho formální odluku od manželky, která zůstala v Castenasu (1837), a smrt jeho otce ve věku osmdesáti let (1839). V roce 1845 Colbranová vážně onemocněla a v září Rossini odcestoval, aby ji navštívil; o měsíc později zemřela. Následující rok se Rossini a Pélissierová v Boloni oženili. Události revoluce v roce 1848 vedly Rossiniho k tomu, aby se vzdálil z boloňského regionu, kde se cítil ohrožen vzpourou, a přesídlil do Florencie, kde zůstal až do roku 1855.\n\nPočátkem padesátých let se Rossiniho duševní a fyzické zdraví zhoršilo až do té míry, že se jeho manželka a přátelé obávali o jeho zdravý rozum nebo život. V polovině tohoto desetiletí bylo jasné, že se musí vrátit do Paříže, kde byla k dispozici nejpokročilejší lékařská péče. V dubnu 1855 se Rossiniovi vydali na poslední cestu z Itálie do Francie. Rossini se ve věku šedesáti tří let vrátil do Paříže, která se mu stala domovem po zbytek života.\n\n Gossett poznamenává, že ačkoli popis Rossiniho života v letech 1830 až 1855 je depresivní čtení, lze „bez přehánění říci, že v Paříži Rossini obživl“. Uzdravil se a užíval si \"radosti z života\". Poté, co se usadil v Paříži, si udržoval dva domovy: byt v rue de la Chaussée-d'Antin v luxusní centrální oblasti, a neoklasickou vilu pro něj postavenou v Passy, obce nyní včleněně do města, ale tehdy polovenkovské. Se svou manželkou založili salon, který si získal mezinárodní proslulost. První z jejich sobotních večerních posezení – \"samedi soirées\" – se konalo v prosinci 1858 a poslední pak dva měsíce před jeho smrtí v roce 1868.\n\nRossini začal znovu skládat. Jeho hudba z posledního desetiletí života nebyla obecně určena pro veřejné vystupování a na rukopisech obvykle nepsal datum složení. Muzikologové tak mohou jen obtížně určit přesné datum vzniku Rossiniho pozdních děl. Nicméně první, nebo jedním z prvních, byl cyklus písní \"Musique anodine\", věnovaný jeho manželce a jí představený v dubnu 1857. Pro své týdenní salóny napsal více než 150 kusů, včetně písní, sólových klavírních skladeb a komorních děl pro mnoho různých kombinací nástrojů. Označil je jako své \"Péchés de vieillesse\" – „hříchy stáří“. Salóny se konaly v Beau Séjour – vile v Passy – a v zimě v pařížském bytě. Taková posezení byla pravidelnou součástí společenského života Pařížanů – spisovatel James Penrose poznamenal, že ti s dobrými konexemi mohli snadno navštěvovat různé salony téměř každý večer – ale Rossiniovy \"samedi soirs\" se rychle staly nejvyhledávanějšími: „Pozvánka byla nejcennější trofejí společenského života města.“ Hudba, kterou Rossini pečlivě vybíral, nebyla jen jeho vlastní, ale zahrnovala i díla Pergolesiho, Haydna a Mozarta a moderní skladby některých jeho hostů. Mezi skladateli, kteří navštěvovali salony a někdy i vystupovali, byli Auber, Gounod, Liszt, Rubinstein, Meyerbeer a Verdi. Rossini si rád říkal klavírista čtvrté třídy, ale mnoho slavných klavíristů, kteří se účastnili \"samedi soirées\", bylo oslněno jeho hrou. Pravidelnými hosty byli houslisté jako Pablo Sarasate a Joseph Joachim a tehdejší přední zpěváci. V roce 1860 Wagner navštívil Rossiniho na pozvání od Rossiniho přítele a muzikologa Edmonda Michotteho, který o čtyřicet pět let později zapsal své vylíčení srdečného rozhovoru obou skladatelů. \n\nJedna z Rossiniho mála pozdních prací, které byly uvedeny na veřejnosti, byla mše \"Petite messe solennelle\", poprvé uvedena v roce 1864. Ve stejném roce Rossini obdržel od císaře Napoleona III. hodnost velkodůstojníka Řádu čestné legie.\n\nPo krátké nemoci a neúspěšné operaci kvůli rakovině tlustého střeva a konečníku Rossini zemřel v Passy 13. listopadu 1868 ve věku sedmdesáti šesti let. Zanechal Olympe doživotní užívání svého sídla, které po její smrti o deset let později přešlo na obec Pesaro za účelem zřízení Liceo Musicale, a odkázal prostředky na založení domova pro vysloužilé operní pěvce v Paříži. Po smutečním obřadu za účasti více než čtyř tisíc lidí v kostele v Nejsvětější Trojice v Paříži bylo Rossiniho tělo pohřbeno na hřbitově Père Lachaise. V roce 1887 byly jeho ostatky přesunuty do kostela Santa Croce ve Florencii.\n\nSpisovatel Julian Budden si povšiml pravidel, která si Rossini osvojil na počátku kariéry a která později důsledně dodržoval, co se týče předeher, árií, struktur a obsazení. Budden je nazval \"Code Rossini\" („Rossiniho zákoník“), odkazem na \"Code Napoléon\" („Napoleonův zákoník“), občanský právní systém zavedený císařem Napoleonem. Rossiniho celkový styl mohl být skutečně ovlivněn přímo Francouzi: historik John Rosselli naznačuje, že francouzská nadvláda v Itálii na začátku 19. století znamenala, že „hudba dostala nové vojenské kvality útoku, hluku a rychlosti – které lze slyšet v Rossiniho dílech.“ Rossiniho přístup k opeře byl nevyhnutelně ovlivněn změnou vkusu a požadavky publika. Formální „klasicistní“ libreta Metastasia, která byla oporou \"opera seria\" na konci 18. století, byla nahrazena náměty lépe vyhovujícími vkusu doby romantismu, s příběhy vyžadujícími silnější charakterizaci a rychlejší děj; na zakázku píšící skladatel musel tyto požadavky splnit, jinak neuspěl. Rossiniho strategie odrážela tuto skutečnost. Formální přístup byl pro Rossiniho kariéru logisticky nezbytný, přinejmenším v začátcích: během sedmi let 1812–1819 napsal 27 oper, často v extrémně krátké době. Například na \"Popelku\" (1817) měl před premiérou něco přes tři týdny, aby stihl napsat hudbu.\n\nTyto tlaky vedly k dalšímu významnému prvku v Rossiniho kompozičních postupech, které nebyly zahrnuty do Buddenova „zákoníku“, konkrétně recyklace. Úspěšnou předehru skladatel často využil v následujících operách: předehra ke \"Zkoušce lásky\" byla později použita pro \"operu seria\" \"Tancredi\" (1813) a (v opačném směru) předehra k \"Aurelianovi v Palmýře\" (1813) skončila (a je dnes známá) jako předehra komedie \"Lazebník sevillský\". V pozdějších dílech také hojně znovu používal árie a další sekvence. Hudební žurnalista Spike Hughes poznamenává, že z dvaceti šesti čísel \"Eduarda a Kristiny\", která byla provedena v Benátkách v roce 1817, bylo devatenáct vytaženo z předchozích děl. „Publikum… bylo pozoruhodně dobromyslné… a šibalsky se ptalo, proč se libreto změnilo od posledního představení.“ Rossini vyjádřil své znechucení, když vydavatel Giovanni Ricordi vydal úplné vydání jeho děl v 50. letech 19. století: „Teď všichni zjistí, že se některá díla opakují, protože jsem si myslel, že mám právo vytáhnout ze svých propadáků ty části, které vypadaly nejlépe, abych je zachránil před zapomněním … Propadáky se zdály být nadobro mrtvé, a hleďte, oni je všechny oživili!“\n\nMuzikolog Philip Gossett poznamenává, že Rossini „byl od samého počátku dokonalým skladatelem předeher.“ Jejich základní vzorec zůstal během jeho kariéry konstantní: Gossett je charakterizuje jako „sonátové věty bez rozvojových sekcí, kterým obvykle předcházel pomalý úvod“ s „jasnými melodiemi, bujným rytmem [a] jednoduchou harmonickou strukturou“ a \"crescendovým\" vyvrcholením. Muzikolog Richard Taruskin rovněž konstatuje, že druhý motiv je vždy oznámen sólem na dřevěné nástroje, jejichž „poutavosti“ „vrývají zřetelný profil ve sluchové paměti“, a že pokud jde o bohatost a vynalézavost jeho zacházení s orchestrem, i v těchto raných dílech znamená začátek „velkolepého rozkvětu orchestrace v devatenáctém století“.\n\nRossiniho zacházení s áriemi (a duety) v \"kavatinském\" stylu znamenalo vývoj od běžného recitativu a árie z osmnáctého století. Podle Rosselliho se v Rossiniho rukou „árie stala motorem pro uvolnění emocí“. Rossiniho typická struktura árie zahrnovala lyrický úvod („\"cantabile\"“) a intenzivnější, brilantní závěr („\"cabaletta\"“). Tento model mohl být upraven různými způsoby tak, aby postupoval vpřed (na rozdíl od typické manipulace v osmnáctém století, které vyústily v zastavení akce, protože byly provedeny potřebné opakování \"árie da capo\"). Například mohli být okomentovány jinými postavami (konvence známá jako „\"pertichini\"“), nebo sbor mohl plynout mezi \"cantabile\" a \"cabalettou\" tak, aby nastartoval sólistu. I když takový rozvoj nebyl nutně Rossiniho vlastním vynálezem, přesto je vytvořil svým vlastním odborným zpracováním. Mezník v tomto kontextu je \"cavatina\" „\"Di tanti palpiti\"“ z \"Tancrediho\", které Taruskin i Gossett (mimo jiné) vyčleňují jako transformační, „nejslavnější árii, jakou kdy Rossini napsal“, s „melodií, která, jak se zdá, zachycuje melodickou krásu a nevinnost charakteristickou pro italskou operu.“ Oba autoři poukazují na typický Rossiniovskou techniku vyhýbání se „očekávané“ kadenci árie s náhlým posunem od domácí tóniny F dur k tónině A dur (viz příklad); Taruskin si všiml implicitní hříčky, protože slova mluví o návratu, ale hudba se pohybuje novým směrem. Vliv byl trvalý; Gossett poznamenává, jak \"Rossiniovský\" styl \"cabaletty\" pokračoval v pronikání italské opery až do \"Aidy\" Giuseppe Verdiho (1871).\n\nJak strukturální integrace forem vokální hudby s dramatickým rozvojem opery znamenají dalekosáhlou změnu od Metastasiovy nadřazenosti árií, tak v Rossiniho dílech sólové árie postupně zabírají stále menší části oper ve prospěch duetů (také typicky ve formátu \"cantabile-caballetta\") a sborů.\n\nBěhem konce 18. století tvůrci \"opery buffa\" stále více rozvíjeli dramatickou integraci finále každého jednání. Finále se začala „šířit dozadu“, přičemž zabírala stále větší část jednání, přičemž převzala strukturu hudebně souvislého řetězce, doprovázeného celým orchestrem, s řadou sekcí, z nichž každá měla svou vlastní charakteristiku rychlosti a stylu, přidávala se k křiklavé a energické závěrečné scéně. Ve svých komických operách Rossini tuto techniku dovedl k dokonalosti a rozšířil svůj dosah daleko za své předchůdce. O závěru prvního jednání \"Italky v Alžíru\" Taruskin píše, že „proběhne téměř sto stran vokální partitury v rekordním čase, jedná se o nejkoncentrovanější jednotlivou dávku Rossiniho.”\n\nVětší význam pro historii opery měla Rossiniho schopnost rozvíjet tuto techniku v žánru \"opera seria\". Gossett ve velmi podrobné analýze finále prvního jednání \"Tancrediho\" v Rossiniho praxi identifikuje několik prvků. Patří sem kontrast „pohybových“ akčních postupů, často charakterizovaných orchestrálními motivy, se „statickými“ projevy emocí, závěrečnou „statickou“ sekcí ve formě caballetty se všemi postavami spojujícími se v závěrečných kadencích. Gossett prohlašuje, že je „z doby \"Tancrediho\" se caballetta… se stává povinnou uzavírací sekcí každé hudební jednotky v operách Rossiniho i jeho současníků.“\n\nKromě několika málo výjimek obsahují všechny Rossiniho skladby před \"Péchés de vieillesse\", složených po jeho odchodu na odpočinek, lidský hlas. Jeho úplně první dochovanou prací (kromě jedné písně) je však soubor smyčcových sonát pro dvoje housle, violoncello a kontrabas, napsaný ve věku 12 let, kdy sotva zahájil studium kompozice. Tyto sonáty melodicky a poutavě ukazují, jak vzdálené tehdy bylo nadané dítě od vlivu pokroků v této hudební formě, kterou vyvinuli Mozart, Haydn a Beethoven; důraz je spíše než na hudební vývoj kladen na melodii, barvu, variaci a virtuozitu. Tyto vlastnosti jsou také evidentní v Rossiniho raných operách, zejména v jeho \"farse\" (jednoaktových fraškách), spíše než v jeho formálnějších \"opera seria\". Gossett poznamenává, že tato raná díla byla psána v době, kdy „prázdná místa po Cimarosovi a Paisiellovi zůstávala neobsazená“ – to byly Rossiniho první a stále oceňovanější pokusy je zaplnit. Teatro San Moisè v Benátkách, kde se uváděly jeho první \"frašky\", a La Scala v Miláně, kde měla premiéru jeho dvouaktová opera \"Zkouška lásky\" (1812), hledaly díla v duchu této tradice; Gossett poznamenává, že v těchto operách „se začala formovat Rossiniho hudební osobnost… objevuje se mnoho prvků, které zůstávají po celou dobu jeho kariéry“ včetně „lásky k čirému zvuku, ostrým a efektivním rytmům.“ Neobvyklý efekt, který je použit v předehře \"Pana Nevrlínka aneb Hazardu se synem\" (1813), nasazením houslových smyčců klepajících rytmus na stojany na noty, jsou příkladem takové vtipné originality. \n\nVelký úspěch obou premiér \"Tancrediho\" a komické opery \"Italky v Alžírsku\" v Benátkách během několika týdnů po sobě (6. února 1813 a 22. května 1813) zpečetil Rossiniho pověst jako rostoucího operního skladatele jeho generace. Od konce roku 1813 do poloviny roku 1814 působil v Milánu a vytvořil dvě nové opery pro La Scalu, \"Aureliana v Palmýře\" a \"Turka v Itálii\". Arsace v \"Aurelianovi\" zpíval italský kastrát Giambattista Velluti; byla to poslední operní role, kterou Rossini napsal pro kastráta, protože normou se stalo používat altové hlasy – další známka změny operního vkusu. Říká se, že Rossinimu se nelíbilo Vellutiho zdobení jeho hudby; ale ve skutečnosti během jeho italského období, až do \"Semiramis\" (1823) začínají být Rossiniho psané zpěvné linky začínají být stále květnatější, a to je vhodněji připisováno měnícímu se vlastnímu stylu skladatele. \n\nRossiniho práce v Neapoli přispěly k tomuto stylistickému vývoji. Město, které bylo kolébkou oper Cimarosyho a Paisiella, jen pomalu uznávalo skladatele z Pesara, ale italský impresário Domenico Barbaia ho v roce 1815 pozval na sedmiletou smlouvu na správu městských divadel a na skládání oper. Poprvé Rossini byl schopen dlouhodobě spolupracovat se společností hudebníků a zpěváků, včetně španělské zpěvačky Isabelly Colbranové, italských tenorů Andrea Nozzariho, Giovanni Davida a dalších, kteří jak Gossett poznamenává „všichni se specializovali na květnatý zpěv“ a „ jejichž vokální talenty zanechaly nesmazatelnou a ne zcela pozitivní stopu na Rossiniho stylu.“ Rossiniho první opery pro Neapol, \"Alžběta, královna anglická\" a \"Věstník\" byly obě z velké části recyklovány z dřívějších děl, ale už \"Otello\" (1816) se vyznačuje nejen svými virtuózními vokálními liniemi, ale svým mistrovsky integrovaným posledním jednáním, s dramatickým podtržením melodie, orchestrací a tónovou barvou; tady, podle Gossettova názoru, „Rossini dospěl jako dramatický umělec.“ Dále připomíná:\n\nRossiniho kariéra nyní vzbudila zájem po celé Evropě. Jiní skladatelé přicházeli do Itálie, aby studovali návrat italské opery a používali jeho lekce k dalšímu rozvoji; mezi nimi byl berlínský rodák Giacomo Meyerbeer, který přijel do Itálie v roce 1816, rok po Rossiniho dosazení do Neapole, kde žil a pracoval, dokud ho v roce 1825 následoval do Paříže; využil jednoho z Rossiniho libretistů, Gaetana Rossiho, pro pět ze svých sedmi italských oper, které byly provedeny v Turíně, Benátkách a Miláně. V dopise svému bratrovi ze září 1818 zahrnuje podrobnou kritiku \"Othella\" z pohledu \"ne-italského\" informovaného pozorovatele. Děsí se autorových vlastních výpůjček v prvních dvou jednáních, ale připouští, že třetí jednání „tak pevně potvrdilo Rossiniho reputaci v Benátkách, že ho nemohlo okrást ani tisíc hlupáků. Ale toto jednání je božsky krásné a co je tak divného, že [jeho] půvaby… jsou očividně ne-Rossiniovské: vynikající, dokonce vášnivé recitativy, tajemné doprovody, spousta místních barvitostí.“ Smlouva Rossinimu nebránila v provádění jiných představení a před \"Othellem\" měl v Římě premiéru \"Lazebník sevillský\", slavnostní vyvrcholení tradice \"opera buffa\" (v únoru 1816). Richard Osborne katalogizuje jeho ctnosti: Kromě fyzického dopadu… Figarova „Largo al factotum“, je tu Rossiniho cit pro hlasové a instrumentální tóny zvláštní drsnosti a brilance, jeho rychlé promyšlené uspořádání slov a mistrovství velkých hudebních forem s jejich často brilantními a výbušnými vnitřními variacemi. Přidejte k tomu, co Verdi nazval operou „hojností opravdových hudebních nápadů“, a není těžké najít důvody proč vznikla dlouhodobě nejoblíbenější Rossiniho \"opera buffa\". Kromě \"Popelky\" (Řím, 1817) a „náčrtu perem a inkoustem“ \"frašky\" \"Adiny\" (1818, neprovedené až do roku 1826) Rossiniho další díla během jeho smlouvy s Neapolí byly v tradici \"opera seria\". Z nejpozoruhodnějších, které všechny obsahující role virtuózního zpěvu, byly \"Mojžíš v Egyptě\" (1818), \"Jezerní paní\" (1819), \"Mohamed druhý\" (1820) všechny uvedené v Neapoli a \"Semiramis\", jeho poslední opera psaná pro Itálii, uvedená v divadle La Fenice v Benátkách v roce 1823. \"Mojžíš\" a \"Mohamed druhý\" v Paříži později prošly významnými předělávkami (viz níže).\n\nJiž v roce 1818 zaslechl Meyerbeer zvěsti, že Rossini hledá lukrativní místo v pařížské Opéře – „Pokud budou [jeho návrhy] přijaty, přijede do francouzského hlavního města a možná zažijeme podivné věci.“ Uběhlo asi šest let, než se toto proroctví naplnilo.\n\nV roce 1824 se Rossini na základě smlouvy s francouzskou vládou stal ředitelem Théâtre-Italien v Paříži, kde uvedl Meyerbeerovu operu \"Il crociato v Egitto\", a pro které napsal \"Cestu do Remeše\" na oslavu korunovace Karla X. (1825). Toto byla jeho poslední opera na italské libreto, později ji vykuchal, aby vytvořil svou první francouzskou operu \"Hrabě Ory\" (1828). Nová smlouva z roku 1826 znamenala, že se mohl soustředit na inscenace v \"Opéře\" a za tímto účelem podstatně upravil \"Mohameda druhého\" jako \"Obléhání Korintu\" (1826) a \"Mojžíše\" jako \"Mojžíš a faraon\" (1827). Díky francouzskému vkusu jsou díla rozšířena (každá o jedno dějství), zpěvné linie jsou po úpravách méně květnaté a dramatická struktura je vylepšena tím, že snížil podíl árií. Jedním z nejvýraznějších dodatků byl sbor na konci III. jednání \"Mojžíše a faraona\", s crescendovým opakováním diatonické vzestupné basové linie, nejprve stoupající o malou tercii, poté o velkou tercii při každém výskytu, a sestupná chromatická horní linie, která vzbudila vzrušení publika.\n\nRossiniho smlouva s vládou vyžadovala, aby vytvořil alespoň jednu novou \"velkou operu\". Rossini si zvolil příběh lidového hrdiny Viléma Tella, na kterém úzce spolupracoval s libretistou a francouzským dramatikem Étiennem de Jouyem. Tento příběh mu zejména umožnil dopřát si „základní zájem o spřízněné žánry lidové hudby, pastorální a malebné“. Vyplývá to z předehry, která je výslovně programová při popisu počasí, scenérie a jednání, a představuje verzi tradiční švýcarské melodie \"ranz des vaches\", volání švýcarského pastevce, která „během opery prochází řadou proměn“ a podle názoru Richarda Osborna vyjadřuje „něco z charakteru leitmotivu“. Podle názoru hudebního historika Benjamina Waltona „Rossini nasycuje dílo místními barvami do té míry, že zde není prostor pro něco jiného.“ Role sólistů je tak ve srovnání s jinými Rossiniho operami významně snížena, přičemž hrdina nemá ani vlastní árii, zatímco sbor švýcarského lidu stojí důsledně v hudebním i dramatickém popředí.\n\"Vilém Tell\" měl premiéru v srpnu 1829. Rossini také k opeře vytvořil kratší, tříaktovou verzi, u které do sebe integruje \"pas redoublé\" (rychlý pochod) z poslední část předehry v jejím finále; tak byl nejprve hrán v 1831 a stal se východiskem pro budoucí produkce Opéry. \"Tell\" byl od začátku velmi úspěšný a byl často znovuuváděn – v roce 1868 byl skladatel přítomen na jeho 500. představení v Opéře. Noviny \"Globe\" při premiéře nadšeně uvedly, že „nová francouzská epocha se otevřela nejen pro francouzskou operu, ale i pro dramatickou hudbu jinde.“ Byla to éra, jak se ukázalo, které se Rossini nezúčastnil.\n\nRossiniho smlouva vyžadovala, aby pro \"Opéru\" vytvořil pět nových děl během 10 let. Po premiéře \"Viléma Tella\" už uvažoval o některých operních námětech, včetně Goetheova \"Fausta\", ale jediná významná díla, která dokončil před opuštěním Paříže v roce 1836, byla Stabat Mater, napsaná pro soukromé uvedení v roce 1831 (později dokončena a publikována v roce 1841) a sbírku salonní vokální hudby \"Soirées musicales\" publikované v roce 1835. Bydlíc v Bologni se věnoval výuce zpěvu v Liceo Musicale a vytvořil také \"pasticcia\" \"Tell\", \"Rodolfo di Sterlinga\", ve prospěch zpěváka Nikolaje Ivanova, pro které Giuseppe Verdi poskytl některé nové árie. Pokračující poptávka v Paříži vyústila v produkci „nové“ francouzské verze \"Othella\" v roce 1844 (které se Rossini nezúčastnil) a „nové“ opery \"Robert Bruce\", pro kterou Rossini spolupracoval se skladatelem Louisem Niedermeyerem a dalšími na přepracování hudby z \"Jezerní paní\" a dalších z jeho děl, které byly málo známé v Paříži, aby pasovaly na nové libreto. Jejich úspěch nebyl bezvýhradný, mírně řečeno.\n\nTeprve když se Rossini v roce 1855 vrátil do Paříže, objevily se známky oživení jeho hudebního ducha. Proud kusů pro zpěv, sbor, klavír a komorní soubory psané pro jeho \"soirée\", \"Péchés de vieillesse\" (\"Hříchy stáří\") byl vydáván ve třinácti svazcích od 1857 do 1868; z těchto svazků svazky 4 až 8 tvoří „56 polokomických kusů pro klavír … připsaný klavíristům čtvrté třídy, ke kterým mám tu čest patřit.“ Mezi ně patří parodický pohřební pochod, \"Marche et reminiscences pour mon dernier\" (\"Pochod a vzpomínky na mou poslední cestu\"). Gossett píše o \"Péchésech:\" „Jejich historické postavení je třeba ještě posoudit, ale zdá se pravděpodobné, že jejich vliv, buď přímý nebo nepřímý, na skladatele, jako byl Camille Saint-Saëns a Erik Satie, byl významný.“ \n\nNejvýznamnější dílo Rossiniho posledního desetiletí, \"Petite messe solennelle\" (1863), bylo napsané pro malé obsazení (původně zpěvy, dva klavíry a harmonium), a tak nevhodné pro koncertní sál; a protože zahrnovalo ženské hlasy, bylo v té době nepřijatelné pro církevní uvedení. Richard Osborne navrhuje, že z těchto důvodů byl kus poněkud přehlížen mezi Rossiniho skladbami. Mše není ani zvlášť \"petite\" (malá) ani zcela \"solennelle\" (slavnostní), ale je pozoruhodná svou milostí, kontrapunktem a melodií. Na konci rukopisu napsal skladatel: Drahý Bože, tady je hotovo, tato ubohá malá mše. Je to posvátná hudba, kterou jsem napsal, nebo zatracená hudba? Narodil jsem se pro operu buffu, jak dobře víš. Trochu techniky, trochu srdce, to je vše. Buď požehnán a dej mi ráj. \n\nPopularita Rossiniho melodií vedla mnoho tehdejších virtuózů k vytváření klavírních přepisů nebo fantazií na nich založených. Příklady zahrnují fantazie Sigismonda Thalberga na motivy z \"Mojžíše a faraona\", sady variací na „Non più mesta“ z \"Popelky\" Henriho Herze, Frédérica Chopina, německého pianisty Franze Hüntena, Antona Diabelliho a německého pianisty Friedricha Burgmüllera, a Lisztovy transkripce předehry \"Viléma Tella\" (1838) a \"Soirées musicales\". \n\nPřetrvávající popularita jeho komických oper (a klesající uvádění jeho \"oper serie\"), zavržení stylů zpěvu a způsobů inscenace jeho doby a vznikající koncepce skladatele spíše „kreativního umělce“ než řemeslníka, zmenšily a zkreslily Rossiniho místo v hudební historii, i když formy italské opery, pokračující dlouho až do období verismu, dluží mnoho jeho inovacím. Rossiniho postavení mezi jeho současnými italskými skladateli naznačuje \"Messa per Rossini\", projekt iniciovaný Verdim během několika dnů po Rossiniho smrti, který spolu s tuctem dalších skladatelů vytvořili za vzájemné spolupráce.\n\nJestliže Rossiniho hlavní přínos italské opeře tkví ve vokálních formách a dramatické struktuře vážné opery, jeho odkazem francouzské opeře je vytvoření přechodu od opery buffa k rozvoji \"opéra comique\" (a odtud přes opery bouffes Jacquese Offenbacha až k žánru operety). Mezi komické opery, které za mnoho vděčí Rossiniho stylu, patří \"La dame blanche\" (1825) François-Adriena Boieldieara a \"Fra Diavolo\" Daniela Aubera (1830), stejně jako díla Ferdinanda Hérolda, Adolphe Adama a Jacquese Halévyho. Kritikem Rossiniho stylu byl Hector Berlioz, který psal o jeho „melodickém cynismu, opovržení dramatickým a dobrým rozumem, jeho nekonečném opakování jediné formy kadence, jeho věčném dětinském crescendu a jeho brutálnímu basovému bubnu“.\n\nBylo asi nevyhnutelné, aby impozantní pověst, kterou si Rossini za svého života vybudoval, následně vybledla. V roce 1886, necelých dvacet let po smrti skladatele, Geogre Bernard Shaw napsal: „Na kdysi všemocného Rossiniho, jehož \"Semiramis\" připadala našim neznalejším dědům jako zázrak z Ninive, se už konečně přestalo vzhlížet jako na skladatele vážných děl.“ V recenzi \"Lazebníka\" z roku 1877 poznamenal, že pěvkyně Adelina Pattiová zpívala ve scéně lekce zpěvu přídavkem „Home, Sweet Home“ (\"Domove, sladký domove\") ale že „opera se ukázala tak nesnesitelně únavnou, že někteří diváci již projevili své pochopení pro hlavní myšlenku balady tím nejpraktičtějším způsobem.“\n\nNa počátku 20. století se Rossini dočkal pocty od Ottorina Respighiho, který provedl orchestraci výňatků z \"Pêches de vieillesse\" jednak do svého baletu \"la boutique fantasque\" (1918) jednak do suity \"Rossiniana\" (1925), stejně jako od Benjamina Brittena, který upravil Rossiniho hudbu do dvou suit, \"Soirées musicales\" (op. 9) z roku 1936 a \"Matinées musicales\" (op. 24) z roku 1941. Richard Osborne uvádí třísvazkovou Rossiniho biografii Giuseppe Radiciottiho (1927–1929) jako obrat směrem ke kladnému hodnocení skladatele, k němuž mohl přispět i trend hudebního neoklasicismu. Pevnější přehodnocení Rossiniho významu začalo až později ve 20. století ve světle studií a kritických vydání vydání jeho děl. Hlavním hybatelem v tomto vývoji byla nadace „Fondazione G. Rossini”, kterou založilo město Pesaro v roce 1940 s využitím prostředků, které městu odkázal skladatel. Od roku 1980 podporuje nadace každoroční Rossiniovský operní festival v Pesaru.\n\nZ Rossiniho repertoáru ve světových operních domech v 21. století stále dominuje \"Lazebník\", druhá nejoblíbenější je \"Popelka\". Pravidelně se uvádí i několik dalších oper, včetně \"Hraběte Oryho\", \"Jezerní paní\", \"Straky zlodějky\", \"Viléma Tella\", \"Italky v Alžíru\", \"Hedvábného žebříku\", \"Turka v Itálii\" a \"Cesty do Remeše\". Mezi další Rossiniho skladby v současném mezinárodním repertoáru čas od času patří \"Adina\", \"Armida\", \"Alžběta, královna anglická\", \"Hermiona\", \"Mojžíš v Egyptě\" a \"Tancredi\". Rossiniho festival ve Wildbadu se specializuje na uvádění vzácnějších děl. Na webových stránkách Operabase s uvedením představení je zaznamenáno 2 319 představení v celkem 532 produkcí Rossiniho oper na 255 místech po celém světě během tří let 2017–2019. Všechny Rossiniho opery byly nahrány.\n\nRossiniho opery byly brzy uváděny také v českých zemích, v rozmezí jednoho až devíti let od světové premiéry. Výjimkou byla Popelka, poprvé uvedená až v roce 1870 v Praze v Prozatímním divadle. Ta byla uvedena v češtině, ostatní opery byly uvedeny vždy nejprve v němčině. První opera, která byla v českých zemích uvedena, byla v roce 1817 v němčině \"Tancredi\". Opery \"Alžběta\", \"Jezerní paní\", \"Mohamed\", \"Zelmira\" a \"Semiramis\" byly premiérované v Brně. V letech 2017 až 2019 byl z Rossiniho oper uveden v České republice ve 4 produkcích \"Lazebník sevillský\", ve třech produkcích \"Popelka\" a v jedné produkci \"Hrabě Ory\".\n\n\n\n\n\n\n\n\n"}
{"id": "100127", "url": "https://cs.wikipedia.org/wiki?curid=100127", "title": "Maiden Japan", "text": "Maiden Japan\n\nMaiden Japan, taky známé jako \"Heavy Metal Army\", je živé EP britské heavymetalové skupiny Iron Maiden. Je to poslední živé vystoupení zpěváka Paula Di'Anno v kapele.(britské a americké vydání)\n\n\n"}
{"id": "100128", "url": "https://cs.wikipedia.org/wiki?curid=100128", "title": "Dechový nástroj", "text": "Dechový nástroj\n\nDechový hudební nástroj je aerofon, u něhož je vzduch rozechvíván hráčovým dechem.\n\nDechové nástroje se dělí do dvou hlavních kategorií:\n\nPodle Sachs-Hornbostelova systému se dechové nástroje dělí podle způsobu tvoření tónů na dřevěné, žesťové (plechové) a jazýčkové, tedy podle způsobu tvorby tónu, či druhu nátrubku:\n\nOznačení skupin vychází z původně používaných materiálů, nástroje jsou však do skupin zařazovány podle konstrukce. Mezi dřevěné nástroje tak patří např. příčná flétna či saxofony, vyráběné nejčastěji z kovu.\n"}
{"id": "100140", "url": "https://cs.wikipedia.org/wiki?curid=100140", "title": "2004 XP14", "text": "2004 XP14\n\n2004 XP je planetka patřící do Apollonovy skupiny. Její dráha však prozatím není definitivně stanovena, proto jí nebylo dosud přiděleno katalogové číslo. \n\nVzhledem k tomu, že byla pozorována pouze krátce po objevu, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý.\n\nPlanetku objevili 10. prosince 2004 kolem 11:01 světového času (UTC) na Lincoln Laboratory ETS v rámci programu LONEOS jednometrovým dalekohledem s CCD kamerou astronomové M. Blythe, F. Shelly, M. Bezpalko, R. Huber, L. Manguso, D. Torres, R. Kracke, M. McCleary, H. Stange a A. Milner. Následujícího den, kdy byl objev nahlášen do střediska pro malé planety (MPC), tento objekt pozorovali také čeští astronomové z observatoře na Kleti. Při zpracování výsledků polohových měření z prvního dne Laboratoře proudového pohonu (JPL) v Pasadeně zjistila, že existuje možnost srážky této planety se Zemí v průběhu 21. století. K podobným závěrům také dospělo středisko NEODys. Dne 20. prosince 2004 dokonce obě střediska zvýšila klasifikaci na turínské stupnici na hodnotu 1, tzn. planetka byla zařazena do seznamu těles vyžadujících zvýšenou pozornost, protože z výpočtů vyplývala vysoká pravděpodobnost její kolize se Zemí v roce 2077. Když však byla získána další data, hned následujícího dne se ukázalo, že toto nebezpečí ve skutečnosti nehrozí, a klasifikace v turínské škále opět klesla na hodnotu 0. \n\nPoté, co 9. ledna 2005 byla škrtnuta ze seznamu objektů doporučených zvýšenému zájmu, byla sledována jen sporadicky. Poslední pozorování se tehdy uskutečnilo 16. března 2005 z observatoře na Mt. John. Zahrnutí těchto dat definitivně potvrdilo, že až do konce 22. století od ní bezprostřední nebezpečí pro Zemi nehrozí.\n\nZe znalosti elementů dráhy planetky vyplynulo, že minimální vypočítaná vzdálenost mezi její drahou a dráhou Země činí 269 tis. km. Dne 3. července 2006 v 04:25 UTC však proletěla kolem naší planety ve vzdálenosti 432 308 km. I velmi nepatrná odchylka v geometrii tohoto průletu se může projevit značnou změnou elementů následné heliocentrické dráhy. Vzhledem k tomu byla tato planetka ponechána v seznamu potenciálně nebezpečných těles.\n\nPodle dosavadních předpokladů se má do konce tohoto století přiblížit k Zemi celkem desetkrát. Nejvýznamnější přiblížení nastanou v roce 2019 (11 mil. km), 2047 (9 mil. km), 2060 (7,8 mil. km) a 2061 (5,1 mil. km).\n\n"}
{"id": "100142", "url": "https://cs.wikipedia.org/wiki?curid=100142", "title": "Boy Meets Girl", "text": "Boy Meets Girl\n\nPojem Boy Meets Girl má vícero významů:\n\n\n"}
{"id": "100146", "url": "https://cs.wikipedia.org/wiki?curid=100146", "title": "N-S 82 Březinka", "text": "N-S 82 Březinka\n\nN-S 82 „Březinka“ je samostatný pěchotní srub těžkého opevnění, který byl součástí pevnostního systému předválečné Československé republiky.\n\nByl postaven v roce 1937 v režii ŽSV Náchod v rámci stavebního podúseku Polsko. V době mobilizace v září 1938 byl plně vybaven a vyzbrojen. Za války byl, podobně jako většina těžkých objektů, devastován odstraněním pancéřových prvků, po válce chátral v zapomnění. V letech 1988 – 2000 byl rekonstruován Klubem vojenské historie Náchod do stavu v roce 1938. Srub se nachází v blízkosti dělostřelecké tvrze Dobrošov.\n\nN-S 82 „Březinka“ je samostatný, oboustranný, dvoupodlažní pěchotní srub, postaven ve II. stupni odolnosti. Objekt byl postaven ve svahu a je proto výškově lomený. Levou skupinou hlavních zbraní uzavíral údolí Bělovsi a společně s dalšími samostatnými objekty a dělostřelectvem z Dobrošova bránil klíčovou přístupovou cestu k Náchodu. Pravou skupinou hlavních zbraní vytvářel palebnou přehradu směrem k sousednímu objektu N-S 81 Lom a k dobrošovské tvrzi. Pro objekt se počítalo s osádkou 32 mužů.\n\nObjekt byl vybetonován souvisle ve dnech 4. – 9. října 1937. Je vybaven vrtanou, 61 m hlubokou studnou. Kubatura železobetonu dosáhla 1365 kubických metrů.\n\nV rekonstruovaném objektu je k vidění unikátně dochovaná a funkční filtrovna z roku 1938. Od roku 2003 je v levé střelecké místnosti umístěn originální pevnostní protitankový kanón vzor 36 ráže 47 mm, který byl získán z norské pevnosti Oscarsborg. Jedná se o kanón původně umístěný právě na Březince. Vrtaná studna v týlovém patře je rovněž plně funkční a vybavena původním vodním čerpadlem Royal, které členové KVH Náchod na počátku devadesátých let objevili při průzkumu objektu N-S 91 Rozhledna. Březinka patří mezi nejlépe rekonstruované objekty československého těžkého opevnění a podle převládajícího názoru v tomto ohledu dokonce drží primát.\n\nsměrem k Náchodu (levá strana)\n\nsměrem k Dobrošovu (pravá strana)\n\npod betonem\n\n\n\n"}
{"id": "100147", "url": "https://cs.wikipedia.org/wiki?curid=100147", "title": "Boy Meets Girl (film, 1938)", "text": "Boy Meets Girl (film, 1938)\n\nBoy Meets Girl je americká filmová komedie režiséra Lloyda Bacona z roku 1938, natočená podle hry Belly a Sama Spewacka.\n\nDva hollywoodští scenáristé Law a Benson už svými spontánními nápady vícekrát zachránili osudy mnoha filmových projektů. Nyní by se měli postarat o to, aby se arogantní westernová hvězda Larry Toms ještě jednou ukázala ve vší slávě.\n\nKdyž se dozví, že naivní servírka v kantýně Susy očekává děťátko, přijdou na geniální myšlenku. Ještě před porodem angažují děťátko jako Tomova partnera, což zajistí popularitu chystanému projektu a scénář je na světě, než bys řekl švec. Jenomže kolotoč intrik se teprve roztáčí. Susy se zamiluje do gentlemanského anglického komparsisty a na smlouvu s jejím dítětem si brousí zuby Larryho agent.\n\nLaw a Benson nakonec Larryho odradí od úmyslu ucházet se o Susy, když najmou onoho anglického sympaťáka, aby před mikrofóny zahrál otce Susyna dítěte (jenž je již mrtvý). Zdá se, že kariéra Susyna dítěte Happyho definitivně skončila, Law s Bensonem jsou propuštěni, ještě jednou se pokusí zosnovat novou „práci“ pro Happyho, místo toho dají konečně dohromady Susy s jejím anglickým milým, který je vlastně synem jistého lorda. Mladý pár i s dítětem odjíždí do Anglie a konečně se tak může vzdálit nevybíravým hollywoodským praktikám.\n\n\n"}
{"id": "100148", "url": "https://cs.wikipedia.org/wiki?curid=100148", "title": "Trijodthyronin", "text": "Trijodthyronin\n\nTrijodthyronin (T3) je hormon štítné žlázy, který vzniká převážně dejodací thyroxinu (T4). Ovlivňuje oxidace v lidském těle, termoregulaci a urychluje odbourávání tuků a sacharidů v organismu.\n\nNormální hodnoty: 0,9–3,0 nmol/l\n\nNormální hodnoty: 3,4–6,3 pmol/l\n\nZdroj: http://www.ordinace.cz/laboratorni-hodnoty/\n"}
{"id": "100149", "url": "https://cs.wikipedia.org/wiki?curid=100149", "title": "Anglická hrabství", "text": "Anglická hrabství\n\nAnglická hrabství (anglicky \"county\", česká obdoba je \"kraj\") jsou v Anglii územní celky, zřízené pro administrativní, politické a geografické účely. Většina současných hrabství navazuje na starší celky jakými byly anglosaské shire a vévodství.\n\nNázvy, hranice a funkce těchto celků se během historie značně změnily, avšak až do 20. století nedocházelo k žádným podstatným změnám hranic těchto celků. Série reforem místní správy započatých na konci 19. století zanechala přesnou definici termínu „hrabství“ značně nejednoznačnou. \n\nTermín „anglická hrabství“ proto neodkazuje na jedinečný soubor hranic a názvů. V důsledku řady různých reforem dnes existuje více typů těchto celků, jakými jsou například ceremoniální hrabství, registrační hrabství, historická hrabství či poštovní hrabství.\n\nSystém 39 tradičních hrabství vznikal od 12. do 16. století. Do 31. března 1889 to zároveň byly územněsprávní celky. Během historie se z nich staly celky pro zeměpisné popisy. Považuje se za sporné, jestli lze u tradičních hrabství akceptovat nepatrné změny, k nimž došlo podle zákona Counties (Detached Parts) Act 1844 \"1\" \"(Seznam míst, dotčených tímto zákonem)\" z roku 1844, jimiž se rušila řada exkláv.\n\n1. dubna 1889 začal platit zákon o místní správě z roku 1888, jímž se v Anglických hrabstvích zřizovaly volené rady hrabství, které převzaly řadu kompetencí od čtvrtletních shromáždění hrabství (anglicky \"Courts of Quarter Sessions\") a v průběhu let získaly i další kompetence. Pokud jde o územněsprávní členění, došlo ke vzniku \"administrativních\" (anglicky \"administrative county\", plurál \"administrative counties\"), kterými byly entity jako hrabství Londýn zahrnující části historických hrabství Kent, Middlesex a Surrey. Historická hrabství však formálně zrušena nebyla. Vedle území administrativních hrabství však vznikla také řada samostatných \"městských hrabství\" (anglicky \"county borough\", plurál \"county boroughs\"), zahrnujících území celých měst. V několika případech pak byla stávající historická hrabství rozdělena mezi dvě (Suffolk, Sussex, Northamptonshire, Hampshire, Cambridgeshire) či tři (Yorkshire, Lincolnshire) administrativní hrabství. Samostatnými celky celky s obdobným postavením jako měla městská hrabství byl i Bristol, a až do vytvoření Velkého Londýna roku 1965 i londýnská City, obě tvořící tzv. korporační hrabství (anglicky \"Corporate county\").\n\nPodle zákona o místní správě z roku 1888 došlo ke změnám územního členění i pokud se jednalo o jiné, například ceremoniální účely, neboť nově vzniklé hrabství Londýn se zároveň stalo ceremoniálním hrabstvím. Později byly tyto celky označované jako ceremoniální hrabství (anglicky \"ceremonial county\", plurál \"ceremonial counties\"), či jako geografická hrabství (anglicky \"geographic county\", plurál \"geographic counties\").\n\nRoku 1965 pak došlo k několika menším změnám: hrabství Londýn bylo nahrazeno \"administrativní oblastí\" Velký Londýn, která pohltila zbývající část Middlesexu; Huntingdonshire a Soke of Peterborough vytvořily nové administrativní hrabství Huntingdon a Peterborough, a původní administrativní hrabství Cambridgeshire se sloučilo s Isle of Ely (severní část tradičního hrabství Cambridgeshire v okolí města Ely) do nového administrativního hrabství Cambridgeshire a Isle of Ely.\n\n1. dubna 1974 začal platit zákon o místní správě z roku 1972. Ten (s výjimkou Velkého Londýna) zrušil stávající administrativní strukturu Anglie a Walesu, kterou nahradil novým kompletně dvoustupňovým správním systémem. Zrušil dosavadní administrativní a městská hrabství (nikoliv však předchozí tradiční hrabství) a vytvořil v Anglii nový systém 46 „hrabství“, z nichž 40 bylo nemetropolitních, a 6 hrabství, zahrnujících velkoměstské aglomerace, bylo metropolitních. \n\nNěkterá z těchto hrabství jako například Avon, Cleveland, Cumbria, Hereford a Worcester, a Humberside, spolu s novými metropolitními hrabstvími Velký Manchester, Merseyside, Jižní Yorkshire, Tyne a Wear, Západní Midlands, a Západní Yorkshire byly úplně nové celky. Hrabství Cumberland, Herefordshire, Rutland, Westmorland, Worcestershire, stejně jako všechna městská hrabství naopak z administrativní mapy zmizela.\n\nRoku 1986 pak byly rady metropolitních hrabství zase rozpuštěny, přičemž většina jejich kompetencí přešla na jednotlivé nemetropolitní distrikty těchto hrabství. Další správní reforma z 90. let 20. století roku 1994 seskupila stávající hrabství do regionů, v letech 1996, 1997 a 1998 vytvořila řadu administrativních jednotek zvaných Unitary authority, která získala obdobný status jako hrabství (čímž byly v zásadě obnovena někdejší městská hrabství), a obnovila Herefordshire, Rutland a Worcestershire jako administrativní jednotky.\n\nV současnosti existuje v Anglii mimo oblast Velkého Londýna 81 územněsprávních celků na úrovni hrabství. 35 z nich mají status nemetropolitního hrabství a dále se člení na nemetropolitní distrikty, a 40 jsou celky se statusem samostatné správní jednotky. Formálně zde stále existuje i 6 metropolitních hrabství. Po zrušení rady hrabství Berkshire ke dni 1. dubna 1998 se z distriktů tohoto hrabství staly rovněž celky se statusem samostatné správní jednotky.\n\nBritský monarcha má tradičně v jednotlivých částech Spojeného království Velké Británie a Severního Irska svého osobního zástupce, označovaného jako Lord místodržitel (anglicky \"Lord-Lieutenant\"). Každý Lord místodržitel má přiděleno jedno území, označované od roku 1996 termínem \"ceremoniální hrabství\" (anglicky \"ceremonial county\"). Před správní reformou provedenou k 1. dubnu 1974 byly tyto celky do značné míry totožné s tradičními hrabstvími. Od 1. dubna 1974 pak byly tyto celky redefinovány, aby odpovídaly nově vzniklým metropolitním a nemetropolitním hrabstvím.\n\nPo správní reformě, jež byla provedena k 1. dubnu 1996, při níž došlo ke zrušení značně neoblíbených nemetropolitních hrabství Avonu, Clevelandu, Herefordu a Worcesteru a Humbersidu, byly nově vzniklé správní celky na jejich území přiřazeny zpravidla ke svým původním ceremoniálním hrabstvím z období před rokem 1974. Samostatným ceremoniálními hrabstvím se zároveň opět stal i Bristol a obnovené hrabství Rutland. Ostatní nově vzniklé správní celky zůstaly součástí stávajících ceremoniálních hrabství.\n\nProtože při této reformě vznikl značný rozdíl mezi administrativními celky na úrovni hrabství a celky používanými pro ceremoniální účely, byl zároveň zaveden nový termín \"ceremoniální hrabství\".\n\nCeremoniální hrabství jsou známá také jako geografická hrabství a bývají často používána pro lokalizaci míst v Anglii. Bývají také brána v potaz hraničními komisemi, například při stanovování volebních obvodů.\n\nPoštovní hrabství existovala až do správní reformy z roku 1996. Od té doby se již nemusejí uvádět jako součást adres. Byla většinou vymezena podle hranic hrabství vzniklých roku 1974. Velký Manchester a Velký Londýn však poštovními hrabstvími nebyly, a jejich území byla rozdělena mezi více poštovních hrabství kopírujících stav před reformou z roku 1974.\n\n\n\n"}
{"id": "100150", "url": "https://cs.wikipedia.org/wiki?curid=100150", "title": "Anglická tradiční hrabství", "text": "Anglická tradiční hrabství\n\nAnglická tradiční hrabství či historická hrabství je označení pro starobylé územní členění Anglie do 39 oblastí označovaných jako hrabství (anglicky \"county\"), a používaných několik staletí jak pro administrativní tak pro geografické účely. Jako územně správní celky byla zákonem o místní správě z roku 1888 zrušena k 1. dubnu 1889. Během historie se z nich staly celky pro zeměpisné popisy.\n\nVytváření tohoto souboru hrabství započalo již v 10. století a skončilo až v 16. století, což se týká především hrabství sousedících s Walesem.\n\nTermín „tradiční hrabství“ se vztahuje především na hrabství, která existovala jako administrativní celky v období od 16. století (po přijetí aktů o unii mezi Anglií a Walesem) do 31. března 1889, než došlo 1. dubna 1889 k vytvoření administrativních hrabství na základě zákona o místní správě z roku 1888.\n\nV Anglii existují různé skupiny a organizace, které podporují jejich znovuzavedení jako administrativních celků.\n\nHrabství Monmouthshire se dřív počítalo k Anglii, ale nyní je všeobecně akceptováno jako jedno z tradičních hrabství Walesu.\n\nHrabství nazvaná podle svých center bývala často oficiálně označovaná jako \"„County of…“\" (česky \"Hrabství…\") následovalo jméno města; Yorkshire se například označoval jako \"„County of York“\" (česky „Hrabství York“). V současnosti se v názvech hrabství pojmenovaných podle měst používá přípona \"„-shire“\". V minulosti byly frekventované tvary jako \"„Devonshire“\", \"„Dorsetshire“\" či \"„Somersetshire“\" (stále například existuje titul vévoda z Devonshiru, který by se měl správně titulovat jako Vévoda z Devonu). Kent byl původně královstvím kmene Jutů a před ním zde existovalo britské království \"Ceint\" nazvané na počest kmene Kentů, takže se tvar \"„Kentshire“\" nikdy nepoužíval. Anomálii pak představuje název Hrabství Durham (anglicky \"County of Durham\"). Očekávaný tvar by měl znít „Durhamshire“, ovšem tento tvar se nikdy neužíval. Vysvětlení lze nalézt v historii tohoto hrabství, které bývalo palatinátem, jemuž vládl durhamský biskup.\n\nObvyklé je také zkracování názvů mnoha hrabství. Ve většině případů představují tyto zkratky jednoduchou zkomoleninu názvu, obvykle se „s“ na konci. Takovou zkratkou je například \"„Berks.“\" pro Berkshire, či \"„Bucks.“\" pro Buckinghamshire. Některé zkratky však tak jasné nejsou. Například Shropshire se zkracuje jako \"„Salop“\", Oxfordshire jako \"„Oxon“\", Hampshire jako \"„Hants“\", a Northamptonshire jako \"„Northants“\".\n\n Systém tradičních hrabství vznikal stovky let, jednotlivá hrabství mají rozdílné stáří i původ. Z důvodu rozdílného původu jsou mezi hrabstvími značné rozdíly v rozloze.\n\nV jižní Anglii byla hrabství původně územně správními celky Království Wessexu, řada z nich pak představuje Wessexem anektovaná původně nezávislá království či jiná kmenová území. Kent původně tvořil Království Kent, zatímco Essex, Sussex a Middlesex navazují na existenci Království Essexu (království Východních Sasů), Království Sussexu (království Jižních Sasů) a Středních Sasů. Norfolk a Suffolk byly správními celky reprezentujícími \"Severní\" a \"Jižní lid\" království Východní Anglie. Pouze jediné hrabství na jižním pobřeží Anglie má název končící příponou \"„-shire“\". Hampshire je pojmenován podle města „Hampton“, známého dnes jako Southampton.\n\nKdyž Wessex v 9. až 10. století dobyl Mercii, rozdělil její území do řady hrabství, jejichž názvy obsahovaly název správního centra a příponu \"„-shire“\". Jako příklad uvádíme Northamptonshire a Warwickshire. V řadě případů pak docházelo ke zkracování názvů (například hrabství Cheshire se původně nazývalo \"„Chestershire“\"). Rutland byl zpočátku jakousi anomálií, označovanou jako \"„soke“\", přičemž byl závislý na Nottinghamshiru. Později se z něj stalo nejmenší anglické hrabství.\n\nLincolnshire zase nahradilo Království Lindsey, přičemž byl Stamford jediným městem v někdejším Danelawu, které se nestalo centrem hrabství.\n\nKe stanovení hranice s Walesem došlo teprve roku 1535 na základě Prvního aktu o unii mezi Anglií a Walesem a od té doby se pak již nezměnila. Podle Knihy posledního soudu patřila k anglickým hraničním hrabstvím také některá území, která se později stala částí Walesu; například Monmouth se zde objevuje jako součást hrabství Herefordshire, jehož součástí v té době bylo podle knihy také starobylé město Ludlow, patřící nyní k hrabství Shropshire.\n\nVětšina Northumbrie se také členila na hrabství. Nejznámější z těchto hrabství byly Hallamshire a Cravenshire, která však později zanikla. Normani však tyto celky nepoužívali, a proto se mezi tradiční hrabství nepočítají. Po ovládnutí Anglie Normany roku 1066 a „Zpustošení severu“ byla většina severní Anglie vylidněná; při vytvoření tzv. Knihy posledního soudu (anglicky \"Domesday Book\") roku 1086, existovala na severu Anglie pouze hrabství Cheshire a Yorkshire. O severovýchodu, kde později vznikla hrabství Durham a Northumberland, se však již toto dílo nezmiňuje.\n\nCumberland, Westmorland, Lancashire, Hrabství Durham a Northumberland vznikla ve 12. století. Vznik hrabství Lancashire lze datovat do roku 1182. Část domény durhamského biskupa, Hexhamshire, se oddělila a až do roku 1572 byla považována za samostatné hrabství.\n\nNejvětší hrabství Yorkshire nahradilo vikinské Království York, a v době vydání tzv. Knihy posledního soudu roku 1086 zahrnovalo také severní Lancashire, Cumberland a Westmorland. Lincolnshire zase nahradilo Království Lindsey, přičemž byl Stamford jediným městem v někdejším Danelawu, které se nestalo centrem hrabství. Rutland byl zpočátku jakousi anomálií, označovanou jako \"„soke“\", přičemž byl závislý na Nottinghamshiru. Později se z něj stalo nejmenší anglické hrabství.\n\nV pozdním středověku byla podle hrabství organizována celá řada orgánů a hrabství plnila řadu funkcí. V Alžbětinské době byly dle hrabství organizovány milice. \n\nKaždé hrabství vysílalo do Dolní sněmovny dva rytíře hrabství (nepočítaje v to zástupce měst patřících k hrabství). Yorkshire získal dva zástupce roku 1821, když byl zruášen volební okrsek Grampound. Velký reformní zákon z roku 1832 přerozdělil křesla ve sněmovně podle hrabství, řada z nich však byla rovněž rozdělena na další volební okrsky.\n\nV 80. letech 19. století bylo navrhováno, že by bylo efektivnější, pokud by dle hrabství bylo organizováno podstatně více úřadů.\n\nNěkterá tradiční hrabství se členila na velké územně správní celky. Nejdůležitější z nich byly tři yorkshirské ridingy: Severní, Východní a Západní. Protože je Yorkshire značně velký, získaly jeho ridingy vedle svojí původní role administrativních celků, také roli geografických celků. Druhé největší hrabství Lincolnshire, se také členilo na tři \"části\", jimiž byly Lindsey, Holland a Kesteven. Podobně se i Kent členil na Východní a Západní Kent, a Sussex se již od 12. století člení na Východní a Západní Sussex.\n\nV rámci některých hrabství existovaly i různá území se specifickou správou, která byla spravována de facto nezávisle na těchto hrabstvích. Takovými celky byl Isle of Ely formálně patřící ke Cambridgeshiru, a Soke of Peterborough formálně patřící k Northamptonshiru. Tyto celky měly i vlastní Čtvrtletní shromáždění (anglicky \"Courts of Quarter Sessions\"), později se z nich stala samostatná administrativní hrabství, spravovaná radou hrabství.\n\nVětšina anglických hrabství se členila na menší územně správní celky označované jako setniny (anglicky \"hundred\"; v Yorkshiru \"(zde však v rámci ridingů)\", Lincolnshiru, Leicestershiru, Nottinghamshiru, Derbyshiru a Rutlandu se pro ně používal původem staroseverský termín \"Wapentake\"); Durham, Cumberland a Westmorland se zase členily na wardy. Kent a Sussex měly celky označované jako lathe (v Kentu) a rape (v Sussexu), které zde představovaly mezistupeň mezi setninami a jejich nejvyššími územně správními celky. Setniny se dále členily na tithingy, a farnosti, přičemž farnosti existují dodnes.\n\n\n"}
{"id": "100151", "url": "https://cs.wikipedia.org/wiki?curid=100151", "title": "Henrik Larsson", "text": "Henrik Larsson\n\nHenrik Larsson (* 20. září 1971, Helsingborg, Švédsko) je bývalý švédský fotbalový útočník kapverdského původu, který naposledy profesionálně hrál za tým Manchester United. Po skončení hráčské kariéry se stal fotbalovým trenérem.\n\nSvou profesionální kariéru odstartoval v Högaborgu, ve svých sedmnácti letech. V tak mladém věku dokazoval, že je šikovným střelcem, za čtyři sezony strávené v tomto malém klubu dokázal nastřílet úctyhodných 23 branek. Logicky se po něm začaly poohlížet větší švédské kluby, volba nakonec padla na Helsingborgs IF. Jako hráč vyrostl pro evropský fotbal. Měl bilanci takřka jedné vstřelené branky na zápas, začal koketovat s reprezentací a zájem o jeho služby projevil holandský Feyenoord. V roce 1993 se zájem proměnil v konkrétní nabídku a Helsingborg neměl důvod lukrativní nabídku 295 tisíc liber nepřijmout. Nutno dodat, že byl takřka domluven s švýcarským klubem Grasshoppers Curych.\n\nTímto přestupem odstartoval Larsson novou etapu své fotbalové kariéry. Opustil břehy svého domova a vydal se hledat štěstí v Evropě, s jedním cílem - nastřílet za každý klub, jehož dres bude oblékat, co nejvíce branek. V dresu Feyenoordu zatím neukázal svou skutečnou sílu, za čtyři strávené sezony v Nizozemsku střelecky nijak zvlášť neohromil, ale také nezklamal. Po následných komplikacích se smlouvou ve Feyenoordu si ho v roce 1997 vyhlédl tehdejší manažer Celticu Wim Jansen. Skotský velkoklub za Larssona zaplatil 650 tisíc liber.\n\nZačátky Henrika v novém působišti nebyly nijak valné, ve svém prvním zápase za Celtic v evropských pohárech si vstřelil vlastní branku. Ani debut v lize se mu příliš nepovedl. Nicméně, navzdory slabému začátku nakonec Celtic Glasgow získal double, tzn. ligový titul a Skotský pohár. Larsson se s přibývajícím časem ve Skotsku zabydlel a tím i rozstřílel. Rychle si ho oblíbili fanoušci, což mu samozřejmě přidalo na pohodě. Larsson si však musel projít také těžkou krizí. Po dvou sezonách, které odehrál prakticky kompletně, přišlo v utkání poháru UEFA proti Lyonu těžké zranění. Odnesla to noha, kterou si zlomil na dvou místech. Následky byly katastrofální, více než rok byl na marodce.\n\nAle po tomto těžkém zranění jako by se do sezóny 2000/01 vrátil ještě silnější Larsson. Celtic už vedl nový trenér Martin O'Neill. Nový kouč dal Larssonovi důvěru a ten se mu odvděčil královsky. Jeho góly výraznou měrou pomohly klubu k nadvládě ve Skotsku. V roce 2001 mu jeho branky dopomohly k prestižnímu ocenění Zlatá kopačka. A fanoušci si ho poprávu zvolili nejlepším cizincem v dějinách klubu. V roce 2003 dvěma góly živil naději Celticu na zisk poháru UEFA, nakonec se radovalo po výsledku 3:2 FC Porto.\n\nPo sedmi sezónách strávených ve Skotsku se rozhodl Larsson zkusit fotbal v jiné zemi, kde je liga na vyšší úrovni. Loučil se opět jako král, svými dvěma brankami rozhodl o vítězství nad Dunfermline Athletic a radoval se ze skotského poháru.\n\nKdyž v lednu 2006 ohlásil svůj definitivní odchod z Katalánska, jeho spoluhráč Ronaldinho o něm prohlásil: \"S Henrikem, který nás tuto sezonu opouští, ztratit klub skvělého střelce, to bezesporu. Ale také ztrácím výborného přítele. Henrik byl můj idol a když teď můžu hrát po jeho boku, je to fantastické.\" A není lepší se s Barcou rozloučit jinak, než ve finále Ligy Mistrů. A to se ještě nevědělo, jak stylově dá klubu, kde si ho za dvě krátké sezony všichni zamilovali, sbohem. Ve finálovém utkání Barcelony s Arsenalem bylo dlouho ve vedení anglické mužstvo a zdálo se, že Barcelona neprožije šťastný večer. Vše se zlomilo až příchodem švédského ostrostřelce, ten dvěma geniálními přihrávkami rozhodl o výsledku a náramně si svůj odchod ze Španělska okořenil. \"Lidé vždy mluví o Ronaldinhovi, Eto'ovi nebo Giulym, ale já jsem si jich nevšiml, dnes jsem si všiml Henrika Larssona. Přišel do hry a z našeho pohledu nám usmrtil všechny naděje. Dnes to byl večer jednoho hráče – Henrika Larssona,\" vysekl poklonu smutný finalista v barvách Gunners Thierry Henry.\n\nLarsson byl napevno rozhodnut, že kariéru dohraje tam, kde ji odstartoval – v Helsingborgu. Ve švédském týmu odehrál několik zápasů a těšil se na krátkou pauzu mezi lednem a březnem. Plány mu však \"zhatil\" manažer Manchesteru United Sir Alex Ferguson. Ten měl problémy s útočníky a hledal osvědčeného kanonýra, jako jasná volba se mu vykrystalizoval Evropou prostřílený Larsson. Ten prý neváhal ani minutu a nabídku přijal. Mezi lednem a březnem tak za Manchester odehrál sedm ligových utkání, dal jednu branku proti Watfordu a navrch rozhodl utkání FA Cupu proti Aston Ville hned při svém debutu. Byly náznaky, že Larsson v Manchesteru dohraje sezonu, to sám hráč vyvrátil 20. února. „Byl pro nás fantastickou posilou. Udělali jsme všechno pro to, abychom ho zde udrželi déle, ale rozhodl se jinak a my všichni to budeme respektovat,“ řekl samotný Ferguson.\n\nNemalou část své kariéry prožil na poli reprezentačním. Za barvy Švédska odehrál 93 utkání v nichž se radoval přesně 36krát ze vstřelené branky. Upoutal už na mistrovství světa v roce 1994 vzhledem, ale hlavně fotbalovým uměním. Navrch se na turnaji v USA dokázal třikrát střelecky prosadit. Švédové skončili nakonec třetí. Larsson se mimo jiné účastnil světových šampionátů v roce 2002 a 2006, ale úspěch z roku 1994 už nepřekonal.\n\nPo mistrovství světa 2002 v Koreji a Japonsku Herik Larsson doslova šokoval švédské fanoušky prohlášením, že v reprezentaci končí. Své rozhodnutí ale změnil před evropským šampionátem 2004 v Portugalsku. Švédskou reprezentaci opět táhl k úspěchu, vstřelil tři branky. Jednu z nich dal 22. června 2004 v posledním zápase základní skupiny C proti Dánsku (oba týmy potřebovaly na zajištění postupu ze skupiny minimálně remízu 2:2 nebo vyšší (3:3, 4:4 atd.), která by vyřadila ze hry Itálii), zápas skončil očekávaným výsledkem 2:2. Dobře poskládané švédské mužstvo zastavili až Nizozemci ve čtvrtfinále na penalty.\n\nLarsson se s reprezentací \"definitivně\" rozloučil 17. července 2006 po mistrovství světa v Německu. „Je čas skončit. Teď je ta pravá chvíle. Kapitola s reprezentací je uzavřena,“ vysvětlil. Trenér Lars Lagerbäck jej znovu přemluvil k návratu před Mistrovstvím Evropy 2008, na kterém se připojil ke švédské výpravě.\n\nFeyenoord\n\nCeltic\n\nFC Barcelona\n\nHelsingborg\n\nManchester United\n\n\nHenrikův otec pochází z Kapverdských ostrovů. Jeho matka je Švédka. V roce 1996 se oženil s dětskou láskou Magdalenou a spolu mají dvě děti, Jordana a Janice.\n\n"}
{"id": "100152", "url": "https://cs.wikipedia.org/wiki?curid=100152", "title": "Mikaël", "text": "Mikaël\n\nPojem Mikaël má vícero významů.\n\n"}
{"id": "100154", "url": "https://cs.wikipedia.org/wiki?curid=100154", "title": "Mikaël (film)", "text": "Mikaël (film)\n\nMikaël je německé němé filmové drama známého dánského režiséra Carla Theodora Dreyera z roku 1924, natočeného podle stejnojmenného románu dánského spisovatele Hermana Banga.\n\nMikaël je mladý muž, jenž je svým mistrem Claudem Zoretem považován za netalentovaného. Mistr je nicméně přitahován krásou mladého muže a tak Mikäela využívá jako model pro své obrazy.\n\nKdyž je Zoret jednoho dne žádán princeznou Zamikov, aby namaloval její portrét, jednoduše se mu nedaří zpracovat princeznin pohled. Tehdy se štětce chopí údajně netalentovaný Mikaël a několika tahy stvoří oči, jež udělají z obrazu mistrovské dílo.\n\nMezi mladým mužem a princeznou Zamikov vznikne láska, kvůli které je starý mistr zanechán sám sobě. Jako opuštěný a zlomený muž namaluje mistr své poslední dílo, které je i vzpomínkou na jeho vztah k Mikaëlovi. Mikaël se však nedostaví ani k smrtelnému loži mistra a ten umírá, řka, že může klidně umřít, protože jeho oči viděly pravou lásku.\n\n\n"}
{"id": "100155", "url": "https://cs.wikipedia.org/wiki?curid=100155", "title": "Abdus Salam", "text": "Abdus Salam\n\nAbdus Salam (29. ledna 1926, Jhang, Britská Indie – 21. listopadu 1996, Oxford, Anglie, Velká Británie) byl pákistánský fyzik, nositel Nobelovy ceny.\n\nAbdus Salam se narodil v městečku Jhang v provincii Paňdžáb (tehdy v Britské Indii, dnes Pákistán) v chudém zemědělském okrese, ve vzdělané a zbožné rodině. Po dokončení základního vzdělání získal stipendium na univerzitě v Paňdžábu. V roce 1946 se oženil a bylo mu uděleno britské stipendium v Cambridge, kde začala jeho specializace na fyziku. Zde v roce 1950 obdržel Smithovu cenu za nejvýznamnější příspěvek k fyzice.\n\nPo návratu do Pákistánu v roce 1951 vyučoval matematiku na vysoké škole v Láhauru. V rodné zemi byl Abdus Salam jednu dobu terčem urážek a zastrašování. Doktor Salam patřil k sektě Ahmadíja – výjimečně tolerantní muslimské sektě, která je „pravověrnými“ muslimy považována za kacířskou. Ahmadíja totiž již od svého vzniku odmítala ozbrojený džihád proti Západu.\nV roce 1954 odjel zpět do Cambridge, aby se mohl věnovat výzkumu teoretické fyziky. Přestože rodnou zemi opustil, tak v Pákistánu zůstal i nadále vlivným vědcem a odborníkem. Byl například poradcem čtyř prezidentů, a to v letech 1961–1974, nebo členem komise pro atomovou energii. Založil v italském Terstu slavný ICTP (Mezinárodní centrum teoretické fyziky) pro nadané mladé vědce z rozvojových zemí; heslem centra se stal Salamův výrok: „Vědecké myšlení je společným dědictvím lidstva.“\n\nNejvětšího ocenění se mu dostalo v roce 1979, kdy pracoval na „teorii sjednocení elektromagnetické a slabé interakce“ (Teorie velkého sjednocení,anglicky Grand Unification Theory). Spolu s Glashowem a Weinbergem předpověděli existenci „intermediálních částic elektroslabé interakce“, včetně jejich vlastností. Za což obdrželi všichni tři Nobelovu cenu. Jimi předpovězené částice byly objeveny a jejich existence potvrzena v roce 1984 vědci Rubbiou a Meerem.\n\nAbdus Salam se stal prvním pákistánským a zároveň islámským držitelem tak významného vědeckého ocenění jako je Nobelova cena za fyziku. Při předávání ceny byl ke své velké radosti osloven rodným jazykem, jazykem urdu.\n\nPo více než čtyřicet roků byl plodným výzkumníkem v rámci teoretické základní jaderné fyziky. Byl aktivním a vlivným členem mnoha vědeckých mezinárodních institucí; ve výboru Spojených národů se snažil pozdvihnout vědu a technologii v rozvojových zemích. Obdržel cenu za přínos míru a mezinárodní vědecké spolupráci a další tři desítky ocenění za příspěvek fyzice.\n\nAbdus Salam zemřel 21. listopadu 1996 a 24. listopadu bylo jeho tělo převezeno do Pákistánu, kde se mu dostalo přijetí hodného člověka jeho velikosti a významu, za účasti místních i světových médií. Pohřben byl po boku svých rodičů ve městě Rabwah.\n\n\n"}
{"id": "100157", "url": "https://cs.wikipedia.org/wiki?curid=100157", "title": "Troll (severská mytologie)", "text": "Troll (severská mytologie)\n\nTroll je bytost severské mytologie, která ztělesňuje přírodní síly nebo magii. Tato bytost je charakterizována hlavně svým odporem vůči lidem a bohům a do jisté míry se podobá německým jötnar, obrům severské mytologie.\n\nPočínaje středověkem se troll objevuje jako nadpřirozené stvoření ve skandinávských legendách a náboženských představách. Troll je k člověku jen zřídka přátelský, spíše představuje ohrožení a zůstává spojen s nebezpečným přírodním prostředím, jako jsou moře, hory a lesy.\n\nPod vlivem křesťanství se představa trolla posunuje (a zmenšuje) a má blíže k ďáblovi nebo čertovi. Víra v existenci trollů přetrvávala ve skandinávském folklóru až do devatenáctého století. Představa trolla se někdy mísila s jinými nadpřirozenými tvory, jako jsou trpaslíci nebo elfové.\n\nV současné populární kultuře je troll obvykle zobrazován jako tvor, který je nadaný velkou silou a přitom je nerozumný nebo zlomyslný.\n"}
{"id": "100171", "url": "https://cs.wikipedia.org/wiki?curid=100171", "title": "Provincie Řím", "text": "Provincie Řím\n\nProvincie Řím (\"Provincia di Roma\") je bývalý italský správní celek druhé úrovně v regionu Lazio. K 31. prosinci 2014 byla provincie nahrazena správním celkem Metropolitní a hlavní město Řím.\n\nSvou rozlohou přes 5000 km zaujímala téměř třetinu území Lazia. Sousedila na severu s provinciemi Viterbo a Rieti, na východě s provinciemi L'Aquila a Frosinone, na jihu s provincií a Latina a na západě její někdejší břehy omývá Tyrhénské moře. \n\nNa území bývalé provincie Řím se nachází svrchovaný stát Vatikán.\n\n"}
{"id": "100175", "url": "https://cs.wikipedia.org/wiki?curid=100175", "title": "Micubiši A6M", "text": "Micubiši A6M\n\nMicubiši A6M (známý pod neoficiálním označením Zero – anglicky „nula“) byl palubní stíhací letoun japonského císařského námořního letectva, který během druhé světové války sloužil v japonském císařském námořnictvu a po válce i v Číně.\n\nV japonském námořnictvu byl letoun označován jako palubní stíhací letoun typ 0 (: 零式艦上戦闘機, \"Rei-šiki kandžó sentóki\") nebo zkratkou Reisen (零戦). Mezi spojenci znám jako Zero (i přesto, že oficiální kódové jméno bylo Zeke a pro pozdější verzi A6M3 Hap a Hamp).\n\nJeho vývoj začal v roce 1937 jako náhrada za typ A5M s maximální rychlostí převyšující 500 km/h, lepší výzbrojí, obratností a stoupavostí. Vznikl tak palubní stíhač, který se vyrovnal stíhačkám startujícím z pozemních letišť.\n\nJeho vývoj začal v roce 1937, když \"Kaigun kókú honbu\" (海軍航空本部 ~ Letecký úřad císařského námořnictva) vydal požadavky na nový palubní stíhací letoun, který by nahradil tou dobou do výzbroje přijímaný A5M. Požadována byla obratnost stejná, jako u A5M, ale výzbroj posílená o dva 20mm kanóny, maximální rychlost 270 uzlů (500,04 km/h) ve výšce 4000 metrů, přistávací rychlost méně než 58 uzlů (107,42 km/h) a start na nejvýše 70 metrech dráhy. Osloveny byly firmy Micubiši a Nakadžima, ale Nakadžima pro náročnost požadavků z tendru odstoupila. Na A6M létal i nejúspěšnější japonský pilot Saburo Sakai se 64 sestřely.\n\nU Micubiši se úkolu ujal tým konstruktéra Džiró Horikošiho, který navrhl lehký dolnoplošník s dvouhvězdicovým čtrnáctiválcovým motorem Micubiši MK2 Zuisei 12 o výkonu 870 koní (639,88 kW) pohánějícím dvoulistou vrtuli, zatahovacím podvozkem (poprvé u stíhačky císařského námořnictva) a zakrytou kabinou pilota. Vznikl tak první palubní stíhač, který se vyrovnal stíhačkám startujícím z pozemních základen.\n\nPrototyp byl dokončen v březnu 1939 v Nagoji a následně podroben testům na námořní letecké základně Kagamigahara, kde 1. dubna 1939 proběhl jeho první let, který provedl Katsuzo Shimo. Později byla dvoulistá vrtule nahrazena třílistou kovovou stavitelnou vrtulí. V září byl stroj přijat k testování jako A6M1. 18. října roku 1939 se do zkušebního programu zapojil také druhý, plně vyzbrojený prototyp. V prosinci 1939 začaly testy u \"Jokosuka kókútai\" (横須賀航空隊 ~ Jokosucká letecká skupina/pluk). Druhý prototyp A6M1 během zkušebního letu dne 11. března 1940 havaroval při střemhlavém letu.\nZástavbou výkonnějšího motoru Nakadžima Sakae 12 o vzletovém výkonu 582 kW vznikl třetí prototyp, který poprvé vzlétl 18. ledna 1940. Námořnictvo objednalo výrobu dalších šestnácti předsériových strojů a posléze i 37 kusů sériové verze A6M2. Reiseny byly vyzbrojeny dvojicí 20mm kanónů vz. 99 v křídle a dvojicí synchronizovaných kulometů vz. 97 ráže 7,7 mm uloženou v trupu před kabinou. V červnu bylo 15 strojů nasazeno v Číně v rámci \"12. kókútai\", kde nad Čunkingem sestřelily všechny čínské obranné stíhačky.\nZároveň probíhaly palubní testy na letadlové lodi \"Kaga\", po jejichž ukončení byl typ 31. července 1940 oficiálně přijat do výzbroje císařského námořního letectva jako A6M2 model 11.\nOd 22. vyrobeného A6M2 byl do křídla instalován zesílený nosník.\n\nLetouny vybavené ručně sklopným koncovým obloukem křídla byly označovány jako A6M2 model 21. Tato úprava byla prováděna při sériové výrobě na všech A6M2 počínaje 65. strojem. Od 127. letounu byla křidélka vybavena stavitelnými trimry. V listopadu 1941 byla zahájena výroba A6M2 rovněž v závodech Nakadžima v Koizumi, prefektura Gumma.\n\nCelkové produkce cca 35 kusů dosáhla varianta Micubiši A6M2a model 21A. Tyto letouny byly identické po konstrukční stránce s typem A6M2 model 21 s tou výjimkou, že byly vyzbrojeny křídelními kanóny Typ 99 model 2 Mk.3 ráže 20 mm s bubnovým zásobníkem a s delší hlavní, která vyčnívala před náběžnou hranu křídla.\n\nV roce 1942 se k útvarům poprvé dostala verze A6M3 model 32 s výkonnějším motorem Nakadžima NK1F Sakae 21, vybaveného dvourychlostním kompresorem, který dosahoval vzletového výkonu o 843 kW. Menší dolet byl důsledek zmenšené trupové palivové nádrže z 98 na 60 l, která musela uvolnit místo vzad posunuté požární přepážce. Nový stroj postrádal sklopný koncový oblouk, který konstruktéři nahradili rovným zakončením, zkracujícím rozpětí na 11 m. Celková výroba dosáhla počtu 543 kusů.\n\nDalší sériovou variantou se stal typ A6M3 model 22, který měl opět křídlo s okrouhlým sklápěcím koncem a navíc 45 l palivovou nádrž v každé polovině křídla. Utěsněné komory v křídle měly dopomoci k delšímu setrvání stroje na hladině v případě nouzového přistání. Nejméně tři stroje byly pokusně vybaveny kanóny ráže 30 mm v křídlech a byly zkoušeny v bojích proti spojeneckým bombardérům v oblasti Rabaulu.\n\nLetouny s označením A6M3a model 22A nesly kanóny 99 model 2 ráže 20 mm s delší hlavní s mírně rozšířeným ústím. A6M2 i A6M3 mohly nést pod každou polovinou křídla po jedné pumě s hmotností do 60 kg.\n\nOznačení A6M4 náleželo dvěma pokusným strojům A6M2, které měly instalovanou pohonnou jednotku Sakae s turbokompresorem. Konstrukcí i praktickými zkouškami se zabýval arzenál v Jokosuce. Pro nedostatek speciálních slitin, nutných pro výrobu a funkci turbokompresorů, byl projekt zrušen.\n\nU modifikace A6M5 model 52 došlo k zesílení potahu křídla, které opět postrádalo sklápěcí mechanismus a došlo také ke zvětšení plochy křidélek. Spaliny z dvouhvězdicového čtrnáctiválce Sakae 21 byly vyvedeny jednotlivými ejektory, které při letu vykazovaly přídavný tah.\n\nSubvarianta A6M5a model 52A obdržela pro dosahování vyšší střemhlavé rychlosti ještě silnější potahový plech křídla. V něm byly instalovány 20mm kanóny typ 99 model 2 Mark 4 se střelivem v pásech, což umožnilo jeho zvýšení zásoby z 99 kusů na 125 kusů nábojů. Výroba byla zahájena od března roku 1944.\n\nU strojů Micubiši A6M5b model 52b se poprvé objevila ochrana nádrží automatickým hasicím zařízením s CO² a 50 mm pancéřové čelní sklo kabiny pilota. Palebnou sílu umocnila záměna jednoho trupového kulometu ráže 7,7 mm za 13,2mm kulomet typu 3. Výroba typu započala v dubnu roku 1944.\n\nU 93 exemplářů A6M5c model 52C byla zlepšena pasívní ochrana pilota přidáním pancéřové desky za jeho sedačku, kam byla pro zvýšení doletu instalována rovněž 70 l samosvorná nádrž pro zvýšení doletu. Výzbroj byla zesílena zabudováním 13,2 mm kulometů typu 3 vně každého kanónu v křídle. V trupu pak zůstal pouze jeden 13,2 mm kulomet. U „Zera“ se také poprvé objevily speciální malé závěsy na spodní straně křídel pro raketové střely typu vzduch-vzduch. V okolí uložení zbraní byl opět zesílen potah křídel.\n\nAž na konci roku 1944 se objevila verze A6M6c model 53C se silnějším motorem Sakae model 31A opatřený zařízením pro vstřikování vody a methanolu pro krátkodobé zvýšení výkonu. Sériové letouny již byly vybaveny samosvornými nádržemi v křídlech. Vzniklo však pouze několik kusů, protože továrna Nakadžima, kde se motory montovaly, byla z velké části zničena.\n\nDalší verzí byla A6M7 model 63 se zpevněnou ocasní částí, šlo o stíhačky přestavěné na střemhlavé bombardéry, ale i před touto verzí vznikly stovky letounů určené pro útoky kamikaze. Na místě přídavné nádrže pod trupem byl montován pumový závěsník, kam mohla být umístěna puma o hmotnosti 250, nebo 500 kg. Pod křídlem pak mohly být zavěšeny dvě přídavné palivové nádrže po 150 l. Dodávky A6M7 začaly v květnu 1945.\n\nVývojovou řadu Reisenů završil typ A6M8c model 54C, poháněný větším a silnějším motorem Micubiši MK8K Kinsei 62 se vzletovým výkonem 1163 kW, uloženým v zesíleném motorovém loži v upravené přední části trupu pod krytem pozměněného tvaru. Výzbroj byla nyní pouze v křídle a skládala se z dvojice 20mm kanónů a dvou kulometů ráže 13 mm. K sériové výrobě již nedošlo, postaveny byly jen dva prototypy.\nNástupce Zera měl být Micubiši A7M \"Reppú\", ale problémy s jeho vývojem způsobily, že Zero zůstalo hlavním stíhacím typem japonského námořního letectva až do konce války.\n\nPrvní exemplář z 508 kusové série dvoumístné verze A6M2-K model 11 byl dohotoven v listopadu 1943. Původní drak byl upraven pouze instalací dvoumístné kabiny se zdvojeným řízením a umístěním dvou malých horizontálních plošek na bocích zadní části trupu, které napomáhaly při vybírání vývrtky. Snaha o úsporu hmotnosti vedla k demontáži křídelních kanónů, odstraněny byly rovněž kryty podvozkových kol. Produkce byla zahájena na konci roku 1943, licenční stavba od roku 1944 probíhala také u firmy Hitachi Kokuki K.K.\n\nDalší dvoumístnou verzí bylo celkem sedm prototypů A6M5-K model 22 s rozdílným motorovým krytem a křídlem. První prototyp byl dohotoven v březnu roku 1945.\n\nPod neoficiálním označením A6M5d-S bylo modifikováno několik kusů A6M5 na noční stíhací verzi, která měla umístěn další 20mm kanón v trupu za kabinou, jehož hlaveň vyčnívala na levé straně trupu šikmo vzhůru-tzv. Schräge Musik. Tyto stroje napadaly svazy letounů Boeing B-29 Superfortress v jednotkách protivzdušné obrany japonských ostrovů.\n\nZ typu A6M2 model 11 vycházel také plovákový letoun Nakadžima A6M2-N model 21 „Rufe“.\n\nO nové japonské stíhačce byly USA informovány velitelem americké dobrovolnické skupiny Létající Tygři v Číně Clairem Chennaultem. Poprvé mohli Spojenci prozkoumat vrak nové zbraně nepřítele poté, co bylo 20. května 1941 při útoku na letiště Tchajping-su a Šuanglin poblíž Čcheng-tu sestřeleno protiletadlovou palbou jedno A6M od \"12. kókútai\". Jednalo se vůbec o první \"Zero\" ztracené v akci. Na základě nálezu byla odhadnuta výkonnostní tabulka pro nový stroj, která byla až pozoruhodně přesná. Hlášení se ale ztratilo v Singapuru mezi ostatními zpravodajskými informacemi. O to bylo překvapení nad Pearl Harborem, v Malajsii a na Filipínách větší.\n\nVůbec první téměř nepoškozené Zero se dostalo do rukou Číňanů ještě před Pearl Harborem, když 26. listopadu 1941 nouzově přistála dvě A6M2 od \"Tainan kókútai\" na pláži poloostrova Lejčou v jižní Číně. Zero V-174, které pilotoval \"nitó hikó heisó\" (二等飛行兵曹 ~ desátník) Taka-aki Šimohigaši, bylo při přistání poškozeno a tak ho Číňané pouze ukryli. Zero V-172 výrobního čísla 3372, které pilotoval \"ittó hikó heisó\" (一等飛行兵曹 ~ četař) Šimezoh Inoue, bylo ale pouze lehce poškozeno a Číňané ho nejprve ukryli, rozebrali a posléze převezli do neokupované části Číny. Později bylo Zero 3372 převezeno do Států. Toto bylo opravdu první Zero, které se dostalo do rukou Spojenců v relativně nepoškozeném stavu, ale vzhledem ke komplikované a zdlouhavé přepravě z Číny jeho testy začaly až po „Akutanském Zeru“ DI-108 v. č. 4593.\n\nV červnu 1942 spojenci získali téměř nepoškozený vzorek letounu DI-108 (výrobní číslo 4593) z letadlové lodě \"Rjúdžó\", který nouzově přistál na ostrově Akutan poblíž Dutch Harboru během japonského útoku na Aleuty. Následné zkoušky ve Státech (první let se uskutečnil 20. září 1942) ukázaly jeho nedostatky.\n\nNa začátku války Zero překonal kterýkoli spojenecký letoun na pacifickém bojišti. V bitvě u Midway Američané nasadili proti Zerům ve verzi A6M2 své \"Wildcaty\" ve verzi F4F-4. Proti nim měla Zera stále ještě výhodu lepší obratnosti a stoupavosti, ale těžší \"Wildcat\" byl rychlejší ve střemhlavém letu, měl samosvorné nádrže a pancéřovanou kabinu. Koncem roku 1942 se na bojišti objevila nová verze: A6M3 s „useknutými“ koncovými oblouky. Nové, silnější a lépe pancéřované letouny, jako například Corsairy a Hellcaty ale postupně získaly převahu.\n\n\n\n\n\n\n"}
{"id": "100179", "url": "https://cs.wikipedia.org/wiki?curid=100179", "title": "Carl Theodor Dreyer", "text": "Carl Theodor Dreyer\n\nCarl Theodor Dreyer (3. února 1889 Kodaň – 20. března 1968) byl dánský filmový režisér, jenž je považován za jednoho z největších filmařů všech dob. Ačkoliv tvořil od desátých až do šedesátých let dvacátého století, jeho úzkostlivost, pánovité způsoby, výstřední metody práce a tvrdohlavé zaujetí vlastním uměním zapříčinily, že jeho děl až tolik nevzniklo. V každém případě je však řada jeho filmů počítána k těm nejvýznamnějším ze světového filmového dědictví.\n\nDreyer se narodil v Kodani jako nemanželské dítě a již brzy osiřel. Jeho adoptivní rodiče byli přísní luteráni a jejich výchova ovlivnila témata mnoha pozdějších Dreyerových filmů.\n\nJako mladý muž se Dreyer živil novinářskou prací. K filmu se dostal přes titulky němých filmů a později filmové scénáře roku 1912. Pracoval pro produkční společnost Nordisk, kde natočil svoji prvotinu Præsidenten. Další Dreyerův snímek - Praestaenkan - vznikl ve Švédsku a poté natočil Dreyer podle vzoru Griffithovy Intolerance epizodický snímek Blade af Satans Bog.\n\nNa začátku dvacátých let odešel Dreyer do Německa, kde pracoval pro společnost UFA a natočil například výborný snímek Mikaël. Poté odešel do Francie.\n\nZde roku 1928 vytvořil svůj první klasický snímek - Utrpení Panny orleánské. Dreyer vycházel z autentických soudních zápisů a natočil výjimečně emotivní dílo, jež bylo stejnou měrou ovlivněno realismem a expresionismem. Pomocí financí barona Nicolase de Gunzburga mohl pak vytvořit svůj další proslavený film - Vampyr - Der Traum des Allan Grey, surreálnou podívanou strachu. Logika v tomto příběhu muže chránícího dvě sestry před upírem ustoupila stylu a atmosféře, z čehož vznikly nezapomenutelné scény, jako ta, kdy hrdina (hraný Nicolasem de Guznburgem pod jeho filmovým pseudonymem Julian West) sní o vlastním pohřbu, nebo scéna, v níž vystupuje krvežíznivá hrdinova sestra nakažená upírem. Film byl původně natáčen jako němý snímek, později k němu byly přidány nadabované dialogy.\n\nOba filmy byly komerčně nepříliš úspěšné a Dreyer natočil vyjma jednoho dokumentu další snímek až roku 1943. Tehdy, když bylo Dánsko ovládáno nacistickým Německem vznikl Den hněvu, snímek o vlivu čarodějnických procesů na jejich účastníky. Tímto snímkem Dreyer ustanovil svůj budoucí styl mluvených snímků, charakterizovaný černobílou kamerou a velmi dlouhými záběry.\n\nRoku 1955 pak vzniklo Slovo (\"Ordet\") podle stejnojmenné hry Kaje Munka. Snímek kombinuje příběh lásky na způsob Romea a Julie s náročnou zkouškou víry.\n\nPosledním Dreyerovým filmem byla Gertrud podle hry Hjalmara Söderbergaz roku 1964. Tento snímek o ženě, která přes všechny své neúspěchy ničeho nelituje, bývá označován za méně významný, ale každopádně tvoří důležitou část Dreyerovy tvorby.\n\nDreyerův největší, nikdy nedokončený projekt byl plánovaný snímek o Ježíši Kristovi. Scénář byl dokončen a roku 1968 i publikoval, ovšem Dreyerovo nejisté finanční zázemí i realismus nakonec natáčení nedovolily. Jiný Dreyerův scénář byl později využit a Lars von Trier podle něj natočil snímek Medea.\n\nDreyer zemřel v Kodani ve věku 79 let. Obzvlášť cenným příspěvkem k jeho životnímu dílu je dokument z roku 1995.\n\n\n"}
{"id": "100184", "url": "https://cs.wikipedia.org/wiki?curid=100184", "title": "Caro-Kann", "text": "Caro-Kann\n\nCaro-Kann též Caro-Kannova obrana (ECO B10 - B19) je šachové zahájení charakterizované tahy 1. e4 c6.\n\nJde o jedno z nejčastěji hraných „obranných“ polootevřených zahájení, které je oblíbené pro svoji solidnost. Naproti tomu jeho nevýhodou je určitá pasivita a omezené možnosti komplikovat hru na straně černého.\n\nToto zahájení dostalo název po britském hráči Horatiovi Carovi a po rakušanovi Marcusi Kannovi. Velkou zásluhu na jeho rozšíření mají také Nimcovič a Capablanca, kteří byli první z hráčů světové elity, které ho hráli na světové úrovni. V modernější době jej s oblibou používá například Karpov.\n\nPodle statistik bylo toto zahájení v letech 1997–2005 v České šachové extralize hráno 122krát, což jej vynáší na 8. místo v popularitě.\n\nSvým prvním tahem připravuje černý stejně jako ve francouzské obraně tah 2… d5. Výhodou oproti francouzské obraně je, že si černý neuzavírá bělopolného střelce.\n\nJe hlavním a nejrozšířenějším pokračováním.\n\n2. d4 d5 3. exd5 cxd5 4. c4 (ECO B13)\n\nJe volen hráči, kteří mají rádi iniciativu a nevadí jim izolovaný pěšec. Může přejít i do variant dámského gambitu nebo Nimcovičovy indické obrany.\n\n2. d4 d5 3. exd5 cxd5 bez 4.c4 (ECO B13)\n\nI přes oživení, které ji přinesl svého času Fischer, se považuje za remizovou.\n\n2. d4 d5 3. e5 (ECO B12)\n\nPo klasické variantě je dnes nejčastější. Často ji volí hráči, kteří mají rádi zápletky.\n\n2. Jf3 d5 3.Jc3 (ECO B10)\n\nSe vyskytuje méně často, bílý se snaží o figurovou hru.\n\nCaro-Kann je pro svou solidnost s oblibou používán černými v partiích s útočně laděnými hráči, kteří si často stěžují, že jim nesedí, neboť se v něm při správné hře černého těžko rozvíjí nějaký smysluplný útok.\n\nJe známo, že například Michail Tal velice nerad hrával proti Caro-Kannovým specialistům a prohlašoval, že mu to zahájení nesvědčí. Navzdory tomu v něm však dosahoval paradoxně velice slušného skóre. To má ovšem jednoduché vysvětlení: jelikož bylo známo, že mu Caro-Kann nesedí, hrávali ho proti němu (v rámci primitivní šachové psychologie) i ti, co ho jinak v repertoáru neměli, aniž by si uvědomovali, že se dostávají do strašlivé nevýhody - ocitali se v zahájení, kterému pořádně nerozuměli (a které vyžaduje velice vytříbený a vycvičený poziční cit), tváří v tvář soupeři, který je (ač nerad) znal tak dobře, jako málokdo druhý a bez váhání trestal i tu sebemenší chybičku. Za těchto okolností byl už fakt, že Caro-Kann Talovi nesedí, většinou zcela bezpodstatný.\n\n"}
{"id": "100186", "url": "https://cs.wikipedia.org/wiki?curid=100186", "title": "Sokolského hra", "text": "Sokolského hra\n\nSokolského hra (často přezdívaná též Orangutan) je šachové zahájení charakterizované tahem 1. b4. Označení orangutan zavedl polský velmistr Savielly Tartakower, který po návštěvě zoo prohlásil, že mu postup pěšce 1. b4 s dalším b5 připomíná šplhání orangutana na větev. ECO zahájení je A00.\n\nSokolského hra se řadí k tzv. nepravidelným zahájením. Nikdy nebyla nějak významněji rozšířena na velmistrovské úrovni, pokud se objevila, často to byl výsledek psychologicky zaměřené taktiky a snahy vyvést z míry soupeře a zavést ho mimo teorií dobře prozkoumané úvody (a znehodnotit tak jeho teoretickou přípravu). Nevýhodou je, že pofidérní postup b2-b4-b5 zabírá čas bez zřetelnějšího pozičního efektu (v konečném důsledku dámské křídlo bílého zřetelně oslabuje), takže se bílý do značné míry vzdává výhody prvního tahu a černý bez potíží vyrovná hru.\n\n"}
{"id": "100193", "url": "https://cs.wikipedia.org/wiki?curid=100193", "title": "Pytláctví", "text": "Pytláctví\n\nPytláctví je nelegální lov. Může jít o trestný čin nebo přestupek při neoprávněném provozování myslivosti nebo rybářství za účelem zisku nebo ze vrozené náruživosti. Nezákonnost tohoto činu může být způsobena tím, že není doba lovu pro danou zvěř, lovec nebo rybář nevlastní platnou licenci, zvěř je na nehonební půdě, právo lovit tuto zvěř vlastní někdo jiný, byl použit nelegální způsob lovu (např. přisvětlení, použití kuše nebo luku apod.), zvěř nebo ryby jsou chráněny zákonem.\n\nV chudých regionech je dominantní motivací regionální poptávka po zvěřině nebo mezinárodní obchod s trofejemi a živými zvířaty. Pytláctví může v extrémních případech, spolu s likvidací přirozených biotopů, vest k ohrožení nebo dokonce vyhubení některých živočišných druhů. Pokusy o zákazy nebo regulaci takového obchodu vedou ke zvyšování cen na černém trhu a často problém prohlubují. Nejúčinnější prevencí jsou pravděpodobně farmové chovy cílových druhů, ochrana přirozených ekosystémů a současně ekonomický rozvoj chudých oblastí.\n\nPytláctví je v České republice i ve světě poměrně rozšířené a i přes určité pokroky se ho nedaří vymýtit. V českých podmínkách jde o starou „lidovou tradici“, která má také kořeny ekonomicko-sociální. Lov některých druhů zvěře náležel ve středověku panovníkovi nebo šlechtě a prostí lidé byli z tohoto druhu lovu vyloučeni. Lesy ale byly hluboké a zvěřina vždy představovala vítané zpestření monotonního jídelníčku. Snad z těch dob pochází rčení „Krást a pytlačit na panským to není hřích“. Postupem času se stala jediným povoleným způsobem lovu pro lidové vrstvy čižba - chytání ptáků, zatímco lov srstnaté zvěře náležel pouze šlechtě. Dopadení pytláci byli ve středověku a raném novověku přísně trestáni, obvykle pranýřem či oslí jízdou, v těžších případech vypálením cejchu, nucenými pracemi, dokonce i smrtí, zvláště pokud se při zatýkání bránili se zbraní v ruce. Zvláště tvrdým postupem proti pytlákům proslulo Lovecké právo na hradě Buchlově, fungující v 16. a 17. století. Podle dochovaných smolných knih zde byli pytláci většinou věšeni. Rovněž ve středověké Anglii bylo pytláctví trestáno smrtí. Podobně se trestalo i nezákonné chytání perlorodek v panských revírech. Naproti tomu chytání ryb a raků bylo hodnoceno daleko mírněji a trestáno jen peněžitými tresty nebo pranýřem.\n\nZ minulosti jsou z našeho území i sousedních oblastí známy četné přestřelky mezi lesnickým personálem a přistiženými pytláky, které skončily smrtí nebo zmrzačením některého z aktérů. Pytláci se stejně jako psanci, nebo později pašeráci, potom často stávali opěvovanými lidovými hrdiny. To platí v ještě větší míře pro německé prostředí, kde byli takto opěvování např. Matthias Klostermeyer zvaný Bavorský Hiesel nebo Adam Hasenstab. Památkou na takové události bývají v lesích umístěné pomníčky a kříže (například Stammelova smrt a Hennrichův kříž v Jizerských horách).\n\nKrom pytláků, kteří loví, aby si opatřili vzrušení, maso nebo trofeje, na které nemají nárok, a případně je dál zpeněžili, hraje na českém území roli též pytláctví samotných myslivců, zaměřené především na chráněné a přísně chráněné dravce živící se zvířaty, které jsou objektem zájmu myslivců. Myslivci považují tyto dravce za nežádoucí konkurenci (stále se přitom drží dělení zvířat na \"užitková\" a \"škodná\") a v řadě případů zákony a vyhlášky o jejich ochraně prostě ignorují. Zejména jsou těmito postoji ohroženi draví ptáci, o nichž mezi mysliveckou veřejností stále panují rozpolcené názory. O přetrvávajícím problému svědčí i fakt, že existují firmy, které vyrábějí myslivecké vábničky zaměřené na chráněné druhy ptactva.\n\nKořeny pytláctví lze vystopovat už na samém úsvitu lidské civilizace. Pytláctví bylo vždy spojeno s oblastí lovu a ochrany volně žijících živočichů. Ve chvíli kdy vzniklo právo lovu a rozdělilo tak lidskou společnost na ty, kteří oprávněním k lovu zvěře a ryb disponovali a na ty, kteří toto oprávnění neměli, vznikl fenomén pytláctví. Ačkoliv bylo pytláctví v minulosti velmi přísně trestáno, nikdy se jej nepodařilo zcela vymýtit. Kvetlo hlavně v období válek a hladomorů, ale i v klidnějších dobách si mnozí přivydělávali prodejem upytlačené zvěře či ryb. Ve středověku a v raném novověku pytláci často končili na šibenici. V roce 1562 buchlovský soud odsoudil pytláka k trestu smrti tzv. „starým způsobem“, kdy odsouzený byl oběšen v srnčích a zvířecích kůžích s přibitými parohy nad hlavou.\n\nČeský trestní zákoník obsahuje skutkovou podstatu trestného činu pytláctví ve svém ustanovení § 304. Tento trestný čin spáchá ten, kdo neoprávněně uloví zvěř nebo ryby v hodnotě nikoli nepatrné nebo ukryje, na sebe nebo jiného převede nebo přechovává neoprávněně ulovenou zvěř nebo ryby v hodnotě nikoli nepatrné. Zvěří se pak rozumí druhy volně žijících živočichů uvedených v § 2 písm. c) a d) zákona č. 449/2001 Sb., o myslivosti. \n\nZa pytláctví hrozí trest odnětí svobody až na dvě léta, zákazem činnosti nebo propadnutím věci nebo jiné majetkové hodnoty. Přísněji zákon trestá toho, kdo pytlačí jako člen organizované skupiny, získá takovým činem pro sebe nebo pro jiného větší prospěch, spáchá takový čin jako osoba, která má zvlášť uloženou povinnost chránit životní prostředí (např. lesní stráž), spáchá takový čin zvlášť zavrženíhodným způsobem (použije např. do železa či do oka), hromadně účinným způsobem (např. výbušnina) nebo v době hájení nebo byl za takový čin v posledních třech letech odsouzen nebo potrestán. Pak může být potrestán trestem odnětí svobody na šest měsíců až pět let, peněžitým trestem nebo propadnutím věci.\n\nOproti původní úpravě v trestním zákoně, kdy se pytláctví dopustil ten, kdo neoprávněně pouze „lovil“, je nyní k trestněprávnímu postihu vyžadováno již „ulovení“. Sankce jen za pokusy o ulovení dříve řešil zákon o přestupcích (č. 200/1990 Sb.). Od 1. července 2017 obsahuje zákon o myslivosti v § 48a a § 63 odst. 1 písm. b) přestupek neoprávněného lovu zvěře, kam rovněž spadá i pokus o ulovení bez platné povolenky k lovu. Za něj lze uložit pokutu až do výše 30 000 Kč (při opakování v jednom roce až 60 000 Kč), případně také zákaz činnosti až na dva roky a odebrání loveckého lístku. Kromě toho ten, kdo neoprávněně lovil, má podle § 56 zákona o myslivosti i povinnost náhrady vzniklé škody vůči oprávněnému uživateli honitby.\n\nZa vlády Marie Terezie bylo pytláctví trestáno až deseti lety nucených prací, nejčastěji na stavbách vojenských pevností, nebo vypovězením ze země.\n\nLovecký řád vydaný za císaře Josefa II. ještě připouštěl zastřelení pytláka.\n\n"}
{"id": "100194", "url": "https://cs.wikipedia.org/wiki?curid=100194", "title": "Drone", "text": "Drone\n\nSlovo drone má několik významů.\n"}
{"id": "100195", "url": "https://cs.wikipedia.org/wiki?curid=100195", "title": "Prodleva (hudba)", "text": "Prodleva (hudba)\n\nProdleva v hudbě označuje delší dobu držený tón nebo souzvuk. Nejčastěji se vyskytuje v basu. Pokud prodleva trvá po celou dobu skladby, bývá někdy označována jako bourdon nebo drone (droun, drón, dróna).\n\nV Evropě využívala hudba bourdonové prodlevy v předpolyfonním období. S rozvojem polyfonie, kontrapunktu a harmonie používání prodlevy jako harmonického základu prakticky zaniklo. Zachovalo se v některé hudbě lidové. Známá je např. dudácká prodleva – základní tón nebo kvinta, kterou na dudách vytváří jedna nebo několik píšťal, zvaných „bručák“ nebo „huk“.\n\nDrone se často objevuje např. v hudbě skotské, japonské či australské. Typický je pro hudbu indickou, která nevyužívá harmonii v evropském smyslu, tedy střídání akordů. Drone, který hrává nejčastěji tampura nebo shruti box, je základem, k němuž je vztahována modální melodie.\n\nDlouhé trvání skladeb a statická harmonie má na mnohé posluchače uklidňující, harmonizující působení. Tato hudba se proto používá jako prostředek léčby nebo součást různých duchovních technik.\n\nHudba založená na využití prodlevy se v evropské hudbě znovu objevila ve 20. století v minimalismu, rocku, alternativní i elektronické hudbě. Mezi tvůrce a hudební skupiny, pracující s statickou harmonií a dlouhými prodlevami patří např. La Monte Young, John Cale, Tony Conrad, Phill Niblock, Terry Riley, Klaus Schulze, Robert Fripp, Brian Eno, Theater of Eternal Music, The Velvet Underground, The Dream Syndicate, Kraftwerk, Tangerine Dream, Coil, Earth, Sunn O))), Aphex Twin a Biosphere.\n\n"}
{"id": "100197", "url": "https://cs.wikipedia.org/wiki?curid=100197", "title": "Stavy zvěře", "text": "Stavy zvěře\n\nStavy zvěře jsou množství jednotlivých druhů zvěře, které se myslivci snaží udržovat mezi kmenovým a normovaným stavem. K určení jednotlivých stavů je potřeba několikrát do roka uskutečnit sčítání zvěře, které si zajišťují jednotlivá myslivecká sdružení a dále je postupují krajským úřadům a Ministerstvu zemědělství ČR.\n\nKmenový stav je minimální stav, kdy množství zvěře o určité hustotě ještě zajišťuje přirozenou reprodukci. Tento stav se určuje podle tabulek stanovených Vyhláškou Mze č. 491/2002 Sb. Dočasné výjimky se dá dosáhnout například při zmlazování nebo výstavbě lesa, kdy je potřeba zajistit podmínky pro bezproblémový růst rostlin a minimální procento škod a není jiná možnost.\n\nNormovaný stav je maximální povolený stav, kdy zvěř neškodí ekosystému. Je to maximální povolená hranice počtu zvěře o určité hustotě. Podobně jako u kmenového stavu je určen Vyhláškou Mze č. 491/2002 Sb. Při překročení tohoto stavu dochází k regulaci stavů buď odchytem nebo častěji odstřelem. \n\nPřirozený stav zvěře je stav, který se ustanoví, pokud počet zvěře není uměle udržován člověkem. \n\n"}
{"id": "100198", "url": "https://cs.wikipedia.org/wiki?curid=100198", "title": "Oves setý", "text": "Oves setý\n\nOves setý (\"Avena sativa\") je nejrozšířenější druh ovsa. Do Evropy se dostal jako plevel mezi ječmenem a pšenicí. Původ pluchatého ovsa setého sahá do oblasti Malé Asie a bezpluchý oves vznikl spontánní mutací v Číně a Mongolsku. Jedná se o nejmladší kulturní obilninu.\n\nJednoletá tráva, která dorůstá výšky mezi 40 až 150 cm. Má výraznou apikální dominanci. Roste jednotlivě, stébla jsou hladká, přímá a poměrně mohutná. Pochvy listů jsou lysé a jazýčky krátké, oválné, se zašpičatělými zoubky. Čepele mají dosti drsnou strukturu z obou stran, zvláště pak na okrajích, jejich barva je šedozelená, délky dosahuje zhruba 3 cm a šířky kolem 16 mm. Druhem květenství je lata. Oves je jediným druhem obilí, které netvoří obilky v lichoklasech. Doba květu se udává od června do srpna. Plevy a pluchy odstávají a při výmlatu se oddělují. Obilky jsou drobnější, hustě porostlé trichomy. Plevy jsou sedmi až jedenáctižilné s běložlutou, hnědavou, červenou, nebo i černavou barvou.\n\nV dřívějších dobách byl důležitou hospodářskou plodinou. Pěstoval se pro obilky, které byly zkrmovány koním (tzv. obrok), užitečná byla též sláma, kterou se krmil skot a sloužila i jako podestýlka. Po roce 1945 výrazně poklesl stav koní, což způsobilo snížení jeho pěstování. Přesto se i dnes využívá především jako krmivo pro hospodářská zvířata a k potravinářským účelům. Drobné využití najde i v kosmetickém a farmaceutickém průmyslu. V anglosaských zemích se z něj vyrábějí některé druhy piva a v Rusku se z něj připravoval alkoholický kvas.\n\nOves je vhodnou potravinou pro zdravé stravování. Velmi oblíbené jsou např. ovesné vločky, kaše, tyčinky, koktejly. Ovesné výrobky jsou zahrnovány především do výživy sportovců nebo jsou součástí hubnoucích diet. Důvodem je obsah bílkovin, které jsou důležité pro fungování lidského organismu, vlákniny, která napomáhá trávení, a dalších vitamínů a minerálů. Oves si lze pořídit v mnoha variantách. Velmi oblíbené jsou např. ovesné vločky, ale existují také tyčinky, krupice či mouka. Samotný oves lze využít jako přílohu k různým zeleninovým či masným pokrmům. Poměrně zajímavou možností je i ovesné rizoto, ve kterém stačí rýži nahradit právě touto obilovinou.\n\nPro koně je to jeden z nejpoužívanějších typů krmiva. Existuje oves žlutý a černý. Může se zkrmovat v podobě celých zrn, ale i mačkaný. Je to vysoce energetické krmivo, proto je nutné hlídat krmné dávky podle stupně zátěže. Není proto vhodné podávat jej koním nemocným nebo zotavujícím se z nemoci a koním, kteří nemají dostatek pohybu, pak může způsobit koliku nebo černé močení. Jádro by mělo být doplňováno senem, aby se předešlo zažívacím potížím. Žádoucím účinkem je např. zvýšení pohlavního pudu, příznivé působení na temperament a výkonnost nebo podpora tvorby mléka u kojících klisen.\n\nNať: rozpustné složené cukry, flavonoidy, kyselina křemičitá, saponiny, nebílkovinné aminokyseliny\n\nPlod (obilka): bílkoviny, steroidy, škrob, saponiny, vitamíny B-komplexu, olej, glykosidy ( avenin, vanillosid)\n\nZrno průměrně obsahuje: 13 % bílkovin, 5 % tuku, 56 % sacharidů, 12 % vlákniny a asi 3,6 % minerálních látek.\n\nOves má vliv na krevní tlak. Plod snižuje hladinu cholesterolu v krvi a brzdí biosyntézu buněčných hormonů. Nať snižuje hladinu kyseliny močové a chrání jaterní tkáň před toxiny. Je také tradičně používána při akutních i chronických stavech úzkosti, při ztrátě napětí močového měchýře, ledvinových bolestech, revmatismu, nervozitě, nespavosti, stresu a mnoha dalších. Plod je užíván při potížích se zažívacím traktem, zácpě, cukrovce, žlučníkových a ledvinových obtížích nebo jako obklad ve formě ovesné kaše při problémech s dýcháním a hlasivkami. Oves se běžně nesmí konzumovat v případě bezlepkové diety - byť je oves přirozeně bezlepkový, je lepkem kontaminován při zpracování. Pro bezlepkovou dietu je nutné hledat ovesné výrobky s označením \"bez lepku\".\n\n\n"}
{"id": "100200", "url": "https://cs.wikipedia.org/wiki?curid=100200", "title": "Žemlovka", "text": "Žemlovka\n\nŽemlovka je sladký nákyp, který se připravuje z jablek a bílého pečiva (nejčastěji rohlíků nebo veky), namočeného do oslazeného mléka, případně vajec.\n\nMísto nejčastěji používaných jablek lze použít také hrušky. \nJedná se o pokrm, který je tradiční součástí české kuchyně a často je podáván ve školních jídelnách nebo jídelnách závodního stravování.\n\nPříprava: Bílé pečivo se nakrájí a namočí do mléka, do kterého se přidá cukr, vanilkový cukr a případně vajíčka. Do máslem vymazaného pekáče se pak klade střídavě vrstva pečiva namočeného v mléce a vrstva nastrouhaných nebo nakrájených jablek, přičemž poslední vrstva je tvořena v mléce máčeným pečivem. Ovoce se posype cukrem, vanilkovým cukrem, mletou skořicí, případně rozinkami. Peče se, dokud se nevytvoří zlatavá kůrka. Žemlovka se podává teplá, ale lze ji jíst také studenou.\n\n"}
{"id": "100204", "url": "https://cs.wikipedia.org/wiki?curid=100204", "title": "Oves byzantský", "text": "Oves byzantský\n\nOves byzantský (\"Avena sativa\" subsp. \"byzantina\") je po ovsu setém druhým nejrozšířenějším ovsem pěstovaným ve světě. Zabírá zhruba zbývajících 10 % osevních ploch ovsa. Pěstuje se hlavně v USA, Austrálii a stepích Ruska. Je odolný vůči suchu a vyšším teplotám. Často se využívá i ve šlechtění nových odrůd, protože je odolnější vůči chorobám.\n\nNěkdy je tento druh označován jako synonymum pro \"Avena sativa\", čili oves setý. IPNI ho však uvádí jako poddruh ovsa setého:\n\n\n \n"}
{"id": "100206", "url": "https://cs.wikipedia.org/wiki?curid=100206", "title": "Oves habešský", "text": "Oves habešský\n\nOves habešský (\"Avena abyssinica\") je druh ovsa původem z etiopského genového centra. V současné době se minoritně pěstuje zvláště v Etiopii často ve směsi s ječmenem (zrno, zelené krmení). Je charakterizován vzpřímenou latou se dvěma osinami na vnějších stranách pluch obilek.\n"}
{"id": "100207", "url": "https://cs.wikipedia.org/wiki?curid=100207", "title": "Tesák", "text": "Tesák\n\nTesák má více významů.\n\n"}
{"id": "100208", "url": "https://cs.wikipedia.org/wiki?curid=100208", "title": "Oves nahý", "text": "Oves nahý\n\nOves nahý (\"Avena nuda\") je druh ovsa pěstovaného již jen v malé míře. Má velmi výživné obilky. Pěstuje se i jako zelené krmení.\n\n\n \n"}
{"id": "100211", "url": "https://cs.wikipedia.org/wiki?curid=100211", "title": "Lasius austriacus", "text": "Lasius austriacus\n\nLasius austriacus je nedávno objevený druh mravence, který žije ve střední Evropě. Zatím jsou známy čtyři populace tohoto mravence, tři jsou v Rakousku, čtvrtá na území České republiky, v Podyjí.\n\nObjev nového druhu v hustě obydlených oblastech se podaří zřídka. \"Lasius austriacus\" unikal pozornosti myrmekologů hlavně proto, že je velmi podobný dalším druhům mravenců z rodu \"Lasius\", invazním druhům \"L. neglectus\" a \"L. turcicus\", a jeho kolonie byly mylně považovány za kolonii některého z těchto druhů.\n\nDělnice tohoto mravence jsou asi 2,5 mm dlouhé, hnědé, ve srovnání s dělnicemi druhu \"L. turcicus\" jsou menší a mají menší oči. \"Lasius austriacus\" si staví podzemní hnízda, často pod kameny nebo pod mechem, v mraveništi je jen jediná královna (monogynní druh) a 1000-10 000 dělnic. Zdá se, že se jedná o druh žijící hlavně pod zemí a dělnice vylézají na povrch jen v noci.\n\nVšechna objevená hnízda jsou na teplých, suchých a člověkem neporušených místech. Lasius austriacus se jeví jako vzácný druh mravence (Schlick-Steiner et al.; 2003b).\n\n"}
{"id": "100212", "url": "https://cs.wikipedia.org/wiki?curid=100212", "title": "Bazilika svatého Jakuba Většího (Staré Město)", "text": "Bazilika svatého Jakuba Většího (Staré Město)\n\nBazilika svatého Jakuba Většího je klášterní kostel nacházející se v Praze na Starém Městě v Malé Štupartské ulici, na půli cesty mezi Staroměstským náměstím a Náměstím Republiky. Původně byl gotický, později byl přestavěn barokně. Jde o jeden z největších kostelů v Praze. Kromě bohoslužeb se zde konají také pravidelné varhanní koncerty. Kostel patří mezi čtyři pražské baziliky minor a přiléhá k němu minoritský klášter.\n\nNa základě četných důkazů můžeme s velkou dávkou jistoty předpokládat přítomnost zástavby v místech současného kláštera již koncem 12. století. Nejčastější úvahy mluví o malém dvorci s kostelíkem. Založení tohoto kostelíka pravděpodobně souviselo se získáním relikvií sv. Jakuba Přemyslem Otakarem I. Přesnou polohu této stavby neznáme, stejně tak ani její podobu.\n\nZa vlády českého krále Václava I. zasáhla Prahu nová vlna zbožnosti, ženoucí se celou křesťanskou Evropou. Probíhající Křížové výpravy nepřinášely jen nové objevy, ale podílely se na popularizaci a poznání Ježíšova života . Zároveň probíhalo utváření nové středověké společenské vrstvy – měšťanstva. Do měst se uchylovaly některé nově vzniklé církevní řády, tzv. mendikanti (žebravé řády). Jejich kláštery tak již nebyly enklávami v neosídleném prostředí. Mohly se plně spolehnout na život z darů šlechty a bohatých měšťanů. Do českého prostředí vstupují žebravé řády poprvé za přičinění sv. Anežky, která zakládá klášter klarisek na Františku. S klariskami proniká do Prahy i moderní evropská kultura – mj. např. gotická architektura.\n\nPo příkladu sv. Anežky povolává její bratr, český král Václav I., do Prahy další žebravý řád – menší bratry (minority). O Václavově náklonnosti k minoritům svědčí poloha a rozměry plánované výstavby jejich kláštera. Klášter byl umístěn na důležité křižovatce. Nacházel se v těsné blízkosti hlavního pražského tržiště (současné Staroměstské náměstí), pár kroků východně stál dvůr cizích kupců (ungelt), kousek severněji se usadil cech řezníků a zbudoval zde masné krámy (strženy v 19. století, dnes ulice Masná). O významu lokality svědčí i to, že v ulici Štupartské zřídil své sídlo i Jan Lucemburský. Základní kámen byl položen roku 1232, přičemž nejprve musel být stržen starší přemyslovský kostelík sv. Jakuba. Zasvěcení nového klášterního kostela bylo zachováno. V roce 1244 byl klášter dokončen. Nacházel se severně od současné stavby. Z tohoto období se dodnes zachovaly cenné raně gotické žebrové klenby ve sklepích budovy střední průmyslové školy sdělovací techniky. Klášter zmiňuje Zbraslavská kronika, která uvádí, že 7. února 1311 se v refektáři kláštera konala hostina na počest korunovace českého krále Jana Lucemburského.\n\nV roce 1316 postihl klášter ničivý požár. O obnovu se postaral Jan Lucemburský se svou ženou Eliškou Přemyslovnou. Díky pozadí svého příchodu, spojeného s královským povoláním, se minorité v Čechách od počátku těšili velké popularitě mezi aristokracií. Ve středověkém prostředí, kdy život po smrti hrál zásadní roli, si šlechta budovala hrobky, někdy i sídla v klášterech a štědře je sponzorovala. Proto byly plány pro nový lucemburský klášter mnohem velkolepější, než se u minoritů předpokládá. Bylo navrženo rozměrné protáhlé trojlodí bazilikální dispozice s konventem přiléhajícím ze severní strany. Pro minority netypické tři věže jsou zásluhou zasvěcení – klášter se stal poutní zastávkou na Svatojakubské cestě do Santiaga de Compostela. Věže měly poutníkům usnadňovat orientaci. V roce 1323 byla dokončena kaple sv. Anny, v roce 1330 severní a jižní část ambitu. Nejpozději byla postavena západní a východní část ambitu a dále majestátní kostel, který byl v průběhu stavby z neznámých důvodu vychýlen z vlastní osy. Byl vysvěcen až v roce 1374 Janem Očkem z Vlašimi. Po dostavění se stal jedním z největších a nejvyšších pražských kostelů spolu s katedrálou sv. Víta a rozestavěným kostelem Panny Marie Sněžné. V roce 1378 došlo k úmrtí římského císaře a českého krále Karla IV. a kostel byl jedním z několika, kde bylo vystaveno jeho tělo před pohřbem.\n\nBěhem husitských válek zůstal kostel díky blízkosti cechu řezníků, který klášter ubránil, vesměs nepoškozený. I tak však zpustl a musel být obnoven. Tyto práce byly svěřeny dvornímu architektu Ulricu Aostallimu. Za Rudolfa II. byl kostel nově vyzdoben, přibylo 15 oltářů a stěny hlavní lodě byly vyzdobeny erby (analogie v chóru katedrály sv. Víta). Roku 1603 zde byl pohřben kapelník Rudolfovy císařské kapely, Philippe de Monte. Zanedlouho však musel klášter čelit dalšímu nebezpečí – vpádu pasovských v roce 1611. I tentokrát byl klášter zachráněn řezníky. Po bitvě na Bílé hoře byla v roce 1622 v klášteře zavedena řádová teologická studia, později zde byla zřízena kolej sv. Bonaventury pro asi 12 studentů Karlovy univerzity. Kostel sv. Jakuba sloužil jako místo konání promocí. V roce 1689 se Evropa potýkala s politickou krizí. Rivalita panovníků v rámci boje o španělský trůn měla na svědomí četná žhářství v mnoha městech Evropy. Jeden z požárů, založený profrancouzskou stranou, zachvátil klášter. Zřítila se klenba, shořel refektář a jižní a východní část ambitu. Obnova byla nabídnuta přednímu fortifikačnímu architektovi Janu Šimonu Pánkovi, který během 12 let obnovu dokončil. Pánek respektoval a zachoval původní dispozici kostela. Zkrátil však chór a vyrovnal tak jeho vychýlení, které bylo pro barokní symetričnost nepředstavitelné. Strop byl snížen a zaklenut valenou klenbou s lunetami. Nad boční lodě byly umístěny tribuny. Na výzdobě kostela se podepsala celá řada významných barokních mistrů a učinila z něj tak pokladnici barokního umění.\n\nV roce 1784 byl klášter v rámci Josefínských reforem zrušen, mniši tam však žili i nadále. V roce 1841 severní část vyhořela a byla prodána první průmyslové střední škole v Čechách, která budovu klasicistně přestavěla. V roce 1861 byla v refektáři zřízena první mateřská školka v českých zemích. Činnost minoritů byla obnovena ve 20. století. V roce 1941 proběhla rozsáhlá rekonstrukce. V roce 1974 byl kostelu udělen čestný titul basilica minor papežem Pavlem VI. Zásluhu na tom mělo i bohaté kulturní využití kostela, který je obdařen rozměrnými čtyřmanuálovými varhanami z roku 1705.\n\nDnešní podoba kostela se bez výraznějších změn dochovala z přestavby v 17. století. Jediným zbylým gotickým prvkem je východní hodinová věž. Celková dispozice odkazuje na jezuitské kostely Il Gesú v Římě a sv. Ignáce na Novém městě, jedinou výjimkou je protáhlý chór, který zůstal z původní stavby, ač zkrácen o několik metrů. Ze severní strany přiléhá ke kostelu konvent kláštera a gotická sakristie se čtyřmi poli křížové klenby.\n\nPrůčelí kostela je ve stylu klasicizujícího baroka s jednou věží na jižní straně. Severní věž nebyla po požáru 1689 obnovena. Atiku průčelí zdobí sochy sv. Jáchyma, sv. Anny, Panny Marie a sv. Jana, na štítu je pak socha Salvátora. Strohému průčelí dominují obrovské štukatury sv. Františka, sv. Jakuba a sv. Antonína Paduánského od O. Mosta z let 1695 – 1701, které přidávají kostelu španělský nádech.\n\nProstor chrámu tvoří jednoduchou baziliku s tribunami. Interiér je přímo zahlcen mobiliářem, zahrnuje mj. 22 oltářů. Nachází se zde druhá největší sbírka oltářních obrazů od Petra Brandla. Zajímavá je rovněž i zavěšená kazatelna, podpíraná mohutným tělem lva. Mezi zajímavosti patří do zdi vsazená deska v severní boční lodi nad vchodem do ambitu, jež pochází z roku 1615 a nese varování od řezníků, podle kterého bude každý, kdo kostel ohrozí, rozsekán na kusy. Při prováděných opravách byly na některých místech trojlodí odhaleny drobné gotické prvky a části zdiva.\n\nSoučasná barokní klenba je valená, s lunetami. Na jednotlivých polích klenby jsou fresky kadaňského malíře Františka Vogeta z roku 1736, znázorňující výjevy ze života Panny Marie, v chóru pak oslavu Nejsvětější Trojice. Původní gotické zaklenutí bylo o 5 m vyšší. Chór je od hlavní lodi oddělen triumfálním obloukem se štukovou výzdobou a znakem menších bratří, který vyobrazuje zkřížené krvácející ruce Krista a sv. Františka.\n\nChór je ukončen zdí s obrovským rámem, neseným anděly od řezbáře M. Schönherra. V něm je hlavní oltářní obraz \"Umučení sv. Jakuba\" od V. V. Reinera. Pod hlavním oltářem se nachází klasicistní retábl od I. M. Platzera. V něm je vzácná soška Piety z roku 1500, která se zachránila při požáru roku 1689. Za současným chórem jsou zbytky polygonálně ukončeného středověkého chóru se zbytky klenby lucemburského období.\n\nV závěru severní boční lodi se nachází náhrobek Jana Václava Vratislava z Mitrovic, nejvyššího kancléře Království českého, vynikající práce J. B. Fischera z Erlachu a F. M. Brokoffa evropského významu z let 1714-16. Mramorový náhrobek je osazen pyramidálním nástavcem. Na náhrobku spočívá tělo zesnulého v brnění s maltézským křížem podpíraného alegorizovanou slávou, která má v ruce věnec. Nad ní zapisuje anděl do mramoru nesmrtelné skutky zesnulého. U levého rohu sedí plačící žal (někdy též uváděna alegorie Vědy) a u pravého strašný a nelítostný Chronos.\n\nPůvodní varhanní skříň z roku 1705 je dílem známého českého varhanáře Abrahama Starka z Lokte. Během staletí prodělaly varhany mnohé změny. V roce 1754 dochází k první přestavbě, kterou provedl kralický varhanář František Katzer. V roce 1906 upravuje varhany pražská varhanářská firma Josef Černý a Josef Rejna. Další zásah proběhl v roce 1941. Podle návrhu Bedřicha Antonína Wiedermanna byly varhany přizpůsobeny pro moderní kompozice. Poslední rozsáhlou přestavbu provedl v letech 1981-82 závod Varhany Krnov. V nové rejstříkové dispozici byly obnoveny všechny původní Starkovy hlasy, z větší části i s původními píšťalami a ponechány i četné zajímavé romantické barvy. Současný nástroj má 4 manuály, 91 znějících rejstříků a 8 277 píšťal. Poslední oprava varhan skončila v létě 2011. Jde o největší varhany v Praze a druhé největší v Česku.\n\nZ ulice zdobí vchod do ambitu cenné dveře z roku 1665 s řezbami sv. Františka a sv. Antonína. Jižní a západní část ambitu vznikla po barokní přestavbě. Západní část představuje unikátní dvojlodní prostor klenutý křížovými klenbami. Tato netypická dispozice podobná honosné vstupní síni dává tušit, že klášter sloužil i jako královské či šlechtické sídlo. Tento prostor byl v minulosti otevřen arkádami do ulice. Při archeologickém výzkumu se prokázalo, že stejnou dispozici měla před požárem 1689 i východní strana ambitu. Na východě přiléhá k ambitu kaple sv. Anny, původně gotická, přestavěná barokně a vyzdobena freskami od F. Vogeta. Na severu se nachází barokní zimní refektář, rovněž s freskami od F. Vogeta znázorňujícími život sv. Františka. Nad ním je umístěn letní refektář s dalším cyklem fresek V. Fogeta. Severní část konventu, obsahující zbytky raně gotických kleneb byla přestavěna klasicistně a od roku 1841 slouží vzdělávacím činnostem. V rajském dvoře je umístěna studna. Ve středověku se jednalo o tzv. suchou studnu, která nikdy nezamrzala.\n\nKe kostelu se váže několik starých legend. Jedna pojednává o zloději, který po bohoslužbě zůstal uvnitř a v noci si začal vesele krást. Když se však napřáhl pro dřevěnou sošku Panny Marie, chytila ho za ruku. Chytila ho tak pevně, že se zloděj nemohl vyprostit a musel počkat celou noc, než přišel překvapený farář. Zloděj se však i nadále nemohl hnout, a tak nezbylo, než mu ruku useknout. Bylo rozhodnuto pověsit ji u vchodu do kostela, aby všem připomínala jedno z Desíti přikázání. Zloděj se ze svého činu kál a jeho ruka visí v kostele dodnes.\n\nDalší legenda se váže k hlavnímu oltářnímu obrazu. Vypravuje o malíři z dílny V. V. Reinera, který měl na starosti postavu Panny Marie. Každý den se k ní modlil, aby ho nepostihl mor, který řádil ve městě. A byl toho vskutku ušetřen. Jeho manželka a děti již skonaly, on ovšem nadále pokračoval v práci. Avšak ve chvíli, kdy obraz dokončil, padl mrtev k zemi a jeho duše se přemístila okamžitě do nebe.\n\nKancléř Václav z Mitrovic měl sen, ve kterém ho pohřbili zaživa. O několik let později, při jeho pohřbu, ho uložili do dřevěné rakve, zakopali, a na to místo položili mramorovou desku. O pár dní později začali místní lidé slyšet nějaké podivné zvuky na hřbitově. Pocházely z hrobu Václava z Mitrovic. Lidé ze strachu začali polévat hrob svěcenou vodou a po pár dnech zvuky opravdu přestaly. Při pohřbu Václavova syna však místní mniši našli něco hrozného. Dřevěná rakev byla rozbitá a v ní vězelo tělo Václava z Mitrovic v křečovité poloze. Marně tloukl na masivní mramorovou desku…\n\n\"Legendou\" je i část knihy Záhada hlavolamu od Jaroslava Foglara - v ní se pojednává o tajemném chlapci Janu Tleskačovi, který byl v tomto kostele zvoníkem a zde i za tajemných okolností zemřel - po jeho stopách se vypraví Rychlé šípy a ocitají se jak na zvonici, tak v labyrintu podzemních chodeb, kde jsou podle autora zřejmě pohřbeni mniši z 18. a 19. století. Milovníci Foglarových knih však zároveň připouštějí, že mohlo jít o jiný kostel, a že autor chtěl čtenáře záměrně zmást.\n\nPietě Svatojakubské byla zasvěcena 30. kaple Svaté cesty z Prahy do Staré Boleslavi, která byla založena v letech 1674 – 1690. Donátorem kaple byl František Oldřich Kinský, prezident nad apelacemi.\n\n\n\n"}
{"id": "100215", "url": "https://cs.wikipedia.org/wiki?curid=100215", "title": "Fosfazeny", "text": "Fosfazeny\n\nFosfazeny jsou sloučeniny tvořené řetězci nebo cykly z atomů fosforu a dusíku, v nichž se pravidelně střídá jednoduchá a dvojná vazba.\nNejznámějším představitelem je cyklický trimer \"hexachloro–cyklotrifosfazen\", který se připravuje reakcí chloridu fosforečného a chloridu amonného.\n\nFosfazeny a jejich deriváty nacházejí využití jako pesticidy, kancerostatika, antioxidanty, zpomalovače hoření, apod.\n"}
{"id": "100220", "url": "https://cs.wikipedia.org/wiki?curid=100220", "title": "Borůvka (rozcestník)", "text": "Borůvka (rozcestník)\n\nBorůvka může být:\n\n\n\n"}
{"id": "100221", "url": "https://cs.wikipedia.org/wiki?curid=100221", "title": "Honitba", "text": "Honitba\n\nHonitba je pozemek, na kterém je povoleno vykonávat právo myslivosti. Jedna honitba může obsahovat více pozemků od různých vlastníků. Pozemky, na kterých není myslivost povolena, se nazývají \"nehonební\". Pokud honitby sousedí s městskými či vesnickými pozemky, obvykle končí na začátku zastavěných ploch, intravilánu. \n\nSpecifické postavení se přisuzuje oborám a bažantnicím, které se mohou brát jako samostatná zařízení.\n\nPodle způsobu vlastnictví se honitby dělí na vlastní a společenstevní. Rozdělení se objevilo po roce 1848, kdy vydal císař František Josef I. v Olomouci Říšský patent o myslivosti č. 154, který spojil právo myslivosti s vlastnictvím půdy. \n\nJako vlastní honitba se označují pozemky, které jsou ve vlastnictví člověka, který na nich vykonává právo myslivosti. Od roku 1962 do roku 1992 tento druh honitby přestal existovat, když bylo následkem zákona o myslivosti č. 23/1962 Sb. právo myslivosti odloučeno od vlastnictví pozemku a stalo se doménou organizací, jako byly státní lesy, státní statky a JZD. \n\nJako společenstevní honitba se označuje honitba tvořená pozemky více vlastníků, kteří se dohodli na vzniku honebního společenstva podle zákona o myslivosti. Tomuto honebnímu společenstvu je pak honitba uznána.\n"}
{"id": "100234", "url": "https://cs.wikipedia.org/wiki?curid=100234", "title": "Červené blato", "text": "Červené blato\n\nČervené blato je národní přírodní rezervace ležící na okraji CHKO Třeboňsko jihovýchodně od Šalmanovic. Národní přírodní rezervace se rozkládá na pomezí okresů České Budějovice a Jindřichův Hradec na třech katastrálních územích: Byňov, Těšínov a Hrdlořezy u Suchdola nad Lužnicí.\n\nNa území rezervace se od roku 1774 těžila rašelina pro blízkou sklářskou huť. Těžba rašeliny byla ukončena ve 20. století. V roce 1953 bylo území rašeliniště vyhlášeno rezervací sloužící zejména k ochraně přirozeného krajinného pokryvu. Rozloha rezervace je 403 ha.\n\nCelé území je protkáno sítí kanálů a stružek, které během těžby rašeliny sloužily k odvádění vody. Nyní je odvodňovací systém zahrazován, aby voda zůstávala v území a zůstal tak zachován krajinný ráz tundry. Vegetace území je tvořena zejména borovicí blatkou, rojovníkem bahenním, suchopýrem pochvatým, borůvkou a brusinkou. Na některých místech roste klikva bahenní a lze zde najít i některé vzácné druhy jako například rosnatka okrouhlolistá.\n\nPřístup do rezervace je možný ze silnice II/154 spojující Nové Hrady a Třeboň. Jihovýchodně od osady Jiříkovo Údolí je odbočka vpravo a malé parkoviště. Územím rezervace je vedena naučná stezka informující návštěvníky o zajímavostech území. Na podmáčených a vratkých místech je stezka tvořena podvalovým chodníčkem, který dotváří unikátní atmosféru severské tundry.\n"}
{"id": "100235", "url": "https://cs.wikipedia.org/wiki?curid=100235", "title": "Mistrovství Evropy v ledním hokeji 1926", "text": "Mistrovství Evropy v ledním hokeji 1926\n\n11. mistrovství Evropy v ledním hokeji se konalo od 11. do 18. ledna v Davosu ve Švýcarsku. Jednalo se do té doby o nejdelší mistrovství Evropy, kterého se zúčastnil více než dvojnásobný počet týmů, než tomu bylo v předchozím roce. Reprezentační mužstva byla rozdělena do tří skupin po třech týmech. Posléze byla vytvořena čtyřčlenná finálová skupina, v níž se po dramatickém průběhu radovali z prvního titulu mistra Evropy domácí Švýcaři.\n\nVývoj ve dvou ze tří skupin byl překvapivý. Roli favorita splnili pouze českoslovenští hokejisté, kteří obhajovali titul a postoupili do finálové skupiny hladce. Zbylé dvě skupiny taktéž bez ztráty bodu vyhráli domácí Švýcaři a velmi nečekaně Rakušané vedení kanadským trenérem. Na zkušené hokejisty reprezentující Velkou Británii, Francouze a tradiční účastníky z Belgie zbyl potom boj o poslední postupové místo. Do finálové skupiny se prodrala Velká Británie, kterou však dvě utkání navíc stála příliš mnoho sil a skončila v ní beznadějně poslední. Zbylí účastníci finálové skupiny se porazili navzájem, čili měli všichni po čtyřech bodech. Turnaj se tedy prodloužil, protože se všechny tři týmy mezi sebou utkaly znovu. Jediná remíza na celém mistrovství rozhodla v posledním zápase o titulu pro domácí celek.\n\nČeskoslovenské mužstvo tentokrát díky dobrým podmínkám ohledně počasí přijelo po pečlivé přípravě v klubech. Na turnaji se především ve finálové skupině soustředilo na to, aby dalo první gól, a potom se snažilo udržet příznivý stav. O první část plánu se staral především nejlepší střelec Maleček a o druhou brankář Peka.\n\n Belgie – Španělsko 5:0 (4:0, 1:0)\n\n11. ledna 1926 – Davos (Eissportstadion)\nBranky: François Franck 2, Willy Kreitz, Roger Bureau, André Poplimont.\n\n12. ledna 1926 – Davos (Eissportstadion)\nBranky: 5. a 30. Maleček.\nRozhodčí: Jacques Ditrichstein (AUT)\n\n13. ledna 1926 – Davos (Eissportstadion)\nBranky: Branky: 1:0 Loos, 2:0 a 3:0 Maleček, 4:0 Jirkovský, 5:1 Jirkovský, 6:1 Maleček, 7:1 Maleček, 8:1 Jirkovský, 9:1 Loos – 4:1 A. Arche (Rodriges), 9:2 Pla.\nRozhodčí: Müller (SUI)\n\n Rakousko – Francie 2:1 (0:1, 2:0) \n\n12. ledna 1926 – Davos (Eissportstadion)\nBranky: 1:1 a 2:1 Herbert Brück – 0:1 Couvert.\n Francie – Polsko 2:1 (1:1, 1:0)\n\n12. ledna 1926 – Davos (Eissportstadion)\nBranky: Hassler, De Rauch – Adamowski\n\n13. ledna 1926 – Davos (Eissportstadion)\nBranky: Walter Brück, Spewak – Kuley.\n\n Velká Británie – Itálie 8:1 (4:0, 4:1)\n\n11. ledna 1926 – Davos (Eissportstadion)\nBranky: Cuthbert 6, Sexton, G. Reid – Botturi.\n\n12. ledna 1926 – Davos (Eissportstadion)\nBranky: 1:0 Geromini, 2:0 Meng, 3:0 Kraatz, 4:0 Meng, 5:0 Meng, 6:0 Kraatz, 7:0 Geromini, 8:0 Geromini, 9:0 Meng, 10:0 Meng, 11:0 Dufour, 12:0 Dufour, 13:0 Dufour.\n\n13. ledna 1926 – Davos (Eissportstadion)\nBranky: 1:0 Andreossi, 2:3 Meng, 3:3 Spengler, 4:3 Meng, 5:4 Dufour – 1:1 G. Ried, 1:2 Sexton, 1:3 Cuthbert, 4:4 Sexton.\n\n Francie – Belgie 1:0 (0:0, 1:0)\n\n14. ledna 1926 – Davos (Eissportstadion)\nBranky: Albert Hassler.\n\n14. ledna 1926 – Davos (Eissportstadion)\nBranky: Cuthbert 4, G. Reid.\n\n14. ledna 1926 – Davos (Eissportstadion)\nBranky: Johnston, Sexton 2 – Quaglia..\n\n Švýcarsko – Rakousko 5:3 (3:0, 2:3)\n\n15. ledna 1926 – Davos (Eissportstadion)\nBranky: 1:0 Dufour, 2:0 Dufour, 3:0 Meng, 4:2 Meng, 5:3 Dufour – 3:1 Lederer, 3:2 Lederer, 4:3 Spevak.\n\n15. ledna 1926 – Davos (Eissportstadion)\nBranky: 1:0 Maleček, 2:0 Jirkovský – 2:1 Sexton.\n\n16. ledna 1926 – Davos (Eissportstadion)\nBranky: 6. Lederer, 25. Herbert Brück, 30. Spewak – 8. Sexton.\n\n16. ledna 1926 – Davos (Eissportstadion)\nBranka: 13. Maleček.\nRozhodčí: Paul Loicq (BEL)\n\n17. ledna 1926 – Davos (Eissportstadion)\nBranka: 15. Lederer.\nRozhodčí: André Poplimont (BEL)\n\n17. ledna 1926 – Davos (Eissportstadion)\nBranka: 1:0 Meng, 2:1 Dufour, 3:2 Meng, 4:4 Geromini, 5:4 Kraatz, 6:4 Dufour, 7:4 Kraatz – 1:1 Cuthbert, 2:2 J.Ried, 3:3 Cuthbert, 3:4 Johnston.\nRozhodčí: Paul Loicq (BEL)\n\n Československo – Švýcarsko 1:3 (0:0, 1:3)\n\n18. ledna 1926 (11:00) – Davos (Eissportstadion)\nBranky: 30. Šroubek – 26. Kraatz, 32. Dufour, 35. Dufour.\n\n18. ledna 1926 (14:30) – Davos (Eissportstadion)\nBranky: 22. a 30. Jirkovsky, 36. Maleček – 37. Lederer.\n\n19. ledna 1926 (11:00) – Davos (Eissportstadion)\nBranky: 5. Meng, 23. Meng – 12. Lederer, 27. Walter Brück.\nRozhodčí: Cuthbert (GBR)\n Polsko – Belgie 3:1 (2:1, 1:0)\n\n17. ledna 1926 – Davos (Eissportstadion)\nBranky: Van Reychoot – Zebrowski, Adamowski, Tupalski.\n\n Polsko – Itálie 3:1 (0:0, 3:1)\n\n14. ledna 1926 – Davos (Eissportstadion)\nBranky: Adamowski, Kuley, Osiecimski – Paulon.Piazza.\n\n16. ledna 1926 – Davos (Eissportstadion)\nBranky: Tupalski 2, Adamowski, Kowalski – Pla (as. Peres)\n\n14. ledna 1926 – Davos (Eissportstadion)\nBranky: Piazza, Urbano – Ricardo Arche 2.\n1. Švýcarsko\nBrankáři: Charles Fasel, Adolf Martignoni.\nHráči: Fritz Kraatz, Louis Dufour, Heinrich Meng, Anton Morosani, Jaques Besson, Putzi Müller, Giuseppe Penchi, Alexander Spengler, Murezzan Andreossi, Albert Geromini\n\n2. Československo\nBrankáři: Jan Peka, Jaroslav Pospíšil.\nObránci: Josef Šroubek,Jaroslav Pušbauer, Valentin Loos.\nÚtočníci: Jaroslav Jirkovský, Josef Maleček, Jan Krásl, Václav Doležal, Bohumil Steigenhöfer.\n\n3. Rakousko\nBrankář: Franz Bidla, Herbert Brück.\nObránci: Walter Brück, Konrad Glatz, Alexander Lebzelter.\nÚtočníci: Ulrich Lederer, Alfred Revi, Peregin Spevak, Georg Stransky, Kurt Wollinger.\n\n4. Velká Británie\nBrankář: Peter Patton.\nObránci: Blaine Sexton, Jeff Reid, Hanki Millington.\nÚtočníci: Ross Cuthbert, Jack Murphy, Neville Melland, Joe Cock, Gary Reid, A.Wallace Johnson.\n\n5. Francie\nBrankář: Jacques Morisson.\nObránci: Alfred de Rauch, André Charlet, Philippe Payot.\nÚtočníci: Jean-Joseph Monnard, Albert Hassler, Léonhard Quaglia, Hubert Grunwald, Raoul Couvert, Henri Couttet.\n\n6. Polsko\nBrankář: Edmund Czaplicki.\nObránci: Aleksander Kowalski, Lucjan Kulej.\nÚtočníci: Tadeusz Adamowski, Kazimierz Źebrowski, Aleksander Tupalski, Wlodzimierz Krygier, Aleksander Sluczanowski, Osiecimski.\n\n7. Belgie\nBrankář: Hector Chotteau.\nObránci: Francois Franck, Roger Bureau, Gaston Van Volxem, Philippe Van Volckxom\nÚtočníci: Albert Collon, Willy Kreitz, André Poplimont, Louis Franck, Pierre van Reysschoot, Jacques van Reysschoot, Charles Mulder, Charles van den Driessche, Louis de Ridder.\n\n8. Itálie\nBrankář: Enrico Calcaterra.\nObránci: Guido Botturi, Piazza.\nÚtočníci: Luigi Radaelli, Decio Trovati, Paulon, Urbano.\n\n9. Španělsko\nBrankář: Aguilino Sobrino, Pedro Rivas.\nObránci: Juan Arche, Ricardo Arche, Fernando Merguiro, Santiago, Descluée.\nÚtočníci: Angel Arche, Edgar Neville, Baltasar Hidaldgo, Isidorio Uceda, Quintanta.\n\n\n"}
{"id": "100238", "url": "https://cs.wikipedia.org/wiki?curid=100238", "title": "Führer", "text": "Führer\n\nFührer znamená v doslovném překladu z němčiny „vůdce“. V dobách vlády strany NSDAP v Německu byl takto označován Adolf Hitler, který stranu vedl a který se stal i říšským kancléřem. Tehdy se také stalo částí názvu mnoha pozic v různých německých (polo)vojenských a vládních organizacích. I když se toto slovo v Německu obecně používá, je dosud provázeno určitým sociálním stigmatem.\n\nFührer byl titul, který si kancléř Hitler udělil zákonem jako část procesu \"Gleichschaltung\", po smrti posledního říšského prezidenta Výmarské republiky Paula von Hindenburg 2. srpna 1934. Nová pozice s plným názvem \"Führer und Reichskanzler\" (vůdce a říšský kancléř) spojila úřady prezidenta a kancléře a formálně učinila Hitlera německou hlavou státu i nejvyšším představitelem vlády, v praxi pak diktátorem v nacistickém Německu.\nNacistické Německo zavedlo \"Führerprinzip\" (vůdcovský princip) a Hitler byl všeobecně nazýván jako \"der Führer\" („Vůdce“). Jeden z nejčastěji opakovaných nacistických sloganů zněl \"Ein Volk, ein Reich, ein Führer\" - 'Jeden lid, jedna říše, jeden vůdce'.\n\nVe vojenských záležitostech užíval Hitler titulu \"Führer und Oberster Befehlshaber der Wehrmacht\" ('Vůdce a nejvyšší velitel Wehrmachtu') až do května 1942, kdy byl tento přídavek výnosem Vůdce zrušen. V zahraničních záležitostech užíval titulu \"Führer und Reichskanzler\" (Vůdce a říšský kancléř) do 28. července 1942, kdy to bylo změněno na \"Führer des Großdeutschen Reichs\" ('Vůdce Velkoněmecké říše').\n\nFührer byl v Německu užíván jako vojenský titul (srovnatelný s latinským \"dux\") přinejmenším do 18. století.\nKontext užití slova na označení Adolfa Hitlera jako nejvyššího vládce Německa se jeví ironickým v porovnání s tím, že v rámci vojenské podjednotky německé armády se termín „Führer“ vztahoval na velitele postrádajícího kvalifikaci pro trvalé velení. Například velící důstojník roty byl nazýván \"Kompaniechef\", neměl-li však dostatečnou hodnost nebo zkušenosti nebo mu bylo velení svěřeno pouze dočasně, byl oficiálně titulován jako \"Kompanieführer\".\nOperační příkazy různých stupňů vojenského velení se obvykle doprovázely titulem odvozených od názvu jednotky následované titulem \"Führer\" s přihlédnutím k taktickým zásadám německé armády užívaných v různých druzích misí.\nVýraz Führer byl užívaný i na nižších úrovních hierarchie nezávisle na zkušenosti nebo hodnosti; například \"Gruppenführer\" byl velitelem pěchotní čety (9 nebo 10 mužů). Kromě obvyklého významu byl \"Gruppenführer\" také oficiální generálskou hodností ve Waffen SS.\nSlovo \"Truppenführer\" se obecně užívalo k označení jakéhokoliv velitele nebo vůdce jednotky nebo jednotek a mohlo se týkat důstojníků mnoha různých úrovní velení.\n\nZa nacistů se titul \"Führer\" užíval také v polovojenských titulech (viz Freikorps). Téměř všechny nacistické polovojenské organizace, hlavně SS a SA měly polovojenské hodnosti postavené na titulu Führer.\n"}
{"id": "100239", "url": "https://cs.wikipedia.org/wiki?curid=100239", "title": "Libón z Élidy", "text": "Libón z Élidy\n\nLibón z Élidy byl antický řecký architekt 5. století př. n. l. ze Starověké Élidy. Vystavěl slavný Diův chrám v Olympii, jejíž území tehdy patřilo k Élidě.\n\n\n"}
{"id": "100240", "url": "https://cs.wikipedia.org/wiki?curid=100240", "title": "Erik Tabery", "text": "Erik Tabery\n\nErik Tabery ml. (* 13. června 1977 Vimperk / České Budějovice) je český novinář a publicista, šéfredaktor týdeníku \"Respekt\". \n\nPodle vlastních slov se narodil v jihočeském Vimperku a dětství prožil v Českých Budějovicích. Je synem herce Erika Taberyho st. a režisérky Kristýny Taberyové (rozené Štěpánkové, dcery herce Zdeňka Štěpánka).\n\nV redakci \"Respektu\" začal pracovat jako elév v roce 1997, po dvou letech se stal kmenovým členem redakce. Od roku 2009 je šéfredaktorem. Píše především komentáře o domácí politice, za které získal cenu Novinářská křepelka (2002) pro žurnalisty do 33 let věku. Za rok 2008 získal novinářskou Cenu Ferdinanda Peroutky, v roce 2011 obdržel Novinářskou cenu.\n\nVěnuje se rovněž publicistice. V roce 2006 vydal knihu \"Vládneme, nerušit\", za niž získal Cenu Toma Stopparda a která byla rovněž nominována na cenu Magnesia Litera. Další nominaci na totéž ocenění si vysloužil i jeho další knižní počin, \"Hledá se prezident\" z roku 2008. K úspěchu a získání Magnesie Litery za rok 2018 pak vedla o 10 let později třetí Taberyho kniha \"Opuštěná společnost\".\n\nPodle knihy \"Vládneme, nerušit\" vznikl i dokumentární film, který získal cenu Trilobit. Tabery se stal také autorem námětu k dokumentu \"Tady je Šloufovo\" či k dokumentárnímu seriálu \"Generace nula\".\n\n\n"}
{"id": "100284", "url": "https://cs.wikipedia.org/wiki?curid=100284", "title": "Robert Kočarjan", "text": "Robert Kočarjan\n\nRobert Sedraki Kočarjan, arménsky \"Ռոբերտ Սեդրակի Քոչարյան\" (* 31. srpna 1954, Stepanakert, Ázerbájdžánská SSR) je arménský politik, v letech 1994–1997 prezidentem Náhorno-karabašské republiky, 1997–1998 předsedou vlády Arménské republiky a 1998–2008 jejím druhým prezidentem.\n\nKočarjan se narodil ve Stěpanakertu v Náhorním Karabachu, tehdejší autonomní oblasti Ázerbájdžánské SSR. Zde absolvoval také střední školu. V letech 1972 až 1974 sloužil v Rudé armádě. Se svojí ženou Bellou mají tři děti. Hovoří plynule rusky a anglicky.\n\nKočarjan začal svou kariéru roku 1971 jako strojník ve stepanakertském elektrotechnickém závodě. Po kariéře soustružníka se stal strojním inženýrem. V roce 1982 absolvoval s vyznamenáním elektrotechnický seminář na Jerevanském polytechnickém institutu.\n\nKočarjan se zapojil do politiky po vzniku hnutí za připojení jeho rodného Náhorního Karabachu k Arménské SSR. V 80. letech zastával různé posty v organizacích Komsomolu a sovětských orgánech v Náhorním Karabachu. V únoru 1988 se stal jedním z lídrů karabašské politiky jako člen hnutí Krunk. Po zániku tohoto hnutí vstoupil do organizace Miatsum (Sjednocení). Jeho vlivné politické styky jej vynesly na pozice sovětské politiky a roku 1989 se stal poslancem Nejvyššího sovětu Arménské SSR. V roce 1991 se stal poslancem prvního shromáždění Nejvyššího sovětu Republiky Náhorní Karabach.\n\nPo rozpadu Sovětského svazu upadl Náhorní Karabach do stavu totální války. Když v srpnu 1992 Ázerbájdžánská armáda okupovala půlku území Náhorního Karabachu, stal se Kočarjan předsedou Státního obranného výboru a prvním premiérem Republiky Náhorní Karabach (RNK). Mobilizoval síly a podařilo se mu osvobodit území díky podpoře Arménie. 12. května 1992 bylo vyhlášeno neoficiální příměří a 10. prosince se Náhorní Karabach vyhlásil nezávislým státem. Boje však pokračovaly dále až do května 1994, kdy bylo vyhlášeno oficiální příměří - spory o toto území však přetrvávají. Kočarjan byl 24. prosince z usnesení Nejvyššího sovětu RNK ustaven jeho prezidentem.\n\nDne 20. března 1997 opustil post prezidenta RNK, protože byl zvolen premiérem Arménie. V únoru 1998 byl arménský prezident Levon Ter-Petrosjan přinucen odstoupit kvůli ústupkům Ázerbájdžánu při řešení konfliktu v Náhorním Karabachu, které spousta Arménců považovala za potupné. Klíčoví ministři arménské vlády, vedení Kočarjanem, odmítli mírový plán, přednesený mezinárodními zprostředkovali v září 1997. Plán, přijatý Petrosjanem a Ázerbájdžánem, počítal s postupným urovnáním konfliktu, avšak neřešil otázku uznání statusu Náhorního Karabachu. Tato dohoda také předpokládala návrat mnoha Arménií kontrolovaných území v Karabachu zpět do rukou Ázerbájdžánu a uvolnění Ázerbájdžánské a turecké blokády Arménie. Dnes je ta samá dohoda - ve své době považovaná za kapitulantskou - základem jednání Roberta Kočarjana.\n\nPo rezignaci Levon Ter-Petrosjana byl v předčasných prezidentských volbách 30. března 1998 Kočarjan zvolen druhým arménským prezidentem. Porazil tak svého největšího rivala Karena Demirčijana.\n\nV úřadu prezidenta Kočarjan dále pokračoval v jednání o mírovém řešení konfliktu v Karabachu s Ázerbájdžánským prezidentem Ilhamem Alijevem. Rozhovory mezi Alijevem a Kočarjanem byly také vedlejším tématem na summitu Společenství nezávislých států (SNS) v září 2004 v kazašské Astaně. Jeden z návrhů údajně počítal se stažením okupačních sil z Ázerbájdžánských území sousedících s Náhorním Karabachem, vyhlášením referenda v Náhorním Karabachu a rozhodnutí Ázerbájdžánu, týkajícího se další budoucnosti regionu. Ve dnech 10. až 11. února 2006 se Kočarjan a Alijev sešli ve francouzském Rambouillet, aby projednali základní principy urovnání konfliktu - stažení okupačních vojsk, rozmístění mezinárodních mírových jednotek a uznání statusu Náhorního Karabachu. Během období před touto schůzkou vyjadřoval místopředseda Minské skupiny OBSE opatrný optimismus, že určitá forma dohody je možná. Francouzský prezident Jacques Chirac se setkal odděleně s oběma lídry a vyjádřil naději, že rozhovory budou plodné. Na rozdíl od původního optimismu však rambouilletská jednání nepřinesla žádnou dohodu s klíčovými body jako např. uznání statusu Náhorního Krabachu nebo stažení arménských vojsk. Jednání nadále pokračují, zapojil se do nich také ruský prezident Vladimir Putin.\n\nV roce 2001, v rozhovoru pro Turkish Daily News, vyjádřil Kočarjan naději v rozšíření arménské genocidy do povědomí ostatních států mezinárodního společenství.\n\nDne 5. března 2003 byl Kočarjan znovu zvolen prezidentem Arménie. Jeho znovuzvolení bránila některá tvrzení o zfalšování voleb ze strany jeho protikandidátů, avšak do funkce byl nakonec jmenován, protože tato obvinění se nepotvrdila. Na začátku roku 2004 se objevily hlasy žádající odstoupení Kočarjana. Demonstranti vedení opozicí vyšli do ulic podpořit požadavek na referendum o Kočarjanově rezignaci.\n\n\n"}
{"id": "100285", "url": "https://cs.wikipedia.org/wiki?curid=100285", "title": "Arenal", "text": "Arenal\n\nArenal je stratovulkán, který se nachází na jihovýchodním břehu jezera Arenal ve střední Kostarice přibližně 90 km od San José. Nad hladinu moře se vypíná do výšky 1670 metrů. Poslední erupce jsou zaznamenány ze současných let, ale významnější erupce byla 23. srpna 2000.\n\nSopka je jednou z nejmladších těles podobného vzniku v oblasti Kostariky, která je tvořena převážně andezity.\n\nStratovulkán se dostal do obecnějšího povědomí 29. července 1968, kdy došlo k větší erupci po téměř 400 letech relativní nečinnosti. V první fázi erupce sopka vyvrhovala do okolí velké sopečné pumy, které se dostávaly až do vzdálenosti 5 km a následně vytvořila i pyroklastické proudy. Jedním z nich bylo zasaženo městečko Tabacon, ve kterém bylo následně usmrceno 87 lidí. V poslední fázi erupce se ze svrchního sopouchu a západní části svahu sopky začala valit viskózní láva.\n\nVrchol sopky je po většinu času zahalen mraky a spatření celého tělesa sopky je považováno za velké štěstí. V okolí sopky se nachází množství teplých pramenů, které jsou častým cílem turistů.\n\nOkolí sopky je s přilehlým jezerem vyhlášeno národní parkem (Parque Nacional Volcán Arenal). Vznikl v roce 1991 a má rozlohu 12 124 ha. Díky časté sopečné aktivitě strombolského typu se stává oblast častým cílem turistů, kteří chtějí na vlastní oči spatřit sopečnou aktivitu a to převážně v noci. Díky typu erupce je ale oblast v době zvýšené sopečné aktivity poměrně nebezpečná.\n\n"}
{"id": "100288", "url": "https://cs.wikipedia.org/wiki?curid=100288", "title": "Parodie", "text": "Parodie\n\nParodie je přetvoření původního obsahu (formou satiry) do směšného charakteru. Imituje originální dílo, na něco naráží, zdůrazňuje chyby nebo naopak záměrně dělá vše přehnaně dokonale (přehání dokonalost či bezchybnost). Nejčastěji se dá parodie nalézt ve filmu, literatuře a hudbě.\n\nfilmové / divadelní\nliterární\n___________________________\nKromě hraných parodií (\"Scary Movie\", \"Bláznivá střela\"), existují i dabingové parodie, které mají tentýž obraz a postavy jako originál. Mezi známé české dabingové parodie patří:\n\nSvětově nejznámější dabingové parodie se nachází mezi japonskými anime. Ty bývají vydávány spolu s originální sérií v podobě profesionálně nazvučených speciálů. Takovým příkladem může být To Aru Kagaku no Railgun.\n\n"}
{"id": "100291", "url": "https://cs.wikipedia.org/wiki?curid=100291", "title": "Maia", "text": "Maia\n\nMaia může být:\n"}
{"id": "100293", "url": "https://cs.wikipedia.org/wiki?curid=100293", "title": "Batňovice", "text": "Batňovice\n\nBatňovice (něm. \"Batnowitz\") jsou obec v Královéhradeckém kraji v severovýchodních Čechách. Obec leží na rozmezí Rtyňské brázdy a Trutnovské pahorkatiny pod Jestřebími horami na Rtyňce a Zaječím potoku. Žije zde  obyvatel. Obec má rozlohu 446,55 ha. Sousedí s obcemi Úpice, Rtyně v Podkrkonoší, Malé Svatoňovice, Velké Svatoňovice a Suchovršice.\n\nBatňovice leží na rozmezí Rtyňské brázdy a Trutnovské pahorkatiny. Nejvyšším bodem je kóta 465,5 m na Kvíčale na jihozápadu, nejnižším bodem je místo při jižní hranici s Úpicí (340 m), kde Rtyňka opouští území obce. Dalšími významnějšími vrchy jsou Čertův kopec (409,8 m) na východě a kopec Varta (436,4 m) na jihu.\n\nÚzemí je odvodňováno Rtyňkou, která ústí do Úpy. Do Rtyňky se zprava vlévá Zaječí potok (též Markoušovický potok), který několik set metrů před soutokem protéká Batňovickým rybníkem. Dalšími menšími přítoky Rtyňky jsou Mariánský (Jestřebí) potok (1-01-02-046) a Petrovický potok (1-01-02-045). Oba potoky se vlévají do Rtyňky zprava.\n\nZaložení obce Batňovice je spojováno s kolonizací, která v tomto regionu probíhala od 13. století. Též zástavba je typická pro kolonizační lesní lánovou ves. První písemná zmínka o obci je však až z roku 1408. Spolu s obcí Zálesí byly Batňovice až do roku 1516 součástí vízmburského panství.\n\nObec se člení na 2 základní sídelní jednotky: Batňovice a Kvíčala.\n\n\n"}
{"id": "100294", "url": "https://cs.wikipedia.org/wiki?curid=100294", "title": "Kostel Nanebevzetí Panny Marie (Modřany)", "text": "Kostel Nanebevzetí Panny Marie (Modřany)\n\nKostel Nanebevzetí Panny Marie je římskokatolický kostel postavený na malém návrší v Praze 4-Modřanech. Kostel obklopuje modřanský hřbitov a v jeho těsné blízkosti se také nachází budova fary.\n\nNení známo, kdy byl kostel postaven, ale vůbec první historická zmínka o Modřanech je spojena s vyšehradskou kapitulou, které v roce 1178 daroval Soběslav II. dvě modřanská popluží a vinici. Je pravděpodobné, že po získání majetku zde kapitula vybudovala i kostel. První nepřímá zmínka pochází z roku 1329, kdy je na jedné z listin vydané scholastiky pražské kapituly podepsán jakýsi Vojtěch – plebán v Modřanech. První přímá zmínka o kostele v souvislosti s návštěvou říčanského arcijáhna pochází z roku 1380 a přímé potvrzení existence kostela v Modřanech nalézáme v seznamu farních kostelů náležejících k říčanskému arciděkanství z roku 1384, jsou zde uvedeny i Modřany.\n\nCelé Modřany vyplenili a kostel vypálili husité v roce 1420, když táhli na zbraslavský klášter.\n\nPo bitvě na Bílé hoře byl kostel částečně opraven, ale zůstal bez faráře. Později byl opraven, aby v něm mohly být slouženy bohoslužby, ale už v roce 1631 Sasové vyplenili Zbraslavský klášter a vsi, které k němu náležely. V roce 1639 si v modřanském kostele zřídili skladiště zbraní a vojenského materiálu Švédové generála Banéra. Po uzavření Vestfálského míru v roce 1648 kostel opravili a rozšířili zbraslavští cisterciáci, čímž stavba dostala svou nynější podobu.\n\nV roce 1754 za úřadování zbraslavského opata Adama Aysla byl kostel od základu nově zřízen, byla opravena zvonice, která byla do té doby v rozvalinách.\n\nV roce 1802 Modřany zasáhl velký požár, který zničil i faru a v ní umístěnou školu. Nová fara byla vybudována v roce 1809, ale modřanská farnost byla obnovena až 13. září 1855. Další opravy a úpravy kostela se děly v letech 1881–1883, kdy přibyl kammený kříž před kostelem. Zároveň byla znovu postavena zeď modřanského hřbitova, pobořená při požáru.\n\nV letech 1947–1949 byla přistavěna kruchta s novými varhanami.\n\nPrvní varhany byly v kostele postaveny v roce 1690. Nové varhany postavil v kostele varhanář Josef Vanický z Třebechovic u Hradce Králové v roce 1893.\n\nKřížová cesta byla otevřena roku 2015 a vede parkem u kostela ke zvonici. Tvoří ji čtrnáct žulových smírčích křížů s reliéfem, které zhotovil sochař Miroslav Beščec z Dobříše. Každý kříž je jiný a na každém je symbol, který vychází z křesťanské tradice od odsouzení Krista až po uložení do hrobu. Kříže jsou zasazeny hluboko do země, některé plánovaně nakřivo. Popisy jednotlivých zastavení nejsou u křížů, ale na informační tabuli při vstupu do parku.\n\nCesta vznikla z iniciativy radnice Prahy 12 ve spolupráci s Farní charitou Prahy 4 – Modřany a na její vznik byla uspořádána veřejná sbírka. Smírčí kříže každý zvlášť posvětil dne 18. října 2015 Stanislav Gura, prezident Arcidiecézní charity.\n\n"}
{"id": "100303", "url": "https://cs.wikipedia.org/wiki?curid=100303", "title": "Michel Lafosse", "text": "Michel Lafosse\n\nMichel Roger Lafosse (narozen v bruselské městské části \"Watermael-Boitsfort\" 21.4. 1958), známý též jako Michael James Alexander Stewart of Albany se prohlašuje za potomka Karla Eduarda Stuarta (\"Krásného prince Karla\") a tudíž za oprávněného jakobitského nárokovatele trůnu bývalého skotského království.\n\nOd roku 1979 si říká \"Jeho Královská Výsost Michael James Alexander Stewart, sedmý hrabě z Albany\", což je založeno na údajném druhém jménu \"hrabě z Albany\" jeho domnělého předka. Michael Lafosse si nárokuje též mnoho dalších titulů (hrabě ze Stuartonu, vévoda z Kendalu a Kintyre, 26. lord nejvyšší hofmistr Skotska de iure, vévoda z Normandie a Akvitánie, hrabě z Blois, baron Lafosse de Chatry, titulární princ Francie a Polska, hlava Keltské církve Svaté přízně svatého Kolumby, předseda Evropské rady princů, Velmistr šlechtického řádu gardy Saint Germain, Protektor velkodůstojník Mezinárodní společnosti důstojníků Společenství národů, Rytíř velkokříže a řetězu ortodoxního imperiálního řádu svatého Jiří, Velkokomandér rytířského vojenského řádu jeruzalémského chrámu, Velkokomandér královského řádu Durranni koruny Amamullaha, čestný předseda Asociace židovských studentů univerzity v Glasgow, patron nadace rodu Albany, Velmistr Řádu draka (v Maďarsku), Velmistr Královského řádu Moravských rytířů svatého Rostislava a Kolumbana).\n\nPůvodem skotský, potom i anglický a irský panovnický rod Stuartovců byl v Anglii načas svržen krvavou puritánskou revolucí a kromwelovskou diktaturou v letech 1640-1660. Po skončení revoluce se Stuartovci na anglický trůn vrátili (Skotsko a Irsko jim zůstaly věrny) v osobě Karla II., který byl nucen napříště respektovat za revoluce vzrostlou moc parlamentu zastupujícího vysokou šlechtu a především její odpor ke katolictví. Sám Karel však se netajil svými sympatiemi k římské církvi a na smrtelné posteli roku 1685 konvertoval ke katolicizmu. Karel II. nezanechal žádné manželské potomky, takže na trůn po něm nastoupil bratr Jakub II. Stuart, otevřený a horlivý katolík. Hned na počátku vlády se Jakub tvrdě vypořádal s opozicí nesouhlasící s jeho vládou (veřejné popravy, posílání do otroctví do Ameriky) a vzápětí rozpustil parlament, pokoušel se vládnout absolutisticky a zrovnoprávnil katolíky, čímž si proti sobě znepřátelil všechny mocné složky anglické společnosti. Když se r. 1688 narodil Jakubův stejnojmenný syn (Jakub Eduard), čímž automaticky ztrácely právo na trůn Jakubovy dcery Marie a Anna, hlásící se k protestantizmu, vznikla v anglické společnosti obava, že katolická dynastie bude vládnout i nadále. Proto v tzv. Slavné revoluci Angličané povolali Mariina manžela, nizozemského místodržícího Viléma Oranžského, před nímž Jakub uprchl do Francie ke dvoru Ludvíka XIV. Nově svolaný anglický parlament reagoval na Jakubův útěk tím, že Viléma zvolil za krále. Jakub proti tomu protestoval a až do konce svého života (1701) se prohlašoval za zákonného krále Anglie (a Skotska a Irska, kde bylo silou anglické řešení prosazeno).\n\nVe francouzském exilu v nároku na anglický a skotský trůn pokračoval Jakubův syn Jakub Eduard, který se proto zval \"Jakub III.\" (pro Anglii) a \"Jakub VII.\" (pro Skotsko), dnes je znám pod přezdívkou \"Starý uchazeč\". Jednou se neúspěšně pokusil s francouzskou pomocí vylodit v Anglii (1708), ztroskotal také pokus jakobitského povstání ve Skotsku (1715). Po smrti Ludvíka XIV. se Jakub stal ve Francii nevítaným a našel nové útočiště v Římě u papeže Klementa XI., kde žil do své smrti r. 1766. V Římě, roku 1719, se Jakub oženil s Marií Klementinou Sobieskou, pravnučkou polského krále Jana III. Sobieského, a s ní měl dva syny, Karla Eduarda a Jindřicha Benedikta. V nárocích rodu pokračoval Jakubův starší syn Karel Eduard, dnes známý pod přezdívkou \"Krásný princ Karel\", sám sebe zval \"Karel III.\" Stejně jako jeho otec se pokusil o vylodění ve Skotsku (1745), to však skončilo bezúspěšně. Poté se Karel uchýlil do Francie a pak do Itálie. Po smrti otce jej tehdejší papež Klement XIII. odmítl uznat za anglického a skotského krále. V roce 1772 se Karel v Římě oženil s Luisou ze Stolberg-Gedernu, s ní se později přestěhoval do Florencie, kde začal užívat titul \"hrabě z Albany\". Po šesti letech (1780) Luisa Karla opustila z důvodu cizoložného vztahu k italskému básníkovi Viktoru Alfierimu, aniž by Karlovi do té doby porodila jakékoli dítě (proto v 19. století tvrzení dvou anglických bratrů Karla a Jana Allenových, že jsou vnuci Karla Stuarta, bylo zcela neopodstatněné). O tři roky později (1780) přistoupil Karel k legitimizaci svého jediného potomka, tehdy třicetileté nemanželské dcery Karly (Charlotty), kterou mu porodila jeho milenka Klementina Walkinshawová, s níž se seznámil v roce 1745 ve Skotsku. Karle udělil titul \"vévodkyně z Albany\" a \"Její královská výsost\", aniž by ji ovšem jeden z těchto titulů dával nárok na nástupnictví. Karel zemřel v Římě 1788 a nezanechal žádného mužského, natož manželského a zákonného potomka. Karlův mladší bratr Jindřich Benedikt byl r. 1747 jmenován papežem Benediktem XIV. kardinálem, posléze se stal biskupem jedné předměstské diecéze a papežským vicekancléřem. Po smrti bratra Karla se prohlásil králem \"Jindřichem IX.\" (pro Anglii) a \"I.\" (pro Skotsko), ale svůj nárok se nepokusil prosadit v praxi. Zemřel r. 1807 ve svém biskupském paláci ve Frascati a nezanechal žádné potomky, ani nemanželské. Jindřichem Benediktem tedy skončily dějiny dynastie Stuartů, dodnes přežívají pouze rodiny, jejichž prapředkem byla Karlova dcera Karla. Jindřich Benedikt ve své závěti přenesl své nároky na trůny v Británii na přítele a nejbližšího příbuzného, Karla Emanuela Savojského (do r. 1802 krále sardinského), ten však nikdy jakobitské nároky neprosazoval a neučinil to ani nikdy nikdo z jeho potomků až dodnes.\n\nMichael Lafosse výše uvedenou historii konce Stuartovského rodu odmítá. Tvrdí, že Karel Eduard obdržel tajnou papežskou anulaci manželství s Luisou ze Stolberg-Gedernu a následně si, opět tajně, vzal za manželku Markétu O'Dea d'Audibert de Lussan, komtesu z Massillanu. Z tohoto manželství se údajně roku 1786 narodil Karlův dědic, syn Eduard Jakub (hrabě Stuarton, hrabě z Albany), za jehož potomka se považuje. Lafosse je nicméně neochoten nebo neschopen poskytnout nějaké důkazy, že se tyto události vůbec staly, a o existenci oné manželky a syna. Ani se nezdá pravděpodobné, že by Karel Eduard byl za fyzického stavu, v němž se tehdy nacházel, schopen zplodit syna.\n\nMichael Lafosse tvrdí, že on sám je synem „Její královské výsosti princezny René Stuartové, paní z Derneley“ (podle Lafosse přímý vládnoucí potomek Jakuba Eduarda) a „Gustava Lafosse ze Chatry, pátého hraběte ze Chatry“. Tyto osoby, stejně jako další, jsou vyjmenovány v rozsáhlé genealogii představené samotným Lafossem jako údajném rozrodu posledního stuartovského krále Skotska. Dokumenty předložené Lafossem nicméně obsahují četné nesrovnalosti a odchylky od uznávané a ustálené historie, nemohou být nezávisle ověřeny a nemohou být považovány za dostatečný doklad poskytující základ pro jeho nároky. Lafosse je dokonce neschopen poskytnout datum sňatku vlastních prarodičů. Navzdory tomu si získal jisté stoupence mezi Skoty nespokojenými se současnou britskou monarchií a její vládou.\n\nByl předložen dokument, podle nějž Michael James Stewart, hrabě z Albany, se narodil dne 21. dubna 1958 v Bruselu v městské části (obci) \"Město Brusel\" (\"Ville de Bruxelles\") a jeho rodiči byli \"baron Gustave Joseph Fernand Clément Lafosse\" a \"princezna René Juliana Stuartová\". Bylo konstatováno již v roce 1980 a potvrzeno bruselskými úřady v roce 2002, že toto osvědčení je padělek. Matriční úřad obce Watermael-Boitsfort poskytl dokument, podle nějž se údajný Michal z Albany narodil v Bruselu dne 21.4.1958 v městské části Watermal-Boitsfort jako \"Michael Roger Lafosse\", jeho rodiči jsou jmenováni \"Gustave Joseph Clément Fernand Lafosse\", obchodník, a \"Renée Julienne Dée\", obchodní zaměstnankyně, bez jakýchkoli známek urozeného postavení (zde fotokopie skutečného rodného listu).\n\nMichael Lafosse tvrdí, že je „Prezident evropské rady princů“ a v této funkci vystřídal arcivévodu Ottu Rakouského. Otto Habsbursko-Lotrinský v korespondenci s významným genealogem evropských královských rodů Danielem Willisem prohlásil, že nikdy nebyl ani prezidentem ani členem takové organizace, ba že dokonce ani o ní vůbec neslyšel. Tato organizace není zmiňována v biografiích evropské šlechty a biografických příručkách o ní. Michael Lafosse dále tvrdí, že je ve styku s mnoha evropskými královskými rody, na jejich setkáních (křtiny, svatby, pohřby apod.) však nikdy nebyl viděn.\n\nVýše uvedené skutečnosti ukazují, že Lafossova tvrzení jsou pouhé smyšlenky.\n\nAčkoli se narodil v Belgii jako Michael Roger Lafosse, stal se r. 1990 britským občanem a od té doby užívá jméno \"Michal Jakub Alexandr Stuart z Albany\". V roce 1998 sepsal kontroverzní knihu \"The Forgotten Monarchy of Scotland\" (Zapomenutá skotská monarchie), kterou mnozí považují za podvod a v níž načrtl svá údajná rodinná pouta ke královskému rodu Stuartů. Na svých internetových stránkách tvrdí, že je diplomatem Federace autonomních převorství Suverénního řádu svatého Jana Jeruzalémského, rytířů Malty (ne tedy Suverénního vojenského hospitálního řádu svatého Jana v Jeruzalémě, na Rhodu a na Maltě) a kulturní atašé Maltských rytířů v Demokratické republice Svatého Tomáše a Princova ostrova. Tvrdí také, že byl v r. 2001 vyznamenán pod jménem „Albany“ Organizací spojených národů \"medailí dobrovolné služby\". V roce 2005 se stal Rytířem velkého kříže v „Řádu svatého Jiří“ pod jménem „Princ Michal Skotský“. Dále je „Fons Honorum“ a velkoochránce Imperiálního a královského dračího soudu a řádu v Británii a anglicky mluvícím světě. Jedním z jeho výmyslů je „Vznešený řád ochránců svatého Germaina“.\n\nPodle informací, jež dne 18. června 2006 přinesl britský list „The Sunday Mail“, má být Michel Lafosse ze Spojeného království deportován poté, co mu jeho britské občanství bylo odňato z důvodů předložení zfalšovaného rodného listu (při žádosti o udělení občanství v červnu 2004). 23. června téhož roku pak týž list přinesl informaci, že Michel Lafosse prodal svůj dům v Edinburghu a odstěhoval se za svou matkou do Belgie.\n\nMoravské aktivity Michala Lafosse souvisejí se spolkem Královský řád Moravských rytířů svatého Rostislava a Kolumbana. Toto občanské sdružení bylo (pod mírně odlišným názvem) založeno v Brně r. 1995. V roce 2000 se jeho členové seznámili s českým překladem Lafossovy knihy o skotské monarchii (česky vydána pod názvem \"Skotsko - zapomenutá monarchie\") a rozhodli se do svého čela postavit krále a své sdružení přeměnit na skutečný rytířský řád. Obrátili se proto na autora knihy se žádostí, zda by se nestal velmistrem připravovaného řádu. Michal Lafosse souhlasil a v březnu 2002 podepsal v Edinburku zakládací listinu řádu. Na přelomu června a července 2002 pak Lafosse osobně navštívil Moravu, aby provedl pasování (investituru) členů řádu (ve Znojmě). Při té příležitosti navštívil Brno a mnohá místa jihovýchodní Moravy, přitom se setkal s několika představiteli řádů katolické církve a starosty obcí. Navštívil také Prahu, kde se setkal s některými známými herci a režiséry a dokonce byl přijat náměstkem ministra zdravotnictví. Velmistrem řádu moravských rytířů je Michal Lafosse dodnes.\n\nV roce 2004 kandidoval Michael Lafosse jako Michael James Alexander Stewart of Albany neúspěšně do Parlamentu Evropské unie na druhém místě kandidátky Sdružení nestraníků. Jeho předseda Jan Kryčer se zprávám genealogů o nepravém princi bránil a zdůrazňoval, že důležité jsou hlavně četné kontakty Michaela Lafosse v evropských institucích.\n\nMichael z Albany: Skotsko, zapomenutá monarchie. Skutečný příběh dynastie Stewartů a utajovaného nástupnictví králů a královen Skotů. Praha, Volvox Globator, 2000, 459 s. ISBN 80-7207-373-7.\n\n"}
{"id": "100310", "url": "https://cs.wikipedia.org/wiki?curid=100310", "title": "Thea von Harbou", "text": "Thea von Harbou\n\nThea Gabriele von Harbou (27. prosince 1888, Tauperlitz – 1. července 1954, Berlín) byla německá scenáristka a spisovatelka pruského aristokratického původu. Napsala scénáře k nejslavnějším německým němým filmům a sama se i jistou dobu pokoušela o režírování.\n\nV roce 1905 byl publikován její první román v Deutsche Roman-Zeitung, poté se živila jako herečka - 1906 Düsseldorf, 1908 Výmar, 1911 Chemnitz, 1913 Cáchy. V Cáchách se také setkala se svým pozdějším manželem, hercem Rudolfem Klein-Roggem.\n\nSe svou prací scenáristky začala po první světové válce a brzy se stala jednou z nejvýznamnějších ve svém oboru. Psala scénáře pro Joe Maye, Carla Theodora Dreyera, Arthura von Gerlacha, Friedricha Wilhelma Murnaua a Fritze Langa. V letech 1914-1921 byla provdána za Rudolf Klein-Rogge. Již roku 1918 ho opustila, nicméně nadále ho podporovala tím, že mu zajišťovala angažmá ve svých filmech. Klein-Rogge tak získal hlavní roli v dvoudílném velkofilmu Doktor Mabuse, dobrodruh (1921), k němuž napsala Thea von Harbou scénář. V srpnu 1922 se Harbou provdala za Fritze Langa, režiséra uvedeného filmu, s nímž se seznámila již roku 1919 právě díky své práci scenáristky a pro kterého psala scénáře až do jeho emigrace v roce 1933 - slavné snímky Metropolis a Vrah mezi námi. Thea von Harbou byla již od roku 1932 členkou NSDAP, což bylo jedním z důvodů rozpadu jejího manželství. Nicméně Fritz Lang se více než o ni už od roku 1928 zajímal o mladou herečku Gerdu Maurus. Rozvod se konal v dubnu 1933. Harbou se v letech 1933-1934 pokoušela i o režijní práci (snímky Hanneles Himmelfahrt a Elisabeth und der Narr), brzy se však vrátila ke svému původnímu povolání. V Třetí říši byla velmi zaměstnanou autorkou. Po krátké internaci v rámci denacifikace v roce 1945 se roku 1948 mohla vrátit k filmu.\n\nZ dnešního pohledu působí dílo They von Harbou poněkud nabubřele a melodramaticky. Například poslednímu záběru slavného snímku Metropolis je vyčítána i naivita a kýčovitost. Filmu Der Herrscher, natočenému podle hry Vor Sonnenuntergang Gerharta Hauptmanna, pak zaujatost.\n\n"}
{"id": "100311", "url": "https://cs.wikipedia.org/wiki?curid=100311", "title": "20mm kanón typu 99", "text": "20mm kanón typu 99\n\n20mm kanón typu 99 byl standardní japonský letecký kanón císařského námořního letectva během druhé světové války. Kanón (ve verzi 99-1) byl v podstatě licenční verzí švýcarského 20 mm kanónu Oerlikon FF používaného jinak v mnoha evropských stíhacích letadlech. Dále existovala varianta 99-2, založená na kanónu Oerlikon FFL s prodlouženou hlavní.\n\nByl vybrán jako hlavní výzbroj mnoha významných japonských letadel, protože byl dost lehký i kompaktní pro zástavbu do aerodynamicky čistého typu křídla a mohl střílet trhavé střely. Typ 99 tvořil hlavní výzbroj slavného stíhacího letadla Micubiši A6M Zero.\n"}
{"id": "100312", "url": "https://cs.wikipedia.org/wiki?curid=100312", "title": "The Elder Scrolls II: Daggerfall", "text": "The Elder Scrolls II: Daggerfall\n\nThe Elder Scrolls II: Daggerfall je fantasy RPG počítačová hra vyvinutá společností Bethesda Softworks v roce 1996.\n\nStejně jako ostatní hry ze série The Elder Scrolls se děj odehrává na fiktivním kontinentu Tamriel. Daggerfall je jednoznačně nejrozsáhlejší hrou této série; zabírá zhruba 160 000 km (má tedy rozlohu přibližně 77 % Velké Británie), 15 000 měst, vesnic a dungeonů. Podle Todda Howarda, programátora Elder Scrolls, má následující díl pouze jednu desetitisícinu rozlohy Daggerfallu. V této hře bylo také 750 000 NPC, což je několikanásobně více, než v Morrowindu (asi 1000 NPC).\n\nPůvodní titul hry měl být Mournhold a děj se měl odehrávat v provincii Morrowind. Nakonec však hra byla přemístěna do provincie High Rock a Hammerfell a soustředila se především na město Daggerfall. Druhý díl série také přinesl prohloubení systému levelování hrdiny a získávání zkušeností. V se zkušenosti získávaly za prosté zabíjení nepřátel, systém Daggerfallu byl již komplexnější a více podobný tomu z .\n\n"}
{"id": "100314", "url": "https://cs.wikipedia.org/wiki?curid=100314", "title": "13,2mm kulomet typu 3", "text": "13,2mm kulomet typu 3\n\n13,2mm kulomet typu 3 byl japonský těžký kulomet masivně využívaný v pozdější fázi druhé světové války. Jeho základem byl americký kulomet Browning M2.\n\nJeho letecká varianta tvořila výzbroj některých posledních japonských námořních stíhacích letadel včetně A6M5 (Zero) a A7M.\n"}
{"id": "100315", "url": "https://cs.wikipedia.org/wiki?curid=100315", "title": "Bojovnice pestrá", "text": "Bojovnice pestrá\n\nBojovnice pestrá (\"Betta splendens\") je sladkovodní paprskoploutvá ryba z podřádu labyrintky (Anabantoidei) a čeledi guramovití (Osphromenidae). Pochází z povodí řeky Mekong v jihovýchodní Asii, z Thajska, Kambodži, Laosu a Vietnamu.\nDorůstá asi 6–7 cm. Patří do skupiny tzv. pěnových bojovnic, jejichž samci staví pro potomstvo pěnová hnízda. Podobně jako ostatní labyrintky je vybavena nadžaberním orgánem, tzv. labyrintem, který umožňuje dýchání vzdušného kyslíku a život v teplých, stojatých a špatně okysličených vodách. České rodové jméno i thajský název (\"plakat\", kousající ryba) poukazují na značnou vnitrodruhovou agresivitu a bojovnost, především mezi samci. Jejich bojové schopnosti jsou v Thajsku a dalších zemích nadále podporovány šlechtěním a využívány k tradičním rybím zápasům, na které se vsází. V psychologii je bojovnice pestrá využívána jako modelový organismus pro studium agresivity.\n\nBojovnice pestrá je celosvětově jednou z nejoblíbenějších akvarijních ryb. Do Čech ji roku 1897 dovezl Enrique Stanko Vráz, čímž se pravděpodobně stala první tropickou rybou chovanou v českých akváriích. Pro akvaristické účely bylo vyšlechtěno mnoho atraktivních barevných a tvarových forem. Často jsou tyto formy dlouhoploutvé, čímž se výrazně liší od divokých ryb i ryb šlechtěných pro zápasy. Ozdobné formy jsou předmětem chovatelských výstav a soutěží.\n\nRod bojovnice (\"Betta\"), do kterého je bojovnice pestrá řazena, je s více než 60 druhy druhově nejbohatším rodem guramovitých a labyrintek vůbec. Rod se proto z praktických důvodů dělí do tzv. druhových skupin či komplexů, které nemají oficiální status taxonu. Podle bojovnice pestré byla pojmenována druhová skupina \"splendens\" (komplex \"Betta splendens\"). Do ní se kromě bojovnice pestré řadí i bojovnice nebojovná (\"Betta imbellis\"), bojovnice smaragdová (\"Betta smaragdina\"), bojovnice kropenatá (\"Betta stiktos\") a dosud vědecky nepopsaná \"Betta\" sp. Mahachai.\n\nV literatuře se vzhledem k popularitě tohoto druhu vyskytuje celá řada alternativních českých jmen, například bojovnice křivoploutvá, bojovnice obecná, bojovnice peřestá, bojovnice siamská, bojovnice závojová, bojovnice závojovitá nebo dokonce siamská bojová rybka (což je doslovný překlad běžného anglického jména \"\").\n\nPůvodním areálem výskytu bojovnice pestré je povodí řeky Mekong v jihovýchodní Asii – v Thajsku, Kambodži, Laosu a Vietnamu. Na řadě míst však zdivočely původně domestikované ryby, a to jak v původním areálu a jeho okolí, tak i zcela mimo původní areál, například v Americe, konkrétně v Brazílii, Kolumbii a Dominikánské republice. To má negativní dopad zejména v oblastech původního výskytu a jeho okolí, neboť zdivočilé šlechtěné ryby se kříží s původními divokými formami bojovnice pestré i dalšími druhy komplexu splendens, jako je bojovnice nebojovná či smaragdová.\n\nSamci jsou vůči sobě (a někdy i vůči samicím) velmi agresivní, a proto se doporučuje chovat vždy pouze jednoho samce v akváriu. V případě chovu více samců současně je nezbytné je chovat v dostatečně velkém akváriu s množstvím přirozených skrýší. V přírodě samci sice nebojují až do usmrcení protivníka, ale v nevhodně řešeném akváriu nemá poražený kam uprchnout, takže boj může skončit jeho smrtí. Chovatelé, kteří se zaměřují na výcvik výstavních samců, používají obvykle propojená menší akvária, kdy je v každém jeden samec, který soupeří s ostatními přes sklo a díky tomu rostou jeho ploutve.\n\nTyto ryby dlouhou dobu byly a stále jsou šlechtěny, proto se akvarijní forma od divoké formy značně liší. Samci i samice se vyskytují v mnoha barvách, jako je modrá, červená, zelená, bílá a i v různých kombinacích. Ploutve samečků bývají v případě správného chovu velmi dlouhé a rozličných tvarů. Nejčastější barvou těchto rybiček je tmavěmodrá a červená. Nejvzácnější jsou žluté a oranžové varianty.Někdy mohou být navzájem nesnášenlivé i samice, ačkoliv jejich agresivita je obvykle vedena k vytváření poměrně přísné, nicméně klidné hierarchie – za předpokladu, že je v nádrži 3 a více samic. Soužití dvou samic, pokud je jedna z nich dominantní, obvykle končí smrtí té slabší. Samice mohou napadnout i slabšího samce, na což je třeba brát ohledy především při odchovu. V každém případě platí pro chov stejná pravidla, jako pro samce, tedy prostorná a členitá akvária.\n\nJakkoliv je vlastní chov bojovnic co se týče přípravy poměrně složitý, odchov je díky silně vyvinutému rozmnožovacímu pudu tohoto druhu poměrně snadný a skutečně velmi zajímavý. Sameček pomocí sekretu z tlamy postaví pěnové hnízdo z bublin, do kterého ukládá oplodněné jikry. Samička je ihned po tření od hnízda vyhnána a musí se z akvária odlovit. Sameček neustále hnízdo upravuje a opětovně do něj zabudovává popadané potomstvo. Po zhruba třech dnech, když plůdek vstřebá svůj žloutkový váček a rozplave se, se odloví i sameček. Potěr je velmi drobný a odchovává se prachovou potravou a planktonem. Rozmnožovací pud lze posílit zvýšením teploty a snížením hladiny vody v akváriu.\n\nBojovnice se dobře hodí do společenských nádrží, ale pouze ke klidným a neagresivním druhům, které bojovnicím nebudou okusovat jejich dlouhé ploutve a současně nemohou být pro bojovnice vizuálním rivalem, jako třeba některé cichlidy (např. známé skaláry). Ani malé rybky nejsou vhodným společníky, protože by bojovnicemi mohly být považovány za potravu. Ideálním prostředím pro bojovnice je akvárium klasického formátu nad 100 l, ve kterém nechybí vysoké a volně plovoucí rostliny. Vhodná teplota pro tyto rybky je mezi 24–30 °C a pH vody by mělo být v rozmezí 6,5–7,0, přičemž je nezbytné prostředí udržovat v uvedených mantinelech. Betty jsou velmi citlivé na nepříznivé podmínky, mohou trpět alergiemi na některé vybavení akvária, případně na přemnožení bakterii a sinic.\n\nSamce bojovnic pestrých je vzhledem k jejich bojovnosti nutno ve většině případů chovat odděleně. K tomu se obvykle používá množství velmi malých nádrží o obsahu zřídka překračujícím několik litrů. Jsou-li však splněny určité předpoklady, je možno chovat i větší množství dospělých samců v jedné nádrži. To může být výhodné například při komerčním odchovu. Thajský chovatel bojovnic Sittisak Nantaterm uvádí následující podmínky úspěšného chovu většího množství samců pohromadě: musí se jednat o samce pocházející z jednoho výtěru a odchovávané společně, musí být chováni v dostatečně velké nádrži (například 120 ryb v jámě o průměru 100 cm), musí být pravidelně a dostatečně krmeni, nádrž musí být bohatě osázena vodními rostlinami poskytujícími dostatek úkrytů a rozdělujících nádrž na dostatek teritorií, ryby nesmí být rušeny hlukem ani pohybem vody a voda v nádrži by vůbec neměla být měněna, kvalitu vody musí zajistit rostliny svým metabolismem. I za dodržení těchto podmínek však může docházet k ojedinělým soubojům, autor proto tuto metodu nedoporučuje k chovu dlouhoploutvých variet, které jsou náchylnější na poškození ploutví.\n\nV akváriu dobře přijímá většinu umělých vločkových i granulovaných krmiv vhodné velikosti, řada výrobců dodává i speciální umělá krmiva vyvinutá přímo pro šlechtěné bojovnice. Jsou to například Hikari Tropical Betta Bio-Gold, JBL NovoBetta, OceanNutrition Atison's Betta Food, Sera Bettagran nebo Tetra Betta.\n\nVětšina dnes chovaných bojovnic se výrazně odlišuje od původní přírodní formy, která je chována jen velmi vzácně. Domestikované ryby také druhotně zdivočely v místech původního výskytu i jinde, a kříží se s původní divokou formou i dalšími druhy skupiny splendens. Chovatelské formy se od původních divokých ryb s krátkými ploutvemi a převažujícím červenomodrým zbarvením mohou lišit tvarem i barvou.\n\nOdlišnosti v tvaru mezi jednotlivými chovatelskými formami se týkají především ploutví. Některé odlišnosti se však týkají i vlastního těla ryb, například Doubletail formy mívají tělo vyšší. Odlišnosti ve tvaru ploutví jsou nejvýraznější u samců, u samic, které mívají ploutve výrazně kratší, nelze některé formy odlišit.\nTermínem plakat (z thajského pla kad, kousající ryba) se označují krátkoploutvé formy tvarem více či méně připomínající původní divoké ryby. Do této skupiny patří všechny ryby šlechtěné v Thajsku pro zápasy,\nJako Crowntail se označují ryby s paprsky ocasní ploutve přesahující okraj ploutve.\nJako Doubletail se označují ryby s ocasní ploutví rozdělenou na dvě části.\nJako Halfmoon (půlměsíc) se označují ryby s půlkruhovitou ocasní ploutví, roztažitelnou do úhlu 180°.\n\n\n\n\n"}
{"id": "100316", "url": "https://cs.wikipedia.org/wiki?curid=100316", "title": "Rudolf Skuherský", "text": "Rudolf Skuherský\n\nRudolf Skuherský (23. dubna 1828 Opočno – 9. října 1863 Praha) byl český matematik, první profesor deskriptivní geometrie na polytechnice v Praze a zastánce zrovnoprávnění češtiny a němčiny jako vyučovacích jazyků.\n\nNavštěvoval gymnázium v Hradci Králové a v Broumově, poté pokračoval na reálce v Praze. V roce 1844 se zapsal na pražskou polytechniku: studoval matematiku (u Christiana Dopplera), fyziku a botaniku. Po roce odešel na tři léta pracovat do rodného Opočna jako hospodářský úředník. V roce 1848 se do Prahy na techniku vrátil a posléze pokračoval ve studiu ve Vídni, kde studia zakončil.\n\nVe Vídni Skuherský v roce 1850 (pod vedením prof. Höniga) publikoval svou první práci z deskriptivní geometrie (\"Ortografická rovnoběžná perspektiva\"; \"Die orthographische Parallelperspective\", in: \"Sitzungsberichte der kaiserlichen Akademie der Wissenschaften\", svazek 5) a v akademickém roce 1851–52 byl asistentem deskriptivní geometrie. V roce 1852 přesídlil do Prahy, kde byl na polytechnice jmenován \"mimořádným profesorem deskriptivní geometrie a průpravného technického kreslení\" a dva roky poté byl jmenován prvním profesorem řádným. Na počátku 60. let se zasazoval o reformu pražské polytechniky, avšak výsledku se nedožil, neboť v roce 1863 zemřel na záškrt ve věku 35 let.\n\nKrátce po řádných zemských volbách v roce 1861 byl v doplňovací volbě počátkem dubna 1861 zvolen na Český zemský sněm za kurii venkovských obcí, obvod Chrudim, Nasavrky.\n\nSpolečně s profesory Kořistkou a Jelinkem se zasazoval za rovnoprávnost češtiny jako vyučovacího jazyka na polytechnice. V akademickém roce 1861–62 zahájil přednášky z deskriptivní geometrie vedle němčiny i v českém jazyce. Ty se staly prvními česky proslovenými přednáškami na pražské polytechnice. Ve školním roce 1864–65 byly pak oba jazyky zrovnoprávněny. Dvojjazyčné období vyvrcholilo rozdělením polytechniky na českou a německou (r. 1869–70).\n\nRudolf Skuherský byl činný také v nově vzniklé sokolské Tělocvičné jednotě. Ustavující valná hromada, která prvním starostou zvolila Jindřicha Fügnera a místostarostou Miroslava Tyrše, profesora Skuherského zvolila členem výboru.\n\nSkuherský je tvůrcem tzv. \"ortografické paralelní perspektivy\", která však vzhledem k rozvoji axonometrické projekce nedosáhla velkého rozšíření. Jeho vědecká a pedagogická činnost stála u zrodu české geometrické školy. Dnes se studenti seznamují se \"Skuherského metodou\" v pravoúhlé axonometrii a řeší pomocí ní m. j. metrické úlohy.\n\n\n"}
{"id": "100323", "url": "https://cs.wikipedia.org/wiki?curid=100323", "title": "Jan Hamáček (sportovec)", "text": "Jan Hamáček (sportovec)\n\nJan Hamáček (* 29. prosince 1891 – ?) byl český všestranný sportovec, jehož umění vyniklo především v ledním hokeji, v  němž získal tři tituly mistra Evropy (v roce 1911 jako brankář, 1922 jako obránce a 1925 jako útočník).\n\nHamáček hrál hokej za Slavii Praha. Zároveň hrál také tenis, lyžoval, provozoval rychlobruslení a atletiku (běhal sprinty). Jako brankář odjel s hokejovým mužstvem Čech na mistrovství Evropy v ledním hokeji 1911. Pro chybějící led mu předtím stejně jako celému mužstvu byla hlavním místem přípravy namydlená prkenná podlaha šatny, na níž získal velkou obratnost, která se mu vyplatila. Na turnaji obdržel jedinou branku ve třech zápasech a byl jedním z hlavních strůjců celkového prvenství. Chytal sice již s jakýmisi chránítky na nohách, ale neměl ještě rozšířenou brankářskou hůl.\n\nPo první světové válce Hamáček odehrál další čtyři turnaje mistrovství Evropy za mužstvo Československa a nastupoval i v obraně nebo v útoku.\n"}
{"id": "100326", "url": "https://cs.wikipedia.org/wiki?curid=100326", "title": "Juvenalis", "text": "Juvenalis\n\nDecimus Iunius Iuvenalis, počeštěně Juvenál (kolem 60 Aquino – 140) byl římský satirik.\n\nO jeho životě se dochovalo poměrně malé množství informací. Pocházel z dost zámožné rodiny, v Římě studoval gramatiku a rétoriku. Později sloužil jako tribun v Británii.\n\nKonec svého života prožil ve vyhnanství, kde i zemřel. Není úplně jasné kde byl ve vyhnanství, některé prameny hovoří o Británii, ale z mnoha indicií lze usoudit, že se jednalo spíše o Egypt. Do vyhnanství se dostal za narážku na oblíbence císaře Hadriana.\n\nJeho dílo je z větší části neznámé, z citací pozdějších autorů je patrné, že bylo rozsáhlejší než zachované části. Zachovalo se 16 satir, které jsou rozděleny do pěti knih. V těchto satirách je líčen úpadek mravů.\nMezi nejznámější výroky bezesporu patří věta \"\"Optandum est ut sit mens sana in corpore sano.\"\", tedy \"\"Je žádoucí, aby byl ve zdravém těle zdravý duch\"\". Jeho druhá část je někdy prezentována jako \"\"v zdravém těle zdravý duch\"\", tedy naprosto v jiném smyslu. Tato věta je někdy používána jako argument pro nevhodnost dokazování čehokoliv citátem autority, protože vytržením z kontextu lze měnit smysl.\n\nV rámci československé edice \"Antická knihovna\" vyšlo Iuvenaliovo dílo pod souborným názvem \"Satiry\". Kniha obsahuje všech 16 dochovaných Iuvenaliových satir:\n\n\n\n\n\n\n"}
{"id": "100330", "url": "https://cs.wikipedia.org/wiki?curid=100330", "title": "Černá výprava", "text": "Černá výprava\n\nČerná výprava je americký thriller režiséra Johna Flynna z roku 1973, natočený podle stejnojmenného románu (\"The Outfit\") Donalda E. Westlaka s Robertem Duvallem v hlavní roli.\n\nEarl Macklin je vyzvednut z vězení svou přítelkyní Bett Harrowovou poté, co si odpykal svůj trest. Bett mu přináší špatnou zprávu: jeho bratr Eddie je mrtev. Zabili ho vrazi jistého syndikátu, protože on a Earl vyloupili banku, netušíce, komu se tím pletou do záležitostí. Krátce nato Earl přemůže muže, který se pokusil zabít i jeho. Přinutí ho, aby mu prozradil jméno svého chlebodárce. Earl se poté neohroženě vydává přímo doprostřed partičky hrajících gangsterů a zvěstuje jim svůj požadavek: 250 000 dolarů za smrt svého bratra.\n\nV očích hlavního bosse syndikátu Mailera je Macklin jen směšnou figurkou, s níž si jeho lidé poradí velmi rychele. To se ale ukáže jako nebezpečný omyl. Spolu se svým kumpánem Codym začne Macklin s tažením, při kterém připraví Mailerovo podnikání o pěknou sumičku. Brzy není jasné, kdo je pronásledovaným a kdo pronásledujícím. Při jedné přestřelce je zastřelena Bett a nakonec umírá i Mailer. Earl se zraněným Codym unikají.\n\n"}
{"id": "100331", "url": "https://cs.wikipedia.org/wiki?curid=100331", "title": "The Outfit", "text": "The Outfit\n\nPojem The Outfit (anglicky \"vybavení\", \"výstroj\", popř. \"oblečení\") má vícero významů.\n\n"}
{"id": "100334", "url": "https://cs.wikipedia.org/wiki?curid=100334", "title": "Donald E. Westlake", "text": "Donald E. Westlake\n\nDonald E. Westlake (12. července 1933 Brooklyn, New York – 31. prosince 2008 Mexiko) byl plodný americký spisovatel, autor více než sta knih. Specializoval se na kriminální příběhy (většinou s humorným podtextem), méně často psal sci-fi. Byl třikrát oceněn cenou Edgar award (pokaždé v jiné kategorii, což se doposud podařilo jen dvěma spisovatelům) a roku 1993 získal titul Grand Master společnosti Mystery Writers of America – její nejvyšší ocenění. \n\nWestlake nastoupil na Harpur College v Binghamptonu, ovšem nevydržel tu příliš dlouho. Další dva roky strávil v USAF. Byl ženatý s Abigail Westlake (také známou jako \"Abby Adams Westlake\" nebo \"Abby Adams\"), autorkou naučné literatury (\"An Uncommon Scold\" a \"The Gardener's Gripe Book\"). Manželé žili v severní části státu New York. Abby Westlake je výbornou zahradnicí a její zahrada bývá v létě často přístupná pro veřejnost.\n\nVedle románů, které Westlake vydal pod vlastním jménem, vyšlo mnoho jeho knih i pod nejrůznějšími pseudonymy: John B. Allen, Curt Clark, Tucker Coe, Timothy J. Culver, Morgan J. Cunningham, Samuel Holt, Sheldon Lord (společně s \"Lawrencem Blockem\"), Allan Marshall, Richard Stark a Edwin West.\n\nWestlake je znám velkou důvtipností děje svých příběhů a překvapivými nápady. Jeho styl a především dialogy jsou velmi živé. Hlavní hrdinové bývají plastičtí, věrohodní a chytří. Westlakovou nejznámější postavou je tvrdý drsný zločinec Parker (z děl podepsaných pseudonymem Richard Stark) a jeho komický protějšek John Dortmunder, smolařský kriminální genius, jenž se na scéně objevil ve chvíli, kdy se Parker nacházel ve značně komické situaci v románu The Hot Rock.\n\nVětšina Westlakových románů se odehrává v New Yorku. V příbězích s Dortmunderem bývá většinou detailně zobrazena jedna z čtvrtí tohoto města. \n\nNěkteré z Westlakových románů byly zfilmovány, vznikly tak např. snímky Point Blank z roku 1967 s Lee Marvinem, Ukradený diamant z roku 1972 s Robertem Redfordem, Odborník na banky z roku 1974 (podle novely \"Bank Shot\", v češtině \"Ukradená banka\") s George C. Scottem, Odplata z roku 1999 s Melem Gibsonem a Co horšího se může stát? z roku 2001 s Martinem Lawrenceem. Westlake sám je autorem několika scénářů, nejznámějším z nich je scénář k filmu Švindlíři, což je Westlakova adaptace románu Jima Thompsona, za kterou byl Westlake nominován na Oscara.\n\n\n"}
{"id": "100336", "url": "https://cs.wikipedia.org/wiki?curid=100336", "title": "Fotochemie", "text": "Fotochemie\n\nFotochemie je oblast chemie, která studuje interakce mezi atomy nebo malými molekulami a světlem (nebo elektromagnetickým zářením).\n\nFotochemické reakce jsou aktivovány absorpcí světla, které dodá systému potřebnou aktivační energii.\n\nAbsorpce fotonu nemusí vést k chemické reakci, ale může způsobit změnu elektronové konfigurace molekuly, čímž umožní průběh reakce (která by za normálních podmínek nemohla proběhnout). Fotochemická aktivace je důležitá u některých pericyklických reakcí.\n"}
{"id": "100338", "url": "https://cs.wikipedia.org/wiki?curid=100338", "title": ".mobi", "text": ".mobi\n\n.mobi je internetová generická doména nejvyššího řádu pro poskytovatele mobilních zařízení (mobilních telefonů, PDA apod.).\n\nK registraci společnostem vlastnící ochrannou známku a působící na trhu s mobilními produkty byla dána 22. května 2006, ostatním vlastníkům ochr. známky 12. června a od 22. srpna 2006 je uvolněna veřejnosti.\n\nMezi podmínky registrace patří zaměření na mobilní přístroje tj. přizpůsobení se malému displeji a pod., a mimo jiné se jedná o následující podmínky:\n\npro mobilní zařízení se rovněž využívá m místo www v internetové adrese.\n\nDoména .mobi je někdy kritizována, že porušuje standardy W3C a to, že všechny TLD musí být nezávislé na koncovém zařízení.\n\n"}
{"id": "100339", "url": "https://cs.wikipedia.org/wiki?curid=100339", "title": "Prozatímní irská republikánská armáda", "text": "Prozatímní irská republikánská armáda\n\nProzatímní irská republikánská armáda (PIRA, anglicky \"Provisional Irish Republican Army\") byla polovojenská skupina irských republikánů, která usilovala o odtržení Severního Irska od Spojeného království a ustanovení nezávislé demokraticky socialistické republiky ve sjednoceném Irsku. Šlo o největší a nejaktivnější republikánskou paravojenskou organizaci účastnící se konfliktu v Severním Irsku. Sama sebe vnímala jako pokračovatelku původní IRA a proto se sama nazývá Irskou republikánskou armádou (IRA) nebo \"Óglaigh na hÉireann\" v irštině. IRA je považována za teroristickou organizaci ve Spojeném království a nezákonnou organizaci v Irské republice.\n\nProzatímní IRA vzniklá v prosinci 1969 po rozkolu ve vedení IRA. Irská strana Sinn Féin, a také řada vůdců IRA, kteří s ní byli spojení, se totiž v 60. letech stále otevřeněji stavěla na stranu socialismu a vedení IRA dokonce hledalo podporu u států východního bloku. To bylo pro irské katolíky, kteří tvořili páteř nacionalistických paramilitárních organizací nepřijatelné.\n\nKonflikt v Severním Irsku se rozhořel o rok dříve poté, co se nenásilná Římskokatolická kampaň za občanská práva setkala s brutálním násilím ze strany ulsterských loajalistů a britských bezpečnostních složek. Nepokoje vyvrcholily v srpnu 1969 a britská vláda na ně reagovala vysláním armády. IRA se zpočátku soustředila na obranné operace, ale v roce 1971 zahájila ofenzivu. Hlavním cílem IRA bylo donutit Brity k dohodě o stažení ze Severního Irska. Jedním ze zásadních momentů byla Krvavá neděle v Derry, masakr účastníků nenásilného pochodu, které znamenala úpadek mírového hnutí a příliv dobrovolníků do Provizorní IRA.\n\nTaktikou Prozatímní IRA byl partyzánský boj proti britské armádě a Královské ulsterské policii v městských a venkovský oblastech. Organizace také spáchala několik bombových útoků v Anglii a Severním Irsku, proti tomu co považovala za politické a ekonomické cíle, které často předcházelo telefonické varování. Poslední příměří vyhlásila IRA v červenci 1997 poté co byla Sinn Féin začleněna do mírového procesu. Podporovala Velkopáteční mírovou dohodu z roku 1998 a v roce 2005 složila pod mezinárodním dohledem zbraně.\n\n"}
{"id": "100341", "url": "https://cs.wikipedia.org/wiki?curid=100341", "title": "Pravá irská republikánská armáda", "text": "Pravá irská republikánská armáda\n\nPravá irská republikánská armáda ( ; , RIRA) je paramilitární organizace irských republikánů snažící se o sjednocení Irska. Organizaci založili členové Prozatímní irské republikánské armády, kteří nesouhlasili s mírovou dohodou v roce 1997. Stejně jako Prozatímní IRA se i Pravá IRA považuje za následnickou organizaci Irské republikánské armády (IRA) jejíž název sama užívá. Je považována za ilegální organizaci v Irsku a teroristickou organizaci ve Spojeném království a Spojených státech amerických.\n\nOd svého vzniku vedla Pravá IRA ozbrojenou kampaň v Severním Irsku proti britské armádě a severoirské policii. Pravá IRA je největší a nejaktivnější skupinou „disidentských republikánů“ bojujících proti britským ozbrojeným složkám. Ozbrojené složky napadala střelbou a improvizovanými náložemi, stejně jako granáty, minomety a raketami. Organizace je zodpovědná za sérii bombových útoků v Severním Irsku a Anglii způsobující převážně ekonomické škody. Nejznámějším z nich byl bombový útok v Omagh, který si v roce 1998 vyžádal 29 obětí. Po tomto útoku vyhlásila Pravá IRA jednostranné příměří, bojové operace však obnovila v roce 2000. 7. března 2009 provedla Pravá IRA ve městě Antrim útok na kasárny britské armády, při kterém byli poprvé od roku 1997 zabiti dva britští vojáci.\n\nPravá IRA často brala právo do vlastních rukou, jejím terčem byli především drogoví dealeři a skupiny organizovaného zločinu. V Dublinu je obviňována z vybírání výpalného od těchto organizaci.\n\n"}
{"id": "100347", "url": "https://cs.wikipedia.org/wiki?curid=100347", "title": "Pokračující Irská republikánská armáda", "text": "Pokračující Irská republikánská armáda\n\nPokračující Irská republikánská armáda ( – CIRA) je irská republikánská paramilitární organizace, jejímž cílem je Sjednocené Irsko. Vzniklá v roce 1986 odštěpením z Prozatímní irské republikánské armády, ale nebyla aktivní do podepsání příměří v roce 1994. V Irsku je organizace zakázaná a vlády Spojeného království, Nového Zélandu a Spojených států jí považují za teroristickou skupinu. Je napojená na politickou stranu Republikánskou Sinn Féin. \n\nStejně jako Prozatimní IRA před ní také Pokračující IRA vnímá sama sebe jako jako pokračování původní Irské republikánské armády a tento název používá stejně jako irský Óglaigh na hÉireann (Irští dobrovolníci). Sama sebe rovněž vnímá jako ozbrojené síly Irské republiky pokrývající celý ostrov. Britské ozbrojené složky jí původně nazývaly \"„Irská národně republikánská armáda“.\" \n\nOd svého vzniku vede Pokračující IRA kampaň proti britským ozbrojeným sílám a severoirskému policejnímu sboru, která zahrnuje střelbu, bombové minometné a raketové útoky. Cílem útoků Provizorní IRA bylo narušení ekonomiky a obecná sabotáž. Angažovala se též v mimosoudním trestání údajných zločinců. Pokračující IRA není tak velká a aktivní jako Pravá IRA a po roce 2000 se organizace začala rozpadat. Počet členů organizace je odhadován na 50 až 200. \n"}
{"id": "100348", "url": "https://cs.wikipedia.org/wiki?curid=100348", "title": "Robert Duvall", "text": "Robert Duvall\n\nRobert Selden Duvall (* 5. ledna 1931, San Diego, Kalifornie, USA) je americký, Oscarem oceněný herec a filmový režisér.\n\nNarodil se v kalifornském San Diegu. Jeho otcem byl William Howard Duvall, bývalý generál amerického námořnictva s francouzskými hugenotskými kořeny; matkou pak amatérská herečka, potomek jižanského generála Roberta E. Leeho. Duvallův otec byl metodista, matka byla příslušnice církve Christian Scientist, v kteréžto víře byl vychován i malý Robert. Dodnes se k této církvi hlásí, ačkoliv, jak sám uvádí, velkou část života neprožil zrovna v křesťanském duchu.\n\nVyrůstal ve značně vojensky zaměřené rodině, jistou dobu žil v marylandském Annapolis, poblíž United States Naval Academy. V armádě sloužil pod číslem 52 346 646 od 19. srpna 1953 do 20. srpna 1954, dosáhl hodnosti Private First Class a získal ocenění National Defense Service Medal.\n\nHerectví vystudoval na The Neighborhood Playhouse newyorské School of Theatre pod dohledem Sanford Meisner. Když se snažil prorazit jako herec, pracoval na manhattanské poště, po šesti měsících toho však měl dost a vyjádřil se, že příštích dvacet let na jednom místě nevydrží.\n\nMá hvězdu na Hollywoodském chodníku slávy.\n\nJeho první filmovou rolí bylo ztvárnění \"Boo Radleyho\" v kritikou ceněném \"Jako zabít ptáčka\" (1962), ale opravdového úspěchu se dočkal až ztvárněním postavy Toma Hagena v \"Kmotrovi\" (1972) a \"Kmotrovi II.\" (1974).\n\n"}
{"id": "100352", "url": "https://cs.wikipedia.org/wiki?curid=100352", "title": "Kaple svaté Kláry (Troja)", "text": "Kaple svaté Kláry (Troja)\n\nKaple svaté Kláry v Troji je barokní kaple z konce 17. století. Stojí na vrcholu vinice nad Trojským zámkem v Praze 7-Troji. Dnes se nachází v areálu Pražské botanické zahrady.\n\nPostavil ji hrabě Václav Vojtěch ze Šternberka patrně roku 1695. Kaple je zasvěcena svaté Kláře, patronce a jmenovkyni Václavovy manželky – Kláry Bernardiny.\n\nPodle pověsti v kapli v polovině 20. století strašilo. Občas, znenadání, začal sám od sebe vyzvánět zvon. Zjistilo se, že jej rozezváněla opička šplhající po jeho laně, která uprchla z trojské zoologické zahrady.\n\n"}
{"id": "100353", "url": "https://cs.wikipedia.org/wiki?curid=100353", "title": ".ua", "text": ".ua\n\n.ua je internetová národní doména nejvyššího řádu pro Ukrajinu (podle ).\n\nZákladní domény:\n\nDomény geografických oblastí:\n\n"}
{"id": "100357", "url": "https://cs.wikipedia.org/wiki?curid=100357", "title": "Mladá pravice", "text": "Mladá pravice\n\nMladá pravice je pravicově zaměřené občanské sdružení. Sdružení vzniklo v roce 2004 a za jeho vznikem stála velká část někdejších členů Mladých konzervativců Praha. Sdružení nejprve neslo název Pražský klub mladých konzervativců, v únoru 2005 došlo k přejmenování na Mladou pravici.\n\nMladá pravice o sobě dala vědět zejména svými demonstracemi proti komunismu a islámskému radikalismu. Ve svém programu se hlásí k ekonomickému liberalismu, podpoře současné americké a izraelské politiky, rezerovanému postoji k Evropské unii a odporu vůči multikulturalismu a islámu. Organizace se snaží spolupracovat se vznikající Stranou svobodných občanů, poté co se vzdálila ODS, v jejímž rámci její členové mimo jiné vystupovali proti starostovi Prahy 5 Milanu Jančíkovi. \n\nPředsedou sdružení je Lukáš Petřík, patronem byl někdejší protikomunistický odbojář Milan Paumer.\n\n"}
{"id": "100365", "url": "https://cs.wikipedia.org/wiki?curid=100365", "title": "Horace McCoy", "text": "Horace McCoy\n\nHorace McCoy (14. dubna 1897, Pegram, Tennessee – 15. prosince 1955, Beverly Hills, Kalifornie) byl americkým spisovatelem a scenáristou, představitelem americké \"drsné školy\" a stylu noir. Jeho nejznámějším dílem je román \"Koně se přece střílejí\" (1935 - \"They Shoot Horses, Don't They?\"), který byl zfilmován Sydney Pollackem v roce 1969, čtrnáct let po McCoyově smrti.\n\nMcCoy se narodil v Pegramu, ve státě Tennessee. V posledním roce se účastnil i první světové války jako letec na západní frontě. Letěl několikrát za nepřátelské linie jako bombardér a průzkumný fotograf. Byl raněn a získal \"Croix de guerre\" (\"Válečný kříž\") od francouzské vlády.\n\nOd roku 1919 pracoval jako sportovní redaktor pro \"Dallas Journal\" v Texasu. Na konci dvacátých let začal publikovat své příběhy v bulvárech s mystickou tematikou.\n\nBěhem Velké americké krize se přestěhoval do Los Angeles, aby se zde stal hercem. Hrál v nepříliš úspěšném filmu \"The Hollywood Handicap\" (1932). Práce vyhazovače na zábavním molu v Santa Monice pro něj byla inspirací k napsání knihy \"Koně se přece střílejí\", příběhu o tanečním marathónu v dobách Velké americké krize.\n\nMcCoy psal především noirové klasiky, např. \"Kiss Tomorrow Goodbye\" (1948 – příběh vyprávěný amorálním hrdinou, \"Ralphem Cotterem\", stejnojmenný film byl natočen \"James Cagneym\" v roce 1950).\n\nV Hollywoodu psal McCoy westerny, detektivní melodramata i další filmy pro rozličná studia. I když většina jeho děl je průměrná, McCoy pracoval s takovými režiséry jako \"Henry Hathaway\", \"Raoul Walsh\" nebo \"Nicholas Ray\". Byl rovněž asistentem scenáristy při tvorbě filmu \"King Kong\" (1933).\n\nMcCoy zemřel v Beverly Hills na infarkt myokardu.\n"}
{"id": "100370", "url": "https://cs.wikipedia.org/wiki?curid=100370", "title": "Gorice (rozcestník)", "text": "Gorice (rozcestník)\n\nGorice může být:\n\n\n"}
{"id": "100371", "url": "https://cs.wikipedia.org/wiki?curid=100371", "title": "Gorice (město)", "text": "Gorice (město)\n\nGorice je historické město, které bylo v roce 1947 rozděleno mezi Itálii a Jugoslávii:\n"}
{"id": "100373", "url": "https://cs.wikipedia.org/wiki?curid=100373", "title": "Maschinenfabrik Bernard Krone", "text": "Maschinenfabrik Bernard Krone\n\nMaschinenfabrik Bernard Krone GmbH je německá firma specializující se na výrobu sklizňových zemědělských strojů, součást holdingu Bernard Krone Holding.\n\nPaleta zahrnuje diskové žací stroje pracovního záběru od 2,0 m až do 9,1 m, obraceče široké 5,5 m - 10,5 m, rotorové shrnovače o záběru 3,5 m - 13 m, sběrací senážní vozy o objemu mezi 25 - 50 m³, svinovací lisy na kulaté balíky, velkoobjemové lisy na hranaté balíky a i samojízdné sklizňové stroje.\n\nKromě zemědělské techniky je firma KRONE výrobcem plachtových, kontejnerových a mrazírenských návěsů. \n"}
{"id": "100379", "url": "https://cs.wikipedia.org/wiki?curid=100379", "title": "Vtip", "text": "Vtip\n\nVtip, anekdota, popřípadě fór, je krátké vyprávění, jehož účelem je pobavit příjemce (posluchače či čtenáře). Obvykle je založen na dvojznačnosti, absurditě nebo paradoxu, je stručný a směřuje k výrazné a úderné pointě. Vtipy se šíří zejména ústním podáním, výstupy komiků, časopisy a knižními sbírkami. V poslední době je významné šíření pomocí internetu.\n\nAnekdota je oproti vtipu širší termín a v češtině jej lze nahradit synonymem „humorka“. Rozlišujeme tři základní typy anekdot. Tou první jsou anekdotické povídky, což byly převážně pikantní příběhy o panovnících. Tyto příběhy byly šířeny neoficiálními kanály a zesměšňovaly vládce. Typickým příkladem jsou příběhy o Marii Terezii, která údajně sdílela svou náruživost s koňmi. Do anekdot se řadí také vtipné vyprávění. To může být i dlouhé, nemusí obsahovat vtipnou pointu a často zesměšňuje konkrétní skupinu lidí.\n\nNejrozšířenější typem anekdot jsou vtipy. Pro ně je typické zakončení nečekanou humornou pointou. Vtip se šíří převážně orální transmisí nebo po internetu a je nejrozšířenější formou folklóru v současnosti. Vtip podobně jako obecně folklór má sociálně mytickou funkci, šíří stereotypy a slouží k podprahové komunikaci. Pomocí vtipu lze také hovořit o tabuizovaných tématech. Podmínkou pro atraktivitu vtipů je aktuálnost a lokální variabilnost.\n\nSlovo \"anekdota\" (ανεκδοτα) v řečtině znamená „to, co nebylo zveřejněno“. Původně se tímto slovem skutečně označovaly texty z různých důvodů nezveřejněné, někdy předávané pouze v ústní podobě (například Prokopiův spis ze 6. století n. l. s názvem \"Anekdota\" obsahoval utajované příběhy ze života císaře Justiniána).\n\nČeský výraz vtip je příbuzný se slovy dovtípit se nebo důvtip, ale jeho původ je nejasný. Některé etymologické výklady jej spojují se staročeským slovem tiepiti, těpiti = nést, tedy znamenalo by něco jako vklad (Boží do lidské mysli), tedy de facto nadání. Český etymologický slovník Jiřího Rejzka však za hláskoslovně přijatelnější považuje souvislost se slovem típat = lehce udeřit, chytat, štípat, dotýkat se (srovnej ukrajinské dostěpnyj = vtipný). Podle Slovníku spisovné češtiny je primárním významem slova vtip schopnost bystře řešit problémy (tedy důvtip), druhým významem je podstata problému či jeho řešení (vtip je v tom, že…), třetím významem schopnost dosahovat žertovného účinku (sršet vtipem), čtvrtým významem je žertovný účinek (ta anekdota nemá vtip) a až pátým a šestým významem je žertovné slovní vyjádření nebo čin. \n\nV renesanci tvořily z velké části tematický základ, z něhož vznikla novela.\n\nNejstarší anekdoty jsou dochovány z řečí a kázání, kam byly vkládány jako exemplum (moralizující příklady). Objevovaly se i v kronikách a letácích, které většinou zábavně oživovaly, i v satirách (humanistických a osvícenských).\n\nNejstarší sbírkou vtipů s nečekanou pointou je Filogelos z antiky. Nejčastějšími oběťmi žertů v této sbírce byli učitelé a jejich učenci a tělesně postižení. V českém prostředí se vtipy zabýval mimo jiné Karel Čapek, a to v díle \"Marsyas čili na okraji literatury\", konkrétně v kapitole „K přírodopisu anekdoty“. Dle jeho zjištění ženy a dělníci příliš nežertují.\n\nÚstně šířené anekdoty byly až do 30. let 20. století intelektuální záležitostí. Šířily se převážně mezi vzdělanci a střední třídou. Typickým šiřitelem anekdot byli doktoři, soudci či městští úředníci. Celospolečenskou záležitostí se ústně šířený vtip stává až v průběhu 2. světové války.\n\nAntropologové, etnologové a folkloristé anekdotám dlouho nevěnovali pozornost a prvními teoretiky na tomto poli byli literární vědci.\n\nS rozvojem tisku se stávají samozřejmou a oblíbenou součástí periodik i kalendářů.\n\nDnes v literatuře anekdota představuje krátké, především ústně šířené vyprávění humorné příhody, zesměšňující osobu, situaci, dobu, rasu, národ, názor, skupinu, společenskou vrstvu, zvyky apod. Je jedním z mála žánrů ústní tvořivosti živých i v jednadvacátém století.\n\nPodle tématu lze vtipy dělit do mnoha skupin (lékařské, politické, skotské, policejní, o blondýnkách, o zvířátkách, o žárovkách, židovské, erotické aj.). Podle použitých prostředků můžeme ve vtipech nacházet např. černý nebo absurdní humor.\n\nVtipy jsou publikovány monograficky i v periodickém tisku, často ve zvláštních rubrikách. Humoristické časopisy (např. \"Humoristické listy\", \"Dikobraz\", \"Sorry\", \"Trnky brnky\") uvádějí vtipy slovní i kreslené. Vycházejí i knížečky (např. série „Anekdoty“ Lidového nakladatelství), které bývají zaměřené tematicky.\n\nV životě některých známých osobností hrála právě anekdota (vtip) velikou roli. Například Sigmund Freud o vtipu napsal celou knihu a považoval ho za jednu z možností, jak vyjádřit názory a pocity, které bychom za běžných okolností veřejně neprojevili. Jaroslav Hašek v anekdotickém stylu lidového vyprávění objevil osobitý literárně-tvůrčí smysl. Interpretováním a vytvářením vtipů se živí komici.\n\nTakzvané \"vtipy „O zlatou mříž“\" (míněno: „za něž se zavíralo“) byly politické, resp. protistátní vtipy šířené v ČSSR. (Je možné, že pojmenování vtipů souviselo s pojmenováním ankety popularity československých zpěváků, zpěvaček a skupin Zlatý slavík.)\n\n„Elephant jokes“ byly nejrozšířenějšími vtipy 60. let 20. století v USA. Ve vtipech vystupoval slon a byly postaveny na absurdní pointě. 60. léta jsou typická pro emancipační hnutí Afroameričanů a jak poukázali antropologové Roger Abrahams a Alan Dundes, pravděpodobně existuje ve vtipech o slonech paralela mezi slony a Afroameričany.<br>\nZ Ameriky jsou také známé „Pollack jokes“. Tyto vtipy kolovaly především ve 20. století a dělaly si legraci z přistěhovalců ze střední a východní Evropy, především z Poláků.<br>\nV českém prostředí se začaly šířit v 90. letech 20. století vtipy pracující se stereotypy kolujícími o Romech.\n\n\n\n"}
{"id": "100388", "url": "https://cs.wikipedia.org/wiki?curid=100388", "title": "Statut města", "text": "Statut města\n\nStatut města představuje v České republice a Rakousku základní právní normu statutárního města, v České republice též hlavního města Prahy. V České republice má statut města povahu obecní vyhlášky. V Rakousku se jedná o zemský zákon schvalovaný zemským sněmem pro příslušné statutární město, kde nahrazuje zákon o obcích. \n\nV ČR je předmětem statutu zejména vymezení samosprávných městských obvodů nebo městských částí a úprava vztahů mezi městem a městskými částmi, tedy svěření působností a majetku města městským částem či obvodům a dozor nad nimi. V té souvislosti obvykle statut stanoví pravidla a podmínky pro některé činnosti, například hospodaření města, správu majetku, územní plánování, projednávání předpisů atd. \n\nNa Slovensku mají statut města (\"štatút mesta\") všechna města bez rozdílu. Vlastní statut zde však na rozdíl od České republiky a Rakouska mají i všechny ostatní obce. Stejně jako na Slovensku je tomu i ve Slovinsku či Itálii. V případě Slovenska, Slovinska i Itálie se jedná o vyhlášky.\n\n"}
{"id": "100392", "url": "https://cs.wikipedia.org/wiki?curid=100392", "title": "Rosička", "text": "Rosička\n\nRosička (\"Digitaria\") je rozsáhlý rod bylin z čeledě lipnicovitých, kde je řazen do podčeledě \"Panicoideae\". Rod je tvořen téměř 230 druhy, z toho v České republice rostou tři.\n\nTyto traviny jsou především rostlinami tropů a subtropů, kde vyrůstá převážná většina druhů, jen několik jich roste v teplejším mírném pásmu. Ve výše uvedených oblastech se vyskytují na obou polokoulích ve všech světadílech. Jsou mezofytické i xerofytické a vyrůstají na rozmanitých stanovištích, od orné půdy přes kamenité stráně až po písečné pláže. V Africe například rostou jak v suchých oblastech Sahelu, tak i ve západoafrických tropických deštných lesích.\n\nRosička se skládá z jednoletých i víceletých druhů dorůstající do výše 15 až 300 cm. Má poléhavá nebo přímá stébla porostlá čárkovitými čepelemi s podélnou žilnatinou, jejich pochvy jsou lysé nebo rozličně chlupaté. Některé druhy s poléhavými stébly dokážou ve vlhkém prostředí z nejspodnějších kolének zakořenit a vytvořit novou rostlinu.\n\nNa vrcholech stébel vyrůstají květenství několika prstnatě uspořádaných lichoklasů. Klásky s různě dlouhými stopkami bývají na vřetenech osamocené nebo ve svazečcích po dvou až pěti, jsou v obrysu eliptické až vejčité, ostré nebo tupé a ve zralosti celé opadávají. Klásek obsahuje dva kvítky, horní plodný je oboupohlavní a spodní sterilní. Pleva u spodního kvítku může být redukována na šupinu nebo zcela chybí, u horního bývá různě velká a tvarovaná, sloužívá jako určující znak druhu. Plucha spodního kvítku je dlouhá jako celý klásek a její povrch, žilkování a odění je dalším determinačním znakem. Plucha horního květu je chrupavčitá, obě pluchy jsou bez osin. V kvítku jsou tři tyčinky a semeník se dvěma čnícími červenými bliznami. Po anemogamickém opylení se vyvinou plody, drobné bezosinné obilky, pomoci kterých se rosičky rozmnožují.\n\nMezi nejrozšířenější druhy považované v evropských podmínkách za polní plevel patří rosička krvavá (\"Digitaria sanguinalis\"), rosička lysá (\"Digitaria ischaemum\"), rosička přehlížená (\"Digitaria ciliaris\") a rosička poléhavá (\"Digitaria decumbens\"). Naopak mezi důležité druhy pěstované na suchých, písčitých půdách jako pastevní plodiny aneb obilniny na zrno patří (\"Digitaria exilis\"), (\"Digitaria eriantha\"), (\"Digitaria gazensis\"), (\"Digitaria longiflora\"), (\"Digitaria velutina\") a další.\n\n\n \n"}
{"id": "100394", "url": "https://cs.wikipedia.org/wiki?curid=100394", "title": "Rosička krvavá", "text": "Rosička krvavá\n\nRosička krvavá (\"Digitaria sanguinalis\") je jednoletá, nevysoká, trsnatá tráva, druh rodu rosička zařazený do podčeledi \"Panicoideae\". Rostlina pochází z jižní Evropy, severní Afriky a z oblastí Západní a Střední Asie. Postupně se rozšířila téměř po celé Evropě, střední a jižní Africe i Severní a Jižní Americe. Na nová místa doputovala pravděpodobně s osivem kulturních plodin.\n\nRosička krvavá je světlomilná a teplomilná bylina snášející poměrně dobře sucho, hojnější je v teplejších nížinatých oblastech, méně častá v chladnějších podhůřích. Vyrůstá obvykle v nezapojených porostech, nejčastěji na písčitých nebo kamenitých půdách. Roste na polích, v zahradách, podél cest, na rumištích i v trávnicích. V posledním desetiletí je stále častěji pozorována podél solených komunikací, kde se vytvořila vrstva posypového minerálního materiálu s vysokou koncentraci soli. A právě v tomto úzkém vegetačním pásu, ve které nemohou druhy citlivé na zasolenou půdu přežít, se ji dobře daří.\n\nJednoletá, pozdně jarní, zelená až nafialovělá, řídce trsnatá tráva s bohatými svazčitými kořeny. Stébla má přímá, poléhavá nebo v kolénkách vystoupavá, 20 až 40 cm vysoká, hladká a lysá. Mívají tři až osm kolének a ze spodních mohou vyrůst kořínky, které v půdě zakoření a vytvoří novou rostlinu. Ploché, měkké, úzce kopinaté až dlouze zašpičatělé listové čepele, 10 až 15 cm dlouhé a 0,5 až 1 cm široké, jsou chlupaté nebo lysé a po okrajích ostré. Pochvy listů jsou nafouklé, spodní jsou chlupaté a horní lysé, jejich uťaté jazýčky nebývají delší než 2 mm a ouška chybějí.\n\nKvětenství je tvořeno pěti až osmi, šikmo vzhůru odstálými lichoklasy dlouhými 5 až 15 cm, které jsou i po odkvětu rovnovážné nebo směřují šikmo vzhůru. Dlouze eliptické a špičaté klásky jsou 3 mm dlouhé, vyrůstají po dvou na jedné straně vřetene, jsou žlutavé, světle hnědé až nafialovělé, po dozrání opadávají. Spodní kvítek klásku je sterilní, další je plodný. Horní pleva bývá dlouhá jako třetina až tři čtvrtiny délky klásku. Kvítky rozkvétají od června až do října.\n\nPo dozrání obsahují klásky eliptické, zašpičatělé obilky s bezosinnou, rýhovanou pluchou. Obilka je dlouhá 4 mm, široká 1,5 mm a hmotnost tisíce semen je 0,48 gramů. Z jedné rostliny se může získat několik set obilek. Rostliny se rozmnožují výhradně semeny (obilkami), která jsou velmi snadno rozptylována větrem. Mladé rostlinky z nich počínají vyrůstat až po prohřátí půdy, obvykle koncem dubna až počátkem května. Někdy bývá celá rostlina fialovo-nachově zbarvená, odtud pochází i druhové jméno „krvavá“.\n\nTento zdomácnělý archeofyt býval i v České republice pěstován jako chudobná obilnina nebo pícnina. Pro drobné obilky a malý výnos je toto již minulostí a v současnosti rosička krvavá vyrůstá v Evropě většinou jen samovolně. Je považována za málo nebezpečný plevel rostoucí hlavně v okopaninách, vytrvalých pícninách, na strništích a vinicích, její obilky se používají nejvýše jako krmivo pro ptáky.\n\nNaopak je stále více šířená v západní Africe a jako pastevní plodina se zavádí na suchých půdách v Severní a Jižní Americe, je dobrou pícninou a dobytek ji rád spásá. Obilky se používají k výrobě mouky a krupice, zelená hmota jako krmivo.\n\nDruh rosička krvavá zahrnuje dvě variety, které byly v minulosti považovány za poddruhy.\nRosička krvavá brvitá se od rosičky krvavé pravé morfologicky odlišuje přítomností dlouhých brv na pluše sterilního kvítku. Na území termofytika ČR se oba taxony vyskytují téměř stejně často, v mezofytiku bývá hojnější rosička krvavá pravá.\n\n"}
{"id": "100396", "url": "https://cs.wikipedia.org/wiki?curid=100396", "title": "Vercingetorix", "text": "Vercingetorix\n\nVercingetorix (asi 82 př. n. l. – 46 př. n. l. Řím) byl vůdcem a válečníkem galského kmene Arvernů. V roce 52 př. n. l. sjednotil obyvatelstvo Galie k poslednímu velkému pokusu vybojovat si svobodu a nezávislost na římské republice, proti prokonzulovi a pozdějšímu diktátorovi Juliu Caesarovi. Dodnes je považován za prvního francouzského hrdinu.\n\nMezi roky 58 až 53 př. n. l. si Julius Caesar úspěšným využitím strategie \"rozděl a panuj\" podrobil všechny keltské kmeny na území mezi provincií Gallia Narbonensis a řekou Rýnem. Drastické metody, které přitom Caesarovy legie uplatňovaly, vedly k četným vzpourám galských kmenů. Pokus vůdce Belgů Ambioriga vyvolat povstání v roce 54 př. n. l. získalo jen lokální podporu. Naproti tomu Vercingetorigovi z kmene Arvernů, jehož otec Celtillus byl zavražděn vlastními lidmi kvůli své touze stát se králem všech Galů, se podařilo sjednotit galské kmeny proti Římanům a přijmout modernější styl válčení.\n\nVercingetorix zahájil budování svého vojska v zimě roku 52 př. n. l., zatímco Caesar pobýval v Předalpské Galii. Nejprve se musel vypořádat s opozicí arvernské šlechty, včetně svého strýce Gobanita. Poté co přemohl své oponenty a pozvedl vojsko, byl prohlášen za vládce. Vytvořil spojenectví s ostatními kmeny, načež mu bylo svěřeno velení Galů. Loajalitu opozice si zajistil tvrdou disciplínou a prostřednictvím rukojmích, které mu museli odevzdat. Jeho strategie byla založena na obraně silných pevností. Zároveň uplatňoval taktiku spálené země, v rámci čehož nechal vyklidit a spálit všechny vesnice, pole a města v okolí pochodujících římských legií tak, aby římským legiím ztížil zásobování potravinami a dalšími prostředky, čímž jim branil v rychlém postupu.\n\nCaesar a jeho velitel Titus Labienus sice nejprve dočasně ztratili iniciativu, avšak brzy dobyli Avaricum (dnešní Bourges) a povraždili veškeré jeho obyvatelstvo (40 000 lidí). Další velká bitva u Gergovie (poblíž dnešního Clermont-Ferrand v departementu Auvergne), hlavního města Arvernů, skončila Vercingetorigovým vítězstvím, neboť Caesar zvolil útok, místo obléhání, jež bylo standardní římskou metodou u dobře opevněných měst. Vercingetorix se domníval, že Caesar chce odtáhnout, což neměl v úmyslu, protože neúspěch v Galii by zřejmě ukončil jeho kariéru. Když Caesara opustili galští spojenci Haeduové, napadl Vercingetorix Římany znovu, ale protože opustil svoji rozvážnou strategii byl jeho útok odražen. Se ztrátami se stáhl do pevnosti Alesie, kde byl později římskými legiemi oblehán.\n\nV bitvě u Alesie Caesar nezaútočil, ale zvolil tradiční taktiku obléhání. Celé oppidum nechal obklopit souvislou linií příkopů, palisád a opevnění. Když Vercingetorigovi dorazily posily vedené Commiem a Eporedorigem, nechal Caesar vybudovat další, vnější linii opevnění proti očekávanému náporu těchto galských posil, čímž se ocitli mezi dvěma hradbami v obklíčeni. Galové přišli v obrovském počtu (odhaduje se asi 100 000 vojáků, ačkoli Caesar tvrdil, že jich bylo až 250 000). Galové podnikli několik útoků z vnější i vnitřní strany opevnění, ale byli neúspěšní. Během galských útoků se podařilo Galům odhalit slabé místo římského opevnění, kde se snažili koordinovat hlavní úder zevnitř i zvenčí. Když Julius Caesar vstoupil osobně do bitvy, vyburcoval ostatní legionáře k urputnému boji, tak byli Galové poraženi. Vercingetorix poznal svou beznadějnou situaci a vzdal se.\n\nVzhledem k vysokým ztrátám způsobeným římským obléháním a nedostatkem potravin, radil Vercingetorix svým vojákům, aby ho živého nebo mrtvého vydali vítězům a zajistili si tak lepší podmínky pro vyjednávání o kapitulaci. Podle legendy se Vercingetorix vzdal velkolepým způsobem. Údajně vyjel na koni z Alesie a objel římský tábor předtím, než složil zbraně k Caesarovým nohám. Přitom se měl svléknout a vkleče mávat na Caesara. Caesar ve svých Zápiscích o válce galské však v rozporu s touto legendou popisuje samotný akt Vercingetorigovy kapitulace mnohem střídměji. Vercingetorix byl poté pět let vězněn v Tullianu v Římě. V roce 46 př. n. l. byl veden v Caesarově triumfu v Římě a krátce poté byl popraven patrně zardoušením.\n\nV roce 48 př. n. l. dal Lucius Hostilius Saserna vyrazit denár na oslavu Caesarových činů v Galii. Portrét barbara na denáru je podle všeho pravděpodobným portrétem Vercingetoriga. O Vercingetorigově datu narození panují značné pochybnosti. Některé údaje připouštějí skutečnost, že v době sjednocení Galů k boji proti Římanům mu bylo pouhých 17 roků.\n\nV roce 2001 režisér Jacques Dorfmann natočil francouzský film \"Vercingétorix: la légende du druide roi\" (v Česku pod názvem „Král Galů“). Hlavní roli Vercingetoriga hrál Christopher Lambert. Vercingetorix se mihnul i v několika dílech seriálu \"Řím\" (2005-2007).\n\n\n"}
{"id": "100398", "url": "https://cs.wikipedia.org/wiki?curid=100398", "title": "Rosička útlá", "text": "Rosička útlá\n\nRosička útlá (\"Digitaria exilis\") je druh rosičky, který je pěstovaný v západní Africe jako obilovina a pícní rostlina. Ze zrn se mele mouka a připravuje pivo.\n"}
{"id": "100407", "url": "https://cs.wikipedia.org/wiki?curid=100407", "title": "Luboš Sluka", "text": "Luboš Sluka\n\nLuboš Sluka (* 13. září 1928 Opočno) je český hudební skladatel.\n\nPo studiu na reálném gymnáziu v Rychnově nad Kněžnou pracoval šest let v otcově knihtiskárně v Opočně. Po jejím násilném zničení v roce 1950 odešel na Pražskou konzervatoř, kde získal tři absolutoria v oborech dirigování u profesorů Špidry a A. Klímy (1954), bicích nástrojů u profesora Špačka a skladby u profesorů F. Píchy a M. Krejčího (1955). Akademii múzických umění absolvoval v oboru skladby u profesora J. Řídkého a P. Bořkovce a filmovou a scénickou hudbu u profesora V. Trojana v roce 1959.\n\nV roce 1951 byl přijat v Paříži Arturem Honeggerem za žáka, a taktéž Georgesem Auricem za asistenta, ale pobyt v Paříži mu byl z politických důvodů znemožněn.\n\nAčkoliv většinu života prožil ve svobodném povolání skladatele, působil také i v několika významných funkcích. Byl dramaturgem Československé televize, šéfredaktorem Pantonu, předsedou Asociace hudebních umělců a vědců. Od roku 1994 je členem \"Pondělníků\".\n\nNa třetím sněmu Masarykova demokratického hnutí v roce 2000 byl zvolen členem jeho hlavního výboru.\n\nV roce 2008 získal čestné občanství města Opočna a v roce 2011 obdržel Cenu Mezinárodního hudebního festivalu F. L. Věka, pro který zkomponoval skladbu \"Meditace na téma a putování F. V. Heka\". Získal Zlatou cenu Ochranného svazu autorského (OSA) za rok 2013 za přínos české hudbě.\n\nSlukovo dílo je velmi rozsáhlé a žánrově různorodé. Dominuje v něm oblast komorní hudby (4 smyčcové kvartety, dua, tria, sonáty, kde zejména violoncellová dosáhla světového ohlasu, nepochybně díky Pablu Casalsovi, který ji uváděl na svých kurzech).\nHudba Luboše Sluky nikdy nepodlehla jednoznačné žádné z novodobých skladebných technik či směru, leč poučena jejich existenci vědomě navazuje na nejlepší tradice některých klasiků 20. století, z českých zejména na estetiku a dikci Leoše Janáčka a hlubokou a opravdovou senzibilitu Josefa Suka a Bohuslava Martinů. Sluka se rovněž věnuje tvorbě výtvarné a literární (dosud například vydal tři básnické sbírky, napsané v klasické japonské formě haiku).\n\nCelá řada Slukových skladeb byla vyznamenána různými cenami ve světě (Moskva, Varšava, Vídeň, Cannes, La Plata, Milano) i doma ( cena Pražské konzervatoře, Českého hudebního fondu, Pantonu, Ministra kultury a jiné). Vedle hudebních ocenění byl vyznamenán čestnou medaili T. G. Masaryka a v roce 2003 na jeho počest Mezinárodní astronomická unie pojmenovala nově objevený asteroid jeho jménem: 27978 Lubosluka.\n\nVokální tvorbu reprezentuje 14 písňových cyklů, řada sborů a čtyři kantáty. Velký ohlas má tvorba pro děti a mládež (Klavírní školička, Hry a sny, Klavírní brevíř, Návraty). Symfonická je reprezentována 10 skladbami (Oravská balada, Cesta uzdravení, Z Východních Čech, Sinfonietta, Lento affabile). 85 hudeb k filmům všech žánrů, 30 televizním inscenacím, 6 seriálům a více než 130 šansonů a populárních skladeb, pak jen dokresluje široké spektrum Slukovy tvorby. Jeho skladby, zejména z oblasti vážné tvorby, jsou zachovány na více než 25 gramofonových deskách (též v Rusku, USA, Japonsku, Německu), 18 CD (ve Francii, Japonsku, Německu, Kanadě, USA, Holandsku, Belgii, Švýcarsku).\n\nSouborné vydání celého Slukova díla realizuje vydavatelství \"Editio Musica Humana\" (dosud bylo vydáno 106 svazků).\n\n\n\n"}
{"id": "100410", "url": "https://cs.wikipedia.org/wiki?curid=100410", "title": "Zanzibar (rozcestník)", "text": "Zanzibar (rozcestník)\n\nZanzibar má více významů.\n\n"}
{"id": "100411", "url": "https://cs.wikipedia.org/wiki?curid=100411", "title": "Mount St. Helens", "text": "Mount St. Helens\n\nHora St. Helens (, jazyce původních obyvatel z kmene Kauliců Lawetlat'la), v českém prostředí někdy chybně uváděna jako \"Hora Svaté Heleny\", je stratovulkán nacházející se v severní části Kaskádového pohoří ve státě Washington, USA. Je tvořena směsí lávy a sopečného prachu. Byla pojmenována po britském diplomatovi, lordu St Helensovi. Sopka je jedním ze 160 aktivních vulkánů z tzv. skupiny Pacifického kruhu ohně. Poslední známá erupce proběhla mezi lety 2004 až 2006.\n\nHora St. Helens se nachází přibližně 55 km západně od sopky Mount Adams coby nejvýchodnější oblasti Kaskádového pohoří a 80 km od Mount Rainier  – největšího vulkánu oblasti. St. Helens vznikla přibližně před 40 000 lety a je v porovnání s ostatními vulkány v oblasti nejmladší. \nDíky své symetrii a vrcholku pokrytém sněhem a ledem byla někdy označována jako \"\"Fudžisan Ameriky\"\". Erupce z roku 1980 však výrazně změnila její podobu. Hlavní kužel vytvořený během 2 200 let aktivity byl zničen explozí tzv. Pliniovského typu 18. května 1980. Sopka je mezi ostatními vulkány oblasti nejaktivnější za posledních 10 000 let.\n\nDne 18. května 1980 došlo na symetrickém kuželu sopky k nejlépe dokumentované erupci v historii lidstva. Během jediného výbuchu bylo zničeno 400 metrů sopky. Horní část kužele se zhroutila z důvodu nadměrné akumulace magmatu pod severním svahem sopky, což vedlo k jeho postupnému vyklenutí až následnému sesuvu. Tím se obnažila přívodní žíla s magmatem, ve které byly nahromaděné sopečné plyny. Jakmile na tyto plyny přestal působit omezující litostatický tlak okolních hornin, plyny začaly významně expandovat a trhat magma. Výsledným efektem byla explozivní erupce, která po sobě zanechala kalderu podkovovitého tvaru.\n\nLavina bahna, kamení a sutě se řítila rychlostí až 75 m/s a překonala vzdálenost více než 25 km. Nashromážděné úlomky vyplnily údolí do výše 195 m. Směs horkých plynů a lávy v čele laviny zničila přibližně 10 miliónů stromů na ploše odpovídající cca 600 km. Rozpad sopečné základny měl za následek i vznik pyroklastických proudů o teplotě až 700 °C. Během výbuchu, kromě škod na okolních porostech, uhynulo přibližně 2 000 kusů jelení zvěře. Erupce byla příčinou i tragické smrti vulkanologa Davida A. Johnstona, prof. Antonína Svobody a fotografa Reida Blackburna. Během erupce zemřel Harry R. Truman, který odmítl evakuaci.\n\nPodle údajů americké geologické služby a pracoviště \"David A. Johnston Cascades Volcano Observatory\" během jediného výbuchu bylo z tělesa sopky rozmetáno 2,8 miliardy m horniny. Za jediný den se do atmosféry dostalo 520 miliónů tun popílku a množství sopečných plynů. Odhaduje se, že z plynů vzniklo okolo 0,3 megatun aerosolu kyseliny sírové.\n\nNásledná ekologická katastrofa znamenala pro vědecký svět i určitý přínos. Zničená krajina kolem sopky se stala studijním prostorem přirozené obnovy zničeného ekosystému. Bylo takto zjištěno, že obnova porostu a návrat živočichů probíhá mnohem rychleji, než vědci předpokládali.\n\n"}
{"id": "100420", "url": "https://cs.wikipedia.org/wiki?curid=100420", "title": "Lindsay Lohan", "text": "Lindsay Lohan\n\nLindsay Dee Lohan, známá pod uměleckým jménem Lindsay Morgan Lohan (* 2. července 1986 New York City, New York), je americká herečka, popová zpěvačka a bývalá modelka. V show businessu začala jako dětská modelka v reklamách v časopisech a televizi. V deseti letech přišla první herecká role s telenovelou \"Another World\". V jedenácti letech si zahrála ve filmu\" Past na rodiče\", který získal ohlas u diváků a kritiků. Další větší role přišla s filmem \"Mezi námi děvčaty\" v roce 2003 a \"Protivný sprostý holky\" v roce 2004.\n\nJejí debutové album \"Speak\" bylo vydáno v roce 2004. Druhé album \"A Little More Personal (Raw)\" byl vydáno v roce 2005. V roce 2005 si zahrála ve filmu \"Můj auťák Brouk\" a v roce 2006 obdržela pozitivní komentáře kritiků za filmy \"Bobby\" a \"Jen trošku štěstí\". V letech 2008 a 2009 pracovala jako modelka pro kolekci 6126. K herecké kariéře se vrátila v roce 2009 s filmem \"Šéfe, jsem v tom!\". V roce 2010 se objevila ve filmu Roberta Rodrigueze \"Machete\". Mezi lety 2010 a 2013 podstoupila tři odvykací kúry. V roce 2012 si zahrála v televizním filmu \"Liz & Dick \"a v roce 2013 ve filmu \"The Caynons\". V roce 2014 měl premiéru dokumentový seriál \"Lindsay\".\n\nNarodila se 2. července 1986 v New York City a vyrostla v Merricku a Cold Spring Harboru na Long Islandu v New Yorku. Je dcerou Diny Lohan a Michaela Lohana. Má 3 mladší sourozence, bratry Michaela (* 16. prosince 1987) a Codyho (* 16. června 1996) a sestru Alianu (* 22. prosince 1993).\n\nNavštěvovala Cold Spring Harbor High School a Sanford H. Calhoun High School, od 12 let byla učena doma.\n\nSvojí kariéru zahájila ve třech letech, kdy se stala dětskou modelkou Ford Models. Objevila se v přes 60 televizních reklamách a předváděla oblečení pro Calvina Kleina a Abercrombie. V deseti letech získala roli Alexandry \"Ali\" Fowler v telenovele \"Another World\". V roce 1998 debutovala ve filmu Walta Disneye \"Past na rodiče\", kde ztvárnila roli obou dvojčat, které byly rozdělené při porodu a znovu se shledaly na dětském táboru. Ve filmu si zahrála po boku Dennise Quaida a Natashy Richardson. Film vydělal přes 92 milionů dolarů po celém světě a získal pozitivní kritiky. Za roli získala cenu Young Artist Award. Objevila se také v dalších dvou televizních filmech stanice Disney \"Živá panenka\" a \"Najděte stopu\".\n\nV roce 2003 přišla role v remaku filmu \"Mezi námi děvčaty\", kde si zahrála po boku Jamie Lee Curtis, kde si zahrála její dceru. Za roli získal cenu MTV Movie Award v kategorii Průlomové vystoupení. O rok později přišly další dvě hlavní role. První v Disneyovské komedii \"Zpověď královny střední školy\" a druhá v komedii \"Protivný sprostý holky\". První film se setkal s negativní kritikou, zatímco druhý film sklízel pozitivní reakce. Vydělal přes 129 milionů dolarů po celém světě. V roce 2004 získala čtyři ceny Teen Choice Award a dvě ceny MTV Movie Award. Po filmu \"Protivný sprostý holky\" přilákala zájem médií o její profesionální, ale i soukromý život, včetně jejího nočního života a problémů v manželství jejích rodičů.\n\nV roce 2004 podepsala smlouvu s nahrávací společností Casablanca Records a vydala své debutové album \"Speak\", které se umístilo na čtvrtém místě amerického žebříčku Billboard 200 a získalo platinové ocenění na začátku roku 2005.\n\nV roce 2005 se vrátila znovu k Disneyovským komediím a to s filmem \"Můj auťák Brouk\". Společnost Mattel vydala panenku, vypadají jako Lindsay a tak se stala první celebritou, které měla svojí vlastní My Scene panenku.\n\nDruhé studiové album \"A Little More Personal (Raw)\" bylo vydáno v prosinci roku 2005. Umístilo se na 20. místě žebříčku Billboard 200 a získalo zlatý certifikát.\n\nV květnu 2006 měla premiéru romantická komedie \"Jen trochu štěstí\". Film získal negativní kritiku a Lindsay získala svojí první nominaci na cenu Zlatá malina. Následovala role v nezávislém filmu \"Zítra nehrajeme!\", po boku Meryl Streep. Ve filmu \"Bobby\" si zahrála po boku Sharon Stone a jako část obsazení byla nominovaná na cenu Screen Actors Guild Award. Fanynku Johna Lennona si zahrála ve filmu \"Zavraždění Johna Lennona\". V květnu roku 2007 byl vydán film \"Vlastní pravidla\".\n\nPo sérií odvykacích kúr, kvůli závislosti na alkoholu, drogách a problémům se zákonem.se k herectví vrátila v roce 2009. Zahrála si hlavní roli v komediálním filmu \"Šéfe, jsem v tom!\", který měl být původně vydán do kin, ale nakonec měl premiéru na stanici ABC Family. Stala se porotcem v šesté sérii americké show \"Project Runway\". V roce 2010 se objevila ve filmu Roberta Rodrigueze \"Machete\".\n\nV květnu roku 2012 si zahrála v seriálu stanice FOX \"Glee\" a v televizním filmu \"Liz & Dick\". V roce 2013 přišla role ve filmu \"Scary Movie 5\", po boku Charlieho Sheena. Mezi květnem a červencem 2013 strávila 90 dní v odvykacím centru.\n\nV srpnu 2013, den poté co opustila odvykací centrum, byl vydán film \"The Canyons\".\n\nOsmiepizodový dokumentární seriál nazvaný \"Lindsay\" byl vysílán mezi březnem a dubnem roku 2014 na kabelové stanici OWN. Ten samý rok si zahrála v epizodě seriálu \"2 Socky\".\n\nV říjnu roku 2014 si poprvé zahrála na divadelních prknech v Londýnské produkci \"Speed-the-Plow\", kde si zahrála roli Karen, kterou původně hrála Madonna.\n\n\n\n"}
{"id": "100421", "url": "https://cs.wikipedia.org/wiki?curid=100421", "title": "Princess O'Rourke", "text": "Princess O'Rourke\n\nPrincess O'Rourke je americká romantická komedie z roku 1943 režiséra Normana Krasny. V hlavní roli se objevila známá hollywoodská hvězda Olivia de Havilland.\n\nNew York ve čtyřicátých letech, krátce po vstupu USA do války. Evropská princezna v exilu Maria je zavřená v newyorském luxusním hotelu jako ve zlaté kleci. Navíc se ji její strýček snaží co nejlépe provdat. Kandidáti jsou sice velmi urození, Maria však sní o muži, s nímž by měla něco opravdu společného. Aby ji zabavil, rozhodne se strýček poslat Marii na západní pobřeží. Ta však trpí strachem z létání, a tak si v letadle postupně vezme čtyři prášky na spaní. Letadlo se musí kvůli nepřízni počasí vrátit a Maria, o níž nikdo neví, co je zač, zůstane v náručí mladého pilota Eddieho.\n\nDruhého dne Maria zcela propadne kouzlu sympatického Američana. Vydává se za chudého uprchlíka a ani nedoufá, že by z jejího nového vztahu mohlo něco být. Ovšem Mariin strýček považuje sňatek evropské princezny s obyčejným Američanem za vhodnou věc, především z propagandistických důvodů, takže dá svatbě své svolení. Eddie si však těžko zvyká na roli prince, a když je po něm vyžadováno, aby se vzdal amerického občanství, odmítne. Nakonec se s Marií ožení v tajnosti v Bílém domě, kde je princezna ubytována, ne jako s princeznou, ale jako s obyčejnou dívkou.\n\n\n\n"}
{"id": "100435", "url": "https://cs.wikipedia.org/wiki?curid=100435", "title": "Archilochos", "text": "Archilochos\n\nArchilochos z Paru \"(řec. Αρχιλοχος)\" byl antický řecký básník počátku 7. století př. n. l.\n\nPocházel z ostrova Paru. Narodil se z chudých poměrů jako nemanželský syn otce Telesiklése a jeho otrokyně Enipo. Vedl nuzný, neklidný a bujarý život. Později žil na ostrově Thasos, který byl krátce předtím kolonizován z rodného Paru. O život přišel brzy jako žoldnéř ve válce mezi Thasem a Naxem.\n\nPsal v iónském nářečí, ale z jeho díla se mnoho nezachovalo. Tvořil zejména satirickou poezii prodchnutou realismem a antiheroismem. Používal jamb a je považován za zakladatele řecké lyriky, především jambické poezie.\n\nZ jeho díla se zachovaly pouze zlomky – česky vyšly v \"Nejstarší řecká lyrika\".\n\n"}
{"id": "100441", "url": "https://cs.wikipedia.org/wiki?curid=100441", "title": "Hésiodos", "text": "Hésiodos\n\nHésiodos \"(řecky Ἡσίοδος)\" byl antický řecký básník a filosof, patrně mladší současník Homérův, který působil na přelomu 8. a 7. století př. n. l. Jeho hlavní díla jsou „\"O původu bohů\" (Theogonia)“ a „\"Práce a dni\"“, další díla připisována autorovi, která nejsou zachována v celku jsou „\"Héraklův štít\"”, „\"Genealogie héróů\"” a „\"Katalog héroin\"”. Je po něm pojmenován na Měsíci kráter Hesiodus.\n\nO Hésiodově životě víme velice málo, z několika nahodilých zmínek v jeho básních, o jejichž spolehlivosti však někteří badatelé pochybují. Jeho otec snad obchodoval na iónském pobřeží Malé Asie, ale zkrachoval a usídlil se v chudé vesnici Askře v Bojótii, kde si koupil malé hospodářství. Zde se oženil a měl dva syny, z nichž starší Hésiodos sice prý prohrál spor o dědictví s mladším Persem, nicméně zde jako rolník žil a psal své naučné i epické básně. Stěžuje si v nich na tvrdé zimy a nuzné živobytí: „... usadil se v bídné vísce, v Askře, kde je krušno v zimě, trudno v létě, nikdy dobře.“ Jako básník napodoboval Homéra, na rozdíl od homérské společnosti bojovníků a šlechticů však Hésiodos líčí život drobných rolníků. Už ve starověku se těšil velké oblibě a v Chalkidě v Euboii zvítězil v básnické soutěži na počest zemřelého krále. Psal převážně na starořecké polyteistické náměty, v nichž se zabýval vznikem Vesmíru, světa, bohů, lidí, atd. ...Hésiodova díla se později četla ve školách a v římské době se jimi inspiroval Vergilius k sepsání svých Georgik. Hésiodos zemřel v Askře, když se však její obyvatele museli později přestěhovat jinam, vzali prý jeho ostatky s sebou a pohřbili je v „Minyově hrobce“ v Orchomenu.\n\nZ jeho díla se zachovalo:\n\n\"O původu bohů\" (\"\", \"Theogonia\") je nejstarší soustavné podání řecké mytologie, které líčí po sobě jdoucí epochy a generace bohů (název \"Teogonie\" znamená „vznik bohů“). Dílo má přes 1000 veršů (hexametrů) a je hlavním pramenem pro studium staré řecké mytologie. Na samém počátku byl chaos (bezedná propast), z něhož se zrodili Úranos a Gaia (nebe a země). Ti měli dvanáct dětí, Titánů, z nichž nejmladší Kronos prý své děti jedl. Z manželství Krona a Rhey se pak narodili olympští bohové s Diem v čele. Už antičtí autoři počínaje Xenofantem Hésiodovi vytýkali, že bohy zpodobnil podle toho nejhoršího, co se vyskytuje mezi lidmi.\n\nNaučná báseň \"Práce a dni\" (\"\") snad vznikla ve sporu s bratrem Persem o majetek a chce mu vylíčit, jak má rolník žít a pracovat. Výklad ale zasazuje do širšího rámce světového řádu a mytologie. Začíná mýty o Prométeovi a o Pandořině skříňce, který vysvětluje původ zla na světě. Následuje rozdělení minulosti do pěti věků:\nNa svůj \"železný\" věk a na jeho mravy si Hésiodos trpce stěžuje, ví si však zároveň rady:\n\nV dalším textu následuje sbírka praktických rad pro rolníky, uspořádaná podle kalendáře: kdy se co a jak má dělat. Následují i rady pro plavbu po moři a nakonec různá spíše magická pravidla, čemu se má člověk vyhýbat.\nJen ve zlomcích se zachoval \"Katalog héroin\" a Hésiodovi se dále připisovaly i spisy \"Štít\" (Ασπις), \"Seznam žen\" (καταλογος γυναικων) a některé další, o nichž se ale dnes soudí, že je spíše složil někdo z jeho pokračovatelů.\n\nBásnické dílo \"Genealogie héroů\" se zaobírá uspořádáním všech řeckých hrdinů a polobohů v seznamu a rodokmenu.\n\nO římské bustě, zachované v několika kopiích z 1. století př. n. l. (viz obrázek nahoře), se dříve soudilo, že je to portrét Senecův. Většina současných badatelů ji však pokládá za fiktivní podobiznu Hésiodovu.\n\n\n"}
{"id": "100442", "url": "https://cs.wikipedia.org/wiki?curid=100442", "title": "Skládání zobrazení", "text": "Skládání zobrazení\n\nJe-li formula_1 zobrazení množiny formula_2 do množiny formula_3 a formula_4 je zobrazení množiny formula_3 do množiny formula_6, pak formula_7 je zobrazení množiny formula_2 do množiny formula_6, které označujeme jako složené zobrazení.\n\nSložením zobrazení formula_1 a formula_4 je množina formula_12.\n\nPokud budeme značit funkce formula_13 a formula_14, pak jejich složení můžeme zapsat také jako formula_15. \n\nSložení zobrazení je operace, která je asociativní, ale obecně není komutativní, tzn. formula_16.\nS vhodnou množinou zobrazení tvoří tato operace grupu.\n\nV teorii kategorií je skládání zobrazení speciálním případem skládání morfismů v kategorii množin.\nKrom běžného formula_17 existují i jiné druhy skládání,\nnapříklad v Kleisliho kategorii (v případě monád) se skládání morfismů definuje operátorem\nformula_18.\n"}
{"id": "100443", "url": "https://cs.wikipedia.org/wiki?curid=100443", "title": "Kusttram", "text": "Kusttram\n\nBelgická pobřežní tramvajová síť (nizozemský oficiální název zní ) zajišťuje hromadnou dopravu na belgickém pobřeží Severního moře mezi obcemi De Panne u francouzských hranic a Knokke-Heist blízko hranic s Nizozemskem. Jedná se o nejdelší tramvajovou trať na světě.\n\nLinka má 70 zastávek a délku 68 km. Rozchod koleje činí 1000 mm. Tramvaje jezdí každých 20 minut mimo sezonu a každých 10 minut v letních měsících, kdy pobřežní tramvajová linka přepraví více než 3 miliony cestujících.\n\nProvoz pobřežní tramvaje byl zahájen roku 1885 na úseku mezi městy Ostende a Nieuwpoort. Další část trasy mezi Ostende a Knokke byla otevřena v roce 1890. Roku 1912 byla trať elektrifikována, do té doby měly tramvaje parní pohon.\n\nOd zahájení provozu do roku 1991 byla pobřežní tramvaj spravována společností \"NMVB\" (\"Nationale Maatschappij van Buurtspoorwegen\", francouzsky \"Société nationale des chemins de fer vicinaux\") a byla součástí tzv. vicinálních drah. Roku 1991 tato společnost zanikla a od té doby trasu provozuje vlámská společnost De Lijn.\n\nV letech 1994 až 2002 byly všechny tramvaje modernizovány. Modernizace zahrnovala zejména vybavení souprav nízkopodlažním oddílem v prostřední části vozu.\nTato úprava usnadnila přepravu osobám se sníženou pohyblivostí a zvýšila kapacitu vozů.\n\n"}
{"id": "100447", "url": "https://cs.wikipedia.org/wiki?curid=100447", "title": "Alkaios z Mytiléné", "text": "Alkaios z Mytiléné\n\nAlkaios z Mytiléné (starořecky: \"Ἀλκαῖος\") (mezi 620 a 630 př. n. l. – 2. polovina 6. století př. n. l.) byl antický řecký básník.\n\nPatří k raným lyrickým básníkům spolu se Sapfó, která žila jako on na Lesbu a kterou možná obdivoval. Byl aristokratického původu. Po neúspěšném Alkaiově pokusu svrhnout v Mytiléné na Lesbu tyrana Myrsila, kterého nenáviděl, musel emigrovat. Jako bojovník bojoval proti athénským kolonistům. Prošel různé kraje - byl v Egyptě, v Thrákii, jednal s Lýdií.\n\nPsal milostné a válečné písně a písně k hostinám (pijácké). Vyslovují emoce, v souladu s jeho aristokratickým původem, bezstarostně a s důvěrou, složitě, ale nikoli na úkor jasnosti. Dále jsou to i politické písně, které lze považovat za jakési agitky. Dále je patrné, že se pokoušel skládat hymny, ale v této oblasti nebyl úspěšný. Používal čtyřveršové strofy, tzv. sapfické sloky, pocházející ze staré hudební tradice.\nAlexandrijští básníci v něm viděli vzor intimní lyriky. Alkaios je představitel tzv. sólové lyriky.\n\nNení známo kolik básní napsal, protože se zachovaly pouze zlomky (česky vyšly v knize „Nejstarší řecká lyrika“). Nejvíce se zachovalo jeho politických textů, tzv. stasiotika.\n\n\n"}
{"id": "100448", "url": "https://cs.wikipedia.org/wiki?curid=100448", "title": "Pericyklická reakce", "text": "Pericyklická reakce\n\nPericyklické reakce jsou chemické reakce, jejichž meziprodukt má cyklickou strukturu a přeměna na produkt probíhá v jednom reakčním kroku. Tyto reakce patří mezi přesmyky. Hlavní typy pericyklických reakcí jsou:\n\n\nObecně se jedná o rovnovážné procesy, ale v případě, kdy je energie produktu dostatečně nízká, probíhají pouze jedním směrem.\n\nExistují i retropericyklické reakce, což jsou v podstatě zpětné reakce k pericyklickým procesům (což odpovídá principu mikroskopické reversibility).\n\nPericyklické reakce se často vyskytují v biologických procesech.\n"}
{"id": "100458", "url": "https://cs.wikipedia.org/wiki?curid=100458", "title": "Mínotaurus", "text": "Mínotaurus\n\nMínotaurus je v řecké mytologii bestie s lidským tělem a býčí hlavou.\n\nPodle legendy Pásifaé, manželku krétského krále Mínóa svedl bílý býk. Po čase porodila zrůdného syna – člověk s lidským tělem a býčí hlavou. Nazvali jej Mínotauros. Král si nechal od proslulého athénského stavitele a sochaře Daidala vybudovat spletitý Labyrint, do kterého pak nevlastního krvelačného syna uvěznil. Tak ho schoval i před zraky svých poddaných. Nevěrné královně Pásifaé připravil král Mínos rafinovanou a krutou smrt.\n\nMezi Krétou a Athénami vypukla válka poté, co byl na hrách v Athénách zabit syn krále Mínóa – Androgeós. Athény padly a byla na ně uvalena povinnost – každoročně museli posílat na Krétu sedm dívek a sedm chlapců.\n\nAž jednou se k vylosovaným nešťastníkům dobrovolně připojil hrdina Théseus syn athénského krále Aigea a byl rozhodnut\nAthény tohoto trestu zbavit. Krétský král ho celkem vlídně přijal, popřál mu štěstí, avšak upozornil ho, že možná Mínotaura zabije, ale sotva se dostane z labyrintu ven.\n\nS pomocí bohyně Afrodíté padla Théseovi do oka královská dcera Ariadna a i ona se do něj zamilovala. Tak se stalo, že v předvečer mu dala kouzelný meč a přidala klubko nití, které za sebou bude rozmotávat a tak najde zpáteční cestu.\n\nRáno byly oběti odvedeny k labyrintu, ale dovnitř vstoupil jen Théseus, odvíjel Ariadninu nit a tmavými vlhkými chodbami se dostal až k obludě a Mínotaura v těžkém souboji zabil.\n\nDostal se šťastně ven a byl všemi šťastně vítán. Král mu poděkoval za zabití netvora a zrušil povinnou každoroční oběť. Dál už ale tolik štěstí neměl. Ariadna chtěla odplout s Théseem, ale noc před odplutím jí ve snu Athéna přikázala ať nikam nejezdí. Místo toho se druhý den stala manželkou boha vína Dionýsa. Theseus se vracel sám a protože nechal na lodi černé plachty, znamení vlastní smrti, jeho čekající otec král Aigeus se žalem vrhl do moře. I sám Théseus po letech kralování a mnohých hrdinských dobrodružství neslavně zahynul a byl svržen do moře jako jeho otec.\n\nZ antiky se zachovalo mnoho zobrazení Mínotaura.\n\n\n\n\n"}
{"id": "100460", "url": "https://cs.wikipedia.org/wiki?curid=100460", "title": "Havelock Vetinari", "text": "Havelock Vetinari\n\nJeho lordstvo Havelock Vetinari, patricij Ankh-Morporku, je fiktivní postava z děl Terryho Pratchetta pojednávajících o \"Zeměploše\".\n\nJde o potomka jedné z velmi významných a bohatých rodin na Zeměploše, inspirované skutečným rodem Medici.\nO jeho dětství a dospívání není zatím v knihách příliš podrobností a jediné co je známo, že byl zřejmě vychováván svou tetou Robertou Gilette, žijící v současné době v Genově. (Není jasné nakolik byl jejich vzájemný vztah srdečný, neboť v knize \"Stráže! Stráže!\" měl Havelock nápad ji nabídnout jakožto odměnu zachránci, který zbaví město draka).\n\nPřibližně ve věku patnácti let započal své studium v Cechu vrahů, jedné z nejluxusnějších škol, která se v té době nabízela a která je vyhrazená převážně oněm horním deseti tisícům. Věnoval se především studiu klasického umění a jazyků a také hodně času věnoval nácviku maskování a trpělivosti. Jak je patrné z knihy Noční hlídka, k ostatním spolužákům měl poněkud chladný vztah a mimo jiné i tím si zasloužil přízvisko magor či přezdívku psí nuda (jméno Vetinari je podobné veterinari).\n\nKe konci svých studií se již začal podílet na několika politických komplotech, z níž jeden vyústil až ve vraždu tehdejšího patricije lorda Sebevraždy, při níž byl Vetinari přímým účastníkem. V tom samém časovém období také zachránil život (zastřelil útočníka ze střechy) jistému policistovi Kýlovi, což se v pozdějších letech ukázalo být neobyčejně užitečné. Následně se i on zúčastnil Velké revoluce 25. května, kdy bylo město osvobozeno od tyranie (aby bylo uvrženo do další, jak to tak bývá), kde bojoval za svobodu a „trochu příčetnosti v nepříčetném světě“.\n\nDalší pokračování jeho života a to, jak se dostal k moci, není v knihách úplně jasné. Dá se ale předpokládat, že se chopil moci po Lordu Picbudkovi.\n\nPoté, co se stal Patricijem, provedl ve městě několik účinných reforem, které začaly město pomalu, ale jistě dávat do latě a po kterých ho lidé začali brát skutečně na vědomí. Jak on sám tvrdí, tak to co lidé skutečně chtějí, je vědět, že zítřek bude stejný jako dnešek a že touží po jistotách, a proto jim alespoň nějaké jistoty dal.\n\nKdyž pomineme jistoty typu, „když se mi někdo bude stavět do cesty - tak velmi rychle zmizí z povrchu zemského“, či „když bude někdo až podezřele připomínat mima či pouličního umělce - seznámí se důvěrně s jámou plnou škorpiónů“, tak nám například zůstanou jistoty, že vás už nikdy (pokud nebude chtít být přitlučen k městské bráně) nepřepadne či nezabije v ulicích nelicencovaný násilník, ale vždy to bude nějaký spořádaný člen cechu v ruce s účtenkou a řádným potvrzením. Lord Vetinari totiž legalizoval zločin. Prohlásil, že zločin tu bude vždycky, tak proč ho nemít hezky zorganizovaný a přinášející daně? A měl pravdu. Není to možná příliš demokratické ani příjemné, ale z jakéhosi důvodu to funguje. A Ankh-Morpork se i díky tomu stal nejbohatším a největším (a také nejšpinavějším) městem na Ploše.\n\nKomentář k Vetinariho způsobu vládnutí: Ankh-Morpork vyznával klasickou zásadu demokracie - Jeden muž, jeden hlas. Vetinari byl ten muž a jemu patřil ten hlas.\n\nPatricij sám je vyšší, velmi, ale opravdu velmi vyzáblý muž s černými vlasy a pečlivě upraveným vousem a rukama pianisty, který chodí zásadně v černé. Avšak ne v té působivé černé, nýbrž v černé jako člověk, kterého nebaví si každý den vymýšlet, co si vzít na sebe. Zezadu prý vypadá jako masožravý plameňák či smrtka.\n\nNeholduje ani jídlu ani ženám a veškerou svou pozornost koncentruje na Ankh-Morpork, který svým zvláštním tichým způsobem miluje, stejně jako třeba své zahrady navržené Zatraceným Hlupcem Johnsonem či ranní svítání. Jediný jeho známý vztah byl s Lady Margolottou, zvláštní upírkou, kterou potkal jako mladý muž na pošklebné (cesta kde bohatí mladíci z Ankh-Morporku navštěvovali vzdálené země a cizí města, a to především proto, aby viděli, o kolik jsou zaostalejší než oni).\n\nBaví se čtením hlášení a občas, ale to vážně jen zřídka, hraním šachů, respektive kradmých šachů, zeměplošské verze těch klasických (ale má se za to, že kradmé jsou ty původní), či hry Buch (Žuch). Na umění má Havelock svůj Názor a proto ho není radno příliš v Ankh-Morporku provozovat. Mimy a herce z neznámého důvodu, jak bylo již řečeno, nesnáší a dává je usmrcovat. Když se mu nelíbí nějaký namalovaný obraz, je schopný nechat jeho tvůrce přibít hřebíkem za ucho ke dřevu, asi aby se poučil (viz Buch!). Hudbu má rád a je mu blízká, ovšem jen ve formě not, kdy je prý nejčistší, protože dle Vetinariho ji nějaký upocený zpěvák či hudebník jen poničí. Takže je možné ho občas zastihnout, jak drží v rukou noty nějaké symfonie a spokojeně si v nich listuje.\n\nCo se týká lidí není Patricij příliš společenská osoba a jediný, na kom mu údajně záleží, je jeho malý neuvěřitelně starý a páchnoucí teriér Hafal, na kterého je velmi pyšný. I přes to si poměrně dobře rozumí se svým tajemníkem Važuzlem a s nesmírnou chutí provokuje a popichuje vévodu a velitele Městské hlídky Samuela Elánia, který se mu to snaží nějakými těmi cestičkami vracet. Také rád vede dlouhé monology v přítomnosti Leonarda da Quirm, kterého vězní ve svém paláci.\n\nA ano… a také nesnáší a uráží ho výraz tyran, protože to on rozhodně, jak všichni víme, že, není.\n"}
{"id": "100464", "url": "https://cs.wikipedia.org/wiki?curid=100464", "title": "Vykoupení z věznice Shawshank", "text": "Vykoupení z věznice Shawshank\n\nVykoupení z věznice Shawshank (originální název ) je americký film z roku 1994 napsaný a režírovaný Frankem Darabontem na motivy novely Stephena Kinga. Hlavními hrdiny filmu jsou Andy Dufresne (hraje ho Tim Robbins) a Ellis „Red“ Redding (Morgan Freeman).\n\nDěj filmu pojednává především o životě Andyho Dufresna ve věznici Shawshank, do níž se dostal po odsouzení za vraždu své manželky a jejího milence.\n\nVykoupení z věznice Shawshank je podle mnoha anket a žebříčků jeden z nejlepších filmů všech dob. V databázi IMDb je (spolu s Kmotrem) hodnocen jako nejlepší film všech dob, stejně tak v Česko-Slovenské filmové databázi.\n\nFilm začíná v roce 1947 soudním procesem s Andy Dufresnem (Tim Robbins), který je souzen za vraždu své manželky a jejího milence. Je odsouzen k dvěma doživotním trestům, které si má odpykat v Shawshanku, fiktivní věznici ve státě Maine. Ve vězení se posléze spřátelí s Redem (Morgan Freeman) a dalšími vězni (včetně Brookse Hatlena hraného Jamesem Whitmorem).\n\nBěhem prvních let ve vězení Andy snáší nespravedlivost a kruté zacházení vězeňských stráží a také opakované znásilňování od jedné skupiny násilnických vězňů. Díky své předvězeňské kariéře bankéře a znalostem v oblasti účetnictví a placení daní upoutá pozornost kapitána dozorců Byrona Hadleyho (Clancy Brown) a později také ředitele věznice Sama Nortona (Bob Gunton). Andymu jeho znalosti přinesou větší svobodu a úlevu od šikanování dozorců, ale také ho zatáhnou do Nortonova nelegálního praní špinavých peněz.\n\nČas běží dál a život mužů ve vězení s ním. Brooks je nakonec propuštěn z vězení, ale po padesáti letech ve vězení tento starý trestanec zjišťuje, že život na svobodě je pro něj moc složitý, a v dopise svým přátelům ve vězení píše, že je již unaven tím, jak se pořád bojí. „Rozhodl jsem se nezůstat,“ napíše Brooks a poté se oběsí ve svém nuzném hotelovém pokoji.\n\nV šedesátých letech dvacátého století nastoupí nový vězeň Tommy (Gil Bellows) a řekne Andymu, že má informaci, která by mohla Andyho osvobodit, nebo přinejmenším obnovit jeho proces. Andy požádá ředitele o pomoc s obnovením procesu, ale ten nechce přijít o jeho finanční služby s nelegálně vydělanými penězi a pošle Andyho na měsíc do samovazby. Pak ředitel nechá Tommyho zabít.\n\nAniž by to kdokoliv věděl, Andy pracoval dlouhá léta na svém útěku. Každou noc používal své drobné geologické kladívko, aby si prokopal únikový tunel ke svobodě, a jednoho dne konečně utekl z vězení. Po útěku si v bance vyzvedl peníze, které ředitel věznice nelegálně získal, a odjel do mexického města Zihuatanejo. Navíc poslal do místních novin informace o nekalých praktikách ředitele Nortona a vězeňských dozorců. Norton spáchal sebevraždu dříve, než stihl být zatčen.\n\nRed je později podmínečně propuštěn a poslán do domu na půli cesty, stejného, ve kterém bydlel Brooks. Ačkoliv je Red stejně zoufalý jako Brooks, nakonec se rozhodne přijmout nabídku, kterou mu dal Andy ještě ve vězení. Najde na louce schránku s penězi, kterou mu tam nechal Andy, a vydá se za ním do Mexika. Snímek končí setkáním Andyho a Reda na pláži u města Zihuatanejo.\n\nDarabont získal práva na film v roce 1987, když Stephena Kinga zaujal krátkou adaptací jeho „The Woman in the Room“ z roku 1983. To byl příklad jednoho z takzvaných dolarových obchodů, které uzavírá Stephen King s nadějnými filmaři. Darabont později natočil další filmy – \"Zelená míle\" a \"Mlha\" – podle knih Stephena Kinga.\n\nO režii filmu projevil zájem také Rob Reiner, který již dříve převedl Kingovu knihu \"Tělo\" do filmu \"Stůj při mně\". Do role Andyho chtěl Reiner obsadit Toma Cruise a Reda měl hrát Harrison Ford. Darabont Reinerovu vizi zvažoval, ale nakonec usoudil, že film je „jeho příležitostí udělat něco skvělého\", a rozhodl se ho režírovat sám.\n\nAčkoli se příběh odehrává v Maine, pro natáčení byla využita věznice v Mansfieldu v Ohiu.\n\nPo uvedení v kinech si film nevedl příliš dobře. Měl premiéru v podobné době jako \"\" a ve stejném roce, 1994, vznikl i \"Forrest Gump\". A v této konkurenci nemělo \"Vykoupení z věznice Shawshank\" dobré tržby z kin. Film však je jedním z nejznámějších příkladů snímku, který dokázal uspět díky domácím kinům. O jeho kvalitách svědčí i jeho hodnocení na IMDb (9,1/10) či ČSFD (95,3 % a současně nejlépe hodnocený film právě před Forrestem Gumpem).\n\nV roce 1994 byl film nominován v sedmi kategoriích na Oscara (nejlepší film, nejlepší herec v hlavní roli – Morgan Freeman, nejlepší adaptovaný scénář, nejlepší kamera, nejlepší střih, nejlepší původní hudba a nejlepší zvuk). Vzhledem ke konkurenci, kterou představovaly v témže roce vyrobené filmy \"Forrest Gump\" a \"\", ale cenu v žádné z kategorií nezískal.\n\n"}
{"id": "100465", "url": "https://cs.wikipedia.org/wiki?curid=100465", "title": "Emil Kolben", "text": "Emil Kolben\n\nEmil Kolben (1. listopadu 1862, Strančice u Prahy – 3. července 1943, Terezín) byl jeden z nejvýznačnějších českých elektrotechniků a podnikatelů, zakladatel továrny Kolben a spol. a generální ředitel a hlavní akcionář Českomoravské-Kolben-Daněk (ČKD). Zemřel v koncentračním táboře Terezín.\n\nNejstarší zmínka o židovské rodině Kolbenů ve Strančicích pochází z roku 1787, kdy podle zápisu ve familiantské knize dostal sklenář David Kolben povolení k sňatku. Jeho vnuk Joachim (1828–1912), domkář a obchodník, se roku 1862 oženil s Františkou Freundovou z Radějovic, v jejich rodině se mluvilo německy. Z jejich manželství vzešlo devět dětí, z nichž nejstarší byl Emil. Jeho bratr Alfréd (1874–1942) se stal také inženýrem a zpočátku s Emilem spolupracoval na vývoji elektrických strojů, později se stal ředitelem průmyslové školy v Brně.\n\nEmil Kolben absolvoval vyšší reálné gymnázium na Malé Straně v Praze, poté vystudoval elektrotechniku a strojnictví na německé vysoké škole technické v Praze. Studium dokončil roku 1887 s vyznamenáním a po jednoroční elektrotechnické praxi obdržel od Zemského výboru na dva roky Gerstnerovo cestovní stipendium ve výši 1 200 zlatých, které mu umožnilo studijní pobyt v zahraničí. Nejdříve se seznámil s některými průmyslovými podniky v Evropě (Curych, Paříž, Londýn) a ještě v roce 1888 odplul i se svojí ženou Malvínou (1863–1940) na pět let do Spojených států.\n\nNejdříve podnikal studijní cesty po USA, ale brzy získal zaměstnání ve firmě Thomase Alva Edisona Edison Machine Company v Schenectady, NY, předchůdce dnešní General Electric. Později se stal Edisonovým přímým spolupracovníkem ve vývojových laboratořích firmy ve městě Orange v New Jersey. Jelikož se zde osvědčil, byl jmenován do funkce vedoucího inženýra. Roku 1889 jej Nikola Tesla přizval ke zkouškám vícefázových elektromotorů do laboratoří své firmy Tesla Electric Company v New Yorku. Tato zkušenost velmi přispěla ke Kolbenově orientaci na využití střídavého proudu a tím i k jeho celoživotnímu úspěchu. Kolbena s Teslou sbližoval i podobný styl práce - oba pracovali systematicky na základě tehdejších vědeckých poznatků a teorií, zatímco samouk Edison vynalézal spíše intuitivně. Na rozdíl od Tesly se ovšem Kolben nakonec rozešel s Edisonem v dobrém a jejich přátelství později Kolbenovi pomohlo budovat obchodní kontakty. Jeho návrat do Evropy způsobila jeho žena, která v Americe nikdy nezdomácněla.\n\nPo návratu do Evropy pracoval v letech 1892–1896 jako hlavní inženýr švýcarské firmy Maschinenfabrik Oerlikon (Strojírna Oerlikon), která vyvíjela generátory a motory na střídavý elektrický proud. Jeho oborem byl přenos energie soustavou s vysokým napětím. Na 125 km dlouhém vedení z Laufenu do Frankfurtu se prokázala správnost Teslových myšlenek. V Oerlikonu se také setkal s Behn-Eschenburgem, pozdějším vynálezcem jednofázového komutátorového motoru, a dalšími vynikajícími elektrotechniky (Dobrowolski, Arnold, Fischer-Hinnen) a společně zde vytvořili základy teorie i konstrukce asynchronních i synchronních strojů, transformátorů a přenosové soustavy, tedy dílo světového významu. Ve Švýcarsku se Kolbenovým také narodil roku 1895 jejich první syn - Hanuš.\n\nRoku 1896 se Kolben s rodinou vrátil do Čech a zabydleli se ve vile Fleissnerka ve Vysočanech. 29. října téhož roku založil s několika tichými společníky, z nichž nejvýznamnější byl Karel Bondy, ve Vysočanech u Prahy továrnu s názvem Kolben a spol., elektrotechnická továrna v Praze-Vysočanech. Dispozici továrny navrhoval sám Kolben na základě svých zkušeností z Evropy i Ameriky, vzniknul tak racionálně uspořádaný závod s moderním vybavením umožňujícím hospodárnou výrobu. Byl sice umístěn na periferii, ale to na druhou stranu umožňovalo jeho budoucí rozšiřování. V době Kolbenova návratu do Čech se chystala v Praze velká investice – stavby městské elektrárny. Stejně jako v Americe i zde vzplály velké diskuze mezi zastánci stejnosměrného a střídavého proudu. František Křižík, \"český Edison\", prosazoval stejnosměrnou soustavu, zatímco profesoři Domalíp a Puluj doporučovali třífázovou soustavu. I Kolben se do této diskuze zapojil a k všeobecnému překvapení v soutěži vyhlášené roku 1898 se svoji firmou vyhrál. Počátkem téhož roku 1898 se Kolbenům narodila dcera Gerta a o čtyři roky později dcera Lilly. Brzy poté se stěhovali do tzv. Červené vily v Hradešínské ulici na Vinohradech.\n\nMezitím Kolbenova firma rychle rostla. Během tří let stoupl počet zaměstnanců z původních 25 na 400. Z počátku dodávala především motory, generátory a jeřábové pohony. Roku 1898 se firma s podporou Živnostenské banky mění na akciovou společnost a od roku 1899 nese název Elektrotechnická akciová společnost, dříve Kolben a spol. Přibyla modelárna, slévárna, kovárna, a elektrárna. Roku 1900 vyrobila firma první lokomotivu, zhotovila kompletní zařízení elektrárny v Holešovicích a na Světové výstavě v Paříži získala zlatou medaili za tisící alternátor. V dalším roce byla zahájena produkce parních válců a turbín a rok poté byly vyrobeny dva alternátory o průměru 7 metrů pro londýnskou elektrárnu. V roce 1907 uzavřela EAS smlouvu s Ringhofferovou strojírnou o vybudování automobilky Praga. Do roku 1910 dodala EAS kolem 10 000 elektrických strojů a zařízení pro 70 velkých elektráren včetně rozvoden, a to nejen v Evropě, ale dokonce až v Tasmánii. V roce 1912 vybavila EAS vodní elektrárnu na pražské Štvanici. Na základě licenčních ujednání i osobních vztahů s firmou Oerlikon nabídl v roce 1910 Rakousko-Uherským státním drahám elektrifikaci pražského uzlu systémem 10 kV 16 Hz (1/3 tehdy užívaného kmitočtu 48 Hz). Tato nabídka zůstala bez odezvy.\n\nV roce 1919 zakládá firma Schwechater Kabelwerke GmbH pobočku ve Vysočanech. Jejím podílníkem je i Kolben. V roce 1921 je firma přemístěna do Hostivaře a Kolben přebírá většinový podíl. Tak vzniká Pražská kabelovna, s. r. o., s ochrannou známkou PRAKAB, pozdější Kablo Hostivař.\n\nKolben nebyl jen úspěšným podnikatelem. Byl také majitelem velkého duševního vlastnictví - licence od něj kupovaly významné elektrotechnické firmy. Kromě toho sepsal mnoho prací věnovaných silnoproudé elektrotechnice a jejímu zavádění do praxe. V roce 1896 vyšel jeho článek Obrat ve strojním průmyslu vývojem elektrotechniky. Jeho pojednání Vliv křemíku na elektrické a magnetické vlastnosti železa z roku 1909 je dodnes aktuální.\n\nKolbenovi se dostalo i společenského ocenění. V roce 1908 mu německá technika v Praze udělila čestný doktorát. Dvakrát (v letech 1908 a 1910) jej přijal císař František Josef I. a udělil mu Řád železné koruny. V roce 1911 navštívil Prahu na pozvání Emila Kolbena jeho dřívější šéf T. A. Edison. V roce 1912 se stal předsedou Zemského svazu strojírenského průmyslu v Českém království a roku 1919 členem Československé státní obchodní rady.\n\n1921 došlo ke spojení firmy s \"První Českomoravskou továrnou na stroje v Praze\" a společnost se přejmenovala na \"Českomoravská-Kolben\" a Emil Kolben (poté, co byl roku 1919 odstraněn z vedení EAS) byl jmenován do funkce ředitele elektrotechniky. V roce 1922 uzavřela firma smlouvu o technické spolupráci s americkou firmou Westinghouse.. V roce 1923 vypracovává firma projekt tepelné elektrárny v Ervěnicích a v dalším roce začíná pracovat na projektu elektrizace železnic. O dva roky později dodává první elektrické lokomotivy.\n\nV roce 1927 dochází k další fúzi. Přičleněním \"Akciové společností Strojírny, dříve Breitfeld, Daněk a spol.,\" pak roku vznikla \"Českomoravská-Kolben-Daněk\" (ČKD); Emil Kolben se stal jejím generálním ředitelem. V době největšího rozmachu měla 12 tisíc zaměstnanců a měla velmi široký sortiment v souladu s dobovým heslem \"Vyrábíme vše, od špendlíku po lokomotivu\". V roce 1930 zahájila firma dokonce výrobu letadel a od roku 1932 měla významný podíl na elektrifikaci Slovenska. Od roku 1935 dodávala firma tanky a v roce 1936 vyjel první trolejbus pro Prahu.\n\nVýznamnými událostmi v Kolbenově životě byly oslavy jeho 70. a 75. narozenin. Při druhé jmenované příležitosti mimo jiné pronesl:\n\nOd podzimu 1938 mnoho lidí doporučovalo Kolbenovi emigraci, on však odmítal. Jeho syn Hanuš a mladší dcera Lilly s rodinami nechtěli otce opustit, jen starší Greta s rodinou emigrovala v květnu 1939 do Anglie.\nPo vzniku protektorátu Čechy a Morava musel Kolben pro svůj židovský původ nejprve odejít z ČKD a prodat své podíly v Káblovce a v Elektroizolační společnosti. V srpnu 1940 zemřela jeho žena Malvína. V roce 1942 byl zatčen a deportován jeho zeť Vilém Lieder-Kolben a dva vnuci. Dne 6. června 1943 byl ve věku 80 let deportován také Emil Kolben spolu se synem Hanušem a vnukem Jindřichem do koncentračního tábora Terezín. Ačkoliv pro něj protektorátní vláda žádala o výjimku, ta mu nebyla udělena. Emil Kolben zemřel 3. července 1943 ve věku 80 let v Podmokelských kasárnách. Podle svědectví vnuka Jindřicha měl u sebe kromě pár osobních věcí kufřík se 180 akciemi ČKD.\n\nVe Strančicích stojí dodnes Kolbenův rodný dům.\n\nPodle Emila Kolbena se dnes nazývá stanice pražského metra (linky B) Kolbenova ve Vysočanech, kde byla umístěna i jeho busta, kterou však neznámí pachatelé odcizili koncem července 2013.\nUlice ve Vysočanech, která vede podél plochy, na níž stávala Kolbenova továrna, byla po roce 1989 přejmenována na Kolbenovu. Podle informací na webu městské části Praha 9 se chystá vybudování pomníku k uctění Emila Kolbena.\n\n\n"}
{"id": "100466", "url": "https://cs.wikipedia.org/wiki?curid=100466", "title": "Rakovník", "text": "Rakovník\n\nRakovník je město ve Středočeském kraji, ležící 40 km západně od Prahy a 45 km na severovýchod od Plzně. Nachází se na okraji Rakovnické pahorkatiny v blízkosti CHKO Křivoklátsko, v členité krajině na dně kdysi mokřinatého údolí, kterým protéká Rakovnický potok. Žije zde obyvatel. Rakovník je správním, průmyslovým a kulturním centrem Rakovnicka, má postavení obce s rozšířenou působností.\n\nMěsto Rakovník vzniklo z osady Rokytno, pojmenované podle říčky Rokytka, která tudy protékala. Své dnešní jméno dostal údajně podle báje o velikém hladomoru, který zasáhl kraj. Tehdy pomřelo mnoho lidu a neštěstí by zřejmě pokračovalo dál, kdyby jednu ženu žijící na místech u dnešního kostela sv. Jiljí nenapadlo uvařit svým dětem k jídlu raka. V té době se totiž myslelo, že rak, který získá po uvaření rudou barvu, je jedovatý. Děti však nepomřely, Rokytno žilo z raků a znova se postavilo na nohy. Pravděpodobnější však je, že Rakovník dostal své jméno podle porostu, který kdysi rostl v tamních mokřinách.\n\nPísemně je Rakovník (, ) poprvé připomínán v roce 1252 jako sídlo soudu nového kraje. Základ současné podoby (dlouhé náměstí o rozměrech zhruba 400 x 50 m) město získalo ovšem až někdy kolem roku 1300. Majestátem českého krále Jana Lucemburského z roku 1319 byla městu potvrzena práva, která mělo již ve 13. století (právo mílové, trhové právo). Rakovník měl statut komorního města, které však více než na vůli královské komory bylo závislé na momentálním postavení nedalekého královského hradu Křivoklátu, do jehož panství patřilo. Kolem roku 1352 vyhořel kostel sv. Mikuláše na východním konci náměstí. Byl vystavěn téměř celý nově jako děkanský kostel a posléze zasvěcen tentokrát sv. Bartoloměji.\n\nNový kostel byl také posléze samostatně opevněn, jak je patrno z bojů roku 1422, kdy byli nuceni město opustit sympatizanti husitství. O opevnění celého města se postaral až Aleš Holický ze Šternberka v první polovině 15. století. V bitvě u Lipan stál na vítězné straně a posléze se přimkl k Jiřímu z Poděbrad. Křivoklátsko s Rakovníkem měl v zástavě až do roku 1453, kdy se oblast vrátila pod královskou komoru. Jiří z Poděbrad povolil v roce 1471 městu výstavbu zděných hradeb. Jeho nástupce Vladislav Jagellonský udělil Rakovníku v roce 1482 znak, v němž se objevil i rak, protože již zřejmě nebylo správné povědomí o vzniku jména města.\nV 16. století nastal velký rozvoj města. Začaly se stavět kamenné hradby, v nichž zvláště vynikly čtyři nové brány (dochovala se severní Vysoká a východní Pražská), které však nebyly nikdy vskutku dokončeny. Dařilo se chmelařství a výrobě piva, které získalo věhlas i v zahraničí. Na severozápadě za městem byl v roce 1575 založen nový hřbitov a na něm postaven kostel Nejsvětější Trojice se samostatnou zvonicí. I po nástupu Habsburků na český trůn Rakovník stál při panovnících tohoto rodu a snažil se tak vyhnout zvůli toho, kdo právě držel Křivoklát. Až Rudolf II. toto ocenil a po staletích marného čekání povýšil Rakovník v roce 1588 na královské město.\n\nPři českém stavovském povstání v Rakovníku našlo útočiště na konci října 1620 stavovské vojsko pod vedením Kristiána z Anhaltu. V okolí kostela sv. Jiljí a morového hřbitova západně od města došlo ke střetu s koaličními vojsky vedenými Maxmiliánem Bavorským a generálem Buquoyem. Po něm se ovšem obě armády vydaly na cestu ku Praze, kde byla svedena bitva na Bílé hoře, v níž bylo české stavovské vojsko zcela poraženo. Při následné rekatolizaci muselo i Rakovník opustit několik rodin. Mnohem horší však byly důsledky přechodů různých vojsk (Sasové, Švédové, císařští), které se pravidelně opakovaly až do konce třicetileté války v roce 1648. Ve městě zbyla sotva polovina domů a mnoho z nich bylo neobydlených. Ve druhé polovině 17. století město po sto letech postihl mor a na jeho sklonku také velká ničivá povodeň. V severní části Rakovníka, který od roku 1658 připadl Schwarzenberkům, vzniklo židovské ghetto, které se dočkalo synagogy až po skoro sto letech.\n\nVojska se ve městě zdržovala dlouhodobě i v 18. století. Např. Francouzi si Rakovník vybrali v roce 1741 jako základnu při svém okupování Prahy. Po moru v roce 1726 byla vystavěna na hřbitově kaple sv. Rocha a na náměstí přibylo v roce 1749 mariánské sousoší upravené v roce 1829. V roce 1755 na náměstí pravidelně obracel na katolictví kázáním Koniáš a ve městě byla vybudována kasárna, v nichž byl později v roce 1867 založen pivovar Rakovník. Rozvoj města byl nicméně zabrzděn, protože ho kvůli liknavosti místního představenstva minuly postupně silnice budované z Prahy do Karlových Varů a Chebu.\n\nV 19. století ovšem začaly být odstraňovány hradby (včetně západní Svatojilské a jižní Lubenské brány i opevnění kostela sv. Bartoloměje, které vytvářelo tzv. Zákostelí), aby se město mohlo rozrůstat. Bylo vydlážděno náměstí a zřízeno pouliční osvětlení. V roce 1833 vznikla v Rakovníku nejstarší reálná škola v Čechách, kterou nejprve vedli piarističtí a později premonstrátští kněží. Dnes je toto gymnázium pojmenováno po spisovateli Zikmundu Winterovi, který zde započal mezi roky 1874 a 1884 svou učitelskou dráhu. Postupně také byly stavěny budovy pro další školy, knihovnu, finanční ústavy a jiné. Od roku 1879 zde začala působit okresní nemocnice. Přes čtyřicet let zde také fungovala botanická zahrada. V roce 1895 bylo založeno městské muzeum, které se po téměř čtyřiceti letech přestěhovalo do bývalého městského paláce cisterciáků z kláštera v Plasích.\n\nRakovník byl od roku 1855 okresním městem, kde se rozvíjel i průmysl. V roce 1875 vznikla mydlárna Františka Otty, dále byl uveden do provozu lihovar, cukrovar a další nové závody. Fungovala zde také řada mlýnů, pil, cihelen a pískoven. Po těžbě černého uhlí se pozornost soustředila na šamot a jeho zpracování. V roce 1883 vznikl první keramický závod, pozdější společnost RAKO. Díky novým zabydleným předměstím prudce rostl počet obyvatel (v roce 1820 zde žilo 2 200 obyvatel, roku 1870 jich bylo 4 648 a na konci století už 6 620). Město ovšem nejprve minul moderní dopravní prostředek, kterým byla železnice. Až dodatečně zde vznikl železniční uzel, který Rakovník připojil na nedalekou Lužnou, kde procházela hlavní trať z Prahy do Karlových Varů. Dále okresní město získalo přímé spojení s Berounem, Blatnem, Mladoticemi a Louny.\n\nV souvislosti s rostoucí zástavbou byly vysoušeny rybníky, jako byl Podkovářský nebo Trávnický, a narovnáván Rakovnický potok. V roce 1872 ale přišla ničivá povodeň, po níž bylo rozhodnuto posunout jeho koryto dále od centra asi o 100 metrů od bývalých hradeb jižním směrem. Tato regulace stejně jako opravy různých památek pokračovaly také ve 20. století. Starostou v tomto období byl Josef Čermák, po němž jsou pojmenovány městské sady. I v novém století nadále rostl průmysl: rozrůstala se přestěhovaná Ottova mydlárna, pozdější Rakona, a vznikaly nové závody, významnými byly kromě další keramické továrny Keram dvě továrny na stroje Linhart a Vltavský – pozdější TOS Rakovník, nebo továrna Stadion vyrábějící kola, později např. i stejnojmenný moped. Rozšiřovala se rakovnická předměstí Zátiší a Vinohrady, přestavovaly se ovšem také zástavby z minulého století a roku 1929 byla dobudována dnešní Masarykova nemocnice. Po roce 1930, kdy zde za starosty Čeňka Vaněčka působilo např. pět středních škol, sedm finančních ústavů, sedm hotelů a tři biografy, měl Rakovník už 11 tisíc obyvatel.\nPo mnichovské dohodě se Rakovník stal příhraničním městem. Za druhé světové války byli i odtud deportováni Židé. Město bylo osvobozeno 9. května 1945 Rudou armádou. Ve městě po válce pokračovala výstavba různých zařízení (letní kino, sportovní hala, bazén, vnitrostátní letiště) i zvětšování obytné zástavby především za pomoci panelových sídlišť (Malá a Velká Bendovka, Pražská, Dukelských hrdinů). Rakovník byl sídlem okresního národního výboru, po sametové revoluci až do roku 2002 okresního úřadu, stále zde působí okresní soud a okresní státní zastupitelství.\n\nRakovník byl již zhruba od poloviny 13. století centrem Rakovnického kraje, který byl jedním z nejmenších českých krajů, zejména když se od něj oddělilo Podbrdsko. Na počátku 18. století se naopak připojilo Slánsko, ovšem v roce 1849 byl kraj v souvislosti s novou organizací zeměpanské správy Čech zrušen. Vznikl politický a také o něco menší soudní okres Rakovník (součástí politického okresu byl i soudní okres Křivoklát), které přetrvaly jedno století (v období německé okupace patřil do kladenského a pak pražského oberlandratu). Až v roce 1949 byl ustaven jediný okres Rakovník jako součást nově vzniklého Pražského kraje, který byl v roce 1960 nahrazen Středočeským krajem. Po zrušení okresních úřadů v roce 2002 je Rakovník obcí s rozšířenou působností, jejíž správní obvod je totožný s okresem.\n\nVlastní město se člení na dvě části, historické jádro jako Rakovník I a zbytek města je Rakovník II. Z hlediska římskokatolické správy místní farnost spadá do pražské arcidiecéze, přičemž rakovnický vikariát měl původně 26 farností, od jejich sloučení roku 2004 už jen čtyři. Je zde také náboženská obec Československé církve husitské, patřící do pražské diecéze, vikariátu Beroun. Naopak Českobratrská církev evangelická zde vlastní sbor nemá, území Rakovníku ale i tak patří do jejího pražského seniorátu.\n\nPodle sčítání lidu roku 1921 zde žilo v 1 016 domech 8 805 obyvatel, z nichž bylo 4 572 žen. 8 711 obyvatel se hlásilo k československé národnosti, 35 k německé a 9 k židovské. Žilo zde 1 766 římských katolíků, 149 evangelíků, 4 796 příslušníků církve československé a 188 židů. Podle sčítání roku 1930 zde žilo v 1 507 domech 11 078 obyvatel. 10 856 obyvatel se hlásilo k československé národnosti a 126 k německé. Žilo zde 2 724 římských katolíků, 259 evangelíků, 5 471 příslušníků církve československé a 153 židů.\n\nPodle sčítání roku 2001 zde žilo 16 695 obyvatel, z nichž bylo 8 607 žen. 16 023 obyvatel se hlásilo k české národnosti a 169 ke slovenské. Žilo zde 1 448 římských katolíků, 67 evangelíků, 318 příslušníků církve československé husitské a 33 pravoslavných. Podle sčítání roku 2011 zde žilo 16 585 obyvatel, z nichž bylo 8 547 žen. 11 484 obyvatel se hlásilo k české národnosti a 178 ke slovenské (4 581 obyvatel svou národnost neuvedlo). Žilo zde 485 římských katolíků, 13 evangelíků, 100 příslušníků církve československé husitské a 25 pravoslavných.\n\nMěstem procházejí nebo z města vycházejí silnice II/227 Žatec – Rakovník – Křivoklát, II/228 Jesenice – Rakovník, II/229 Kralovice – Rakovník – Louny, II/233 Plzeň – Radnice – Slabce – Rakovník, II/237 Rakovník – Nové Strašecí – Třebíz. Z města jezdí autobusové linky např. do těchto cílů: Jesenice, Kladno, Křivoklát, Louny, Nové Strašecí, Praha.\n\nVe městě samotném funguje městská autobusová doprava se čtyřmi linkami B1 až B4, která obsluhuje i blízký městys Senomaty a obce Lubná, Lužná, Lišany a Olešná.\n\nMěsto leží na křižovatce železničních tratí 120, 126, 161, 162 a 174. Železniční trať 120 Praha – Kladno – Rakovník je jednokolejná celostátní trať s rychlíkovou dopravou, doprava byla mezi Lužnou a Rakovníkem zahájena roku roku 1871. Železniční trať 126 Most – Rakovník je jednokolejná celostátní trať, doprava byla mezi Rakovníkem a Louny zahájena roku 1904. Železniční trať 161 Rakovník – Bečov nad Teplou je jednokolejná regionální trať, doprava byla mezi Rakovníkem a Žluticemi zahájena roku 1897. Železniční trať 162 Rakovník – Kralovice u Rakovníka je jednokolejná regionální trať, doprava na ní byla zahájena roku 1899, původně vedla až do Mladotic. Železniční trať 174 Beroun – Rakovník je jednokolejná celostátní trať, doprava na ní byla zahájena roku 1878.\n\nNa území města je odbočná železniční stanice Rakovník, dále na trati 120 železniční zastávka \"Rakovník zastávka\" a na trati 161 železniční zastávka \"Rakovník západ\".\n\nV Rakovníku působí celá řada sportovních klubů. Fotbalové jsou SK Rakovník, hrající Českou fotbalovou ligu, a TJ Tatran Rakovník, hrající divizi B. Kromě nich je zde také ženský klub FK Rakovník, k dispozici mají stadiony v městském sportovním areálu na nábřeží nebo v areálu Šamotka. Na zimním stadionu hraje hokej HC Rakovník, účastník Středočeské krajské ligy, a v místní sokolovně volejbal VK Rakovník a basketbal BK TJ Sokol Rakovník.\n\nProstřednictvím spolku TJ Lokomotiva Rakovník se provozuje také atletika, cyklistika, florbal (FBC Rakovník), judo (Cobra club Rakovník), kanoistika, kulturistika, pozemní hokej (HC 1972 Rakovník), stolní tenis nebo i šachy. Ve městě dále působí oddíly boxu (TJ TZ Rakovník a FFF Box), rugby (Rugby Club Rakovník), hokejbalu (HBC Rakovník), inline hokeje (IHC Rakovník), stejně jako horolezecký klub, oddíl minigolfu nebo na místním vnitrostátním letišti aeroklub. Aktivně v Rakovníku působí Klub českých turistů.\n\nKulturní a společenský život ve městě organizuje příspěvková organizace Kulturní centrum Rakovník, mj. provozuje Tylovo divadlo a letní kino. Každoročně se také pořádá středočeská přehlídka amatérského divadla \"Wintrův Rakovník\", odkud lze postoupit na přehlídku celostátní, i přehlídka inscenací pro děti \"Popelka Rakovník\". Velký význam pro rakovnický region má Muzeum T. G. M. Rakovník s několika stálými expozicemi a v budově bývalé synagogy sídlí Rabasova galerie.\n\nVe městě se natáčelo několik českých filmů, z novějších \"Vážení přátelé, ano\" a \"Trhala fialky dynamitem\". Z Rakovníka také např. pochází rocková kapela Brutus.\n\nMěstská knihovna je zřizována městem. Z roku 1840 je doloženo povolání týkající se knihovny „Slovo k pánům zakladatelům měšťanské české knihovny v královském městě Rakovníce“ napsané rakovnickým vlastencem Matějem Dobromírem Štemberou, který spolu s Františkem Hovorkou měl největší podíl na jejím vzniku. Knihovna byla otevřena 28. února 1841 a prvním knihovníkem se stal kaplan Jerman. V roce 1843 byla knihovna přestěhována do domu měšťana Hanslíka, zavládl v ní čilý čtenářský a společenský ruch. V roce 1851 byla ve městě založena měšťansko-řemeslnická beseda a knihovna byla přemístěna do budovy tohoto spolku. V letech 1861–1930 sídlila v budově radnice, v době svého rakovnického působení byl jejím čtenářem Zikmund Winter. V letech 1922–1930 byl knihovníkem spisovatel František Markup a v letech 1931–1973 Vendelín Punčochář, od roku 1951 ve funkci ředitele. V letech 1951–1991 bylo sídlem knihovny přízemí budovy čp. 165 na Husově náměstí, poté byla přestěhována do budovy polikliniky Na Sekyře (oddělení pro dospělé), ostatní části do zrekonstruované budovy čp. 114 na Husově náměstí a v roce 1992 se zde otevřelo hudební oddělení. V roce 1996 byla knihovna automatizována, v roce 1998 byl zpřístupněn veřejný internet a od roku 2000 je součástí knihovny Městské informační centrum. \n\nDominantní památkou Rakovníku je děkanský kostel sv. Bartoloměje na Žižkově náměstí. Kostel byl založen ve druhé polovině 14. století, na přelomu 15. a 16. století byl zásadně přestavěn ve slohu jagellonské pozdní gotiky. Roku 1504 sochař Matyáš Rejsek do interiéru vytesal unikátní kamennou kazatelnu ve tvaru šestibokého kalicha se znameními čtyř evangelistů. Kostel i interiér i přes pozdější úpravy a puristickou obnovu Josefa Mockera z 19. století patří k nejvýznamnějším stavbám pozdní gotiky v Čechách. Dřevěná zvonice u kostela je doložena na konci 15. století, dnešní podoba je z roku 1630, kdy byla zcela přestavěna.\n\nNa bývalém západním Karlovarském předměstí se dále nachází gotický kostel sv. Jiljí a na hřbitově gotickorenesanční kostel Nejsvětější Trojice, vedle nějž stojí také zvonice a hřbitovní kaple sv. Rocha. Na křižovatce dřívějších cest do Prahy a Křivoklátu byla postavena klasicisní kaplička sv. Jana Nepomuckého. Bývalou židovskou obec v Rakovníku připomíná synagoga z 18. století, v níž je dnes umístěna Rabasova galerie, a židovský hřbitov na východním okraji města.\n\nBarokní radnice z let 1734 až 1738 s hodinovou věží stojí na centrálním Husově náměstí, kde je také barokní mariánský sloup. V sousedství kostela sv. Bartoloměje se nachází dům plaských cisterciáků, sloužící Muzeu T. G. M., a budova reálky (gymnázium Zikmunda Wintra). Moderní architekturu reprezentují dvě stavby architekta Otakara Novotného – Lexova vila z roku 1910 a sokolovna postavená v roce 1914, případně realizace F. A. Libry, zejména funkcionalistická obchodní akademie z roku 1929 nebo spořitelna postavená roku 1932 na náměstí. Naopak dřívější zástavbu představuje např. Samsonův dům se zachovanou sgrafitovou výzdobou nebo tzv. Lechnýřovna, poslední roubený dům ve městě. Památkově chráněna je i řada dalších měšťanských domů v historickém jádru Rakovníku, které je od roku 1992 městskou památkovou zónou. Město dříve obklopovaly hradby, z nichž se zachovala jen malá část a ze čtyř původních městských bran zůstaly stát Vysoká a Pražská brána, obě ve správě Muzea T. G. M.\n\nMezi drobné rakovnické památky patří např. pomníky T. G. Masaryka a Antonína Dvořáka v městském parku, další sloup se sochou Panny Marie u soutoku Černého a Rakovnického potoka nebo na severním okraji Rakovníku socha sv. Vojtěcha a tzv. kamenná panna (torzo smírčího kříže). Stejným směrem, ale již za hranicemi města lze navštívit areál zaniklého hradu Hlavačov. V rámci celého rakovnického regionu pak zejména hrad Křivoklát, zříceninu hradu Krakovec nebo tajemné kounovské kamenné řady.\n\nNa severozápadním okraji města leží přírodní rezervace Tankodrom.\n\nKrál Vladislav Jagellonský byl ve zdejších lesích na honu a ztratil se. Potkal dívku Svatavu, která mu dala napít a ukázala cestu z lesa. Král jí z vděčnosti slíbil věno, které si měla vyzvednout na hradě Křivoklátě. Když tam Svatava šla, byla v lese přepadena a omráčena rytířem Janošem. Jiřík, otec Svatavy, si myslel, že je dívka mrtvá, a z žalu se vypravil do světa. Šel žebrotou, až došel do Budína. Tam vyprávěl svůj příběh králi Vladislavovi a ten, když vše vyslechl, dal Jiříkovi své věno. Jiřík se vrátil do Rakovníka, a když se dozvěděl, že jeho dcera žije, z radosti koupil za získané peníze městu zvon, který dostal jméno \"Žebrák\".\n\n\n\n\n"}
{"id": "100474", "url": "https://cs.wikipedia.org/wiki?curid=100474", "title": "Ghanský cedi", "text": "Ghanský cedi\n\nGhanský cedi je národní měna západoafrické Ghany. Jeho současný ISO 4217 kód je GHS. Jedna setina cediho se nazývá \"pesewa\".\n\nRok po získání nezávislosti (1958) zavedla Ghana na svém území místní ghanskou libru. Tato libra měla ekvivalentní hodnotu s britskou librou a používala i stejný systém dílčích jednotek: 1 libra = 20 šilinků = 240 pencí.\n\n„První“ cedi nahradil ghanskou libru v roce 1965 v poměru 1 libra = 2,4 cedi či 100 pesewa = 100 pencí. Zároveň přešel na decimální systém a byl rozdělen na 100 pesewa a nikoli na šilinky a pence. Cedi byl až do roku 1967, kdy bylo zavedeno „nové“ cedi, používáno spíše jako druhé platidlo vedle stále používané libry.\n\n„Druhý“ cedi se do oběhu dostal v roce 1967 a vycházel z původního cediho v poměru 1 nový cedi = 1,2 původního cedi. Směnný kurs k libře byl tedy v roce 1967 1 libra = 2 cedi.\n\nV roce 1979 vydala ghanská vláda nové bankovky cediho, stávající bankovky prohlásila za neplatné. Nové bankovky se vyměňovaly za původní v poměru 10 starých za 7 nových, pokud částka byla menší než 5000 cedi. Pokud částka přesáhla hranici 5000 cedi, směnný kurs byl 10 starých za 5 nových. Vláda tímto krokem stáhla z oběhu velké množství oběživa, zdůvodňovala to potřebou bojovat proti inflaci.\n\n„Třetí“ cedi vnikl do oběhu 1.7.2007. Vycházel z předcházejícího cediho v poměru 10 000 předešlých cedi = 1 nový cedi. Až do 1.1.2009 kolovaly společně druhý a třetí cedi, od tohoto data se používá pouze třetí cedi.\n\nSoučasné mince třetího cedi mají nominální hodnoty 1, 5, 10, 20, 50 pesewa a 1 cedi. Bankovky třetího cedi jsou 1, 5, 10, 20, 50 cedi.\n\nNásledující tabulka přehledně ukazuje, jak postupem času postupovala inflace v zemi a cedi ztrácel svoji hodnotu.\n\n"}
{"id": "100475", "url": "https://cs.wikipedia.org/wiki?curid=100475", "title": "Ghanská hymna", "text": "Ghanská hymna\n\nHymna Ghany, , , se skládá ze tří částí. Hudbu a původní text napsal Filip Gbeho, po vyhlášení nezávislosti v roce 1957 byla přijata za národní hymnu. Text byl po převratu v roce 1966 upraven.\n\n"}
{"id": "100476", "url": "https://cs.wikipedia.org/wiki?curid=100476", "title": "Mistrovství Evropy v ledním hokeji 1927", "text": "Mistrovství Evropy v ledním hokeji 1927\n\n12. mistrovství Evropy v ledním hokeji se konalo od 24. do 29. ledna ve Vídni v Rakousku. Zúčastnilo se jej šest reprezentačních mužstev, která se utkala jednokolovým systémem každý s každým. První titul mistra Evropy zde pro sebe získali hokejisté pořadatelského Rakouska, kteří turnaj vyhráli bez ztráty jediného bodu.\n\nNa šampionát nepřijeli obhájci titulu ze Švýcarska a další vyspělé reprezentace. Naopak se ho poprvé po první světové válce mohli zúčastnit hokejisté Německa. V turnaji se značně projevilo, jak byly jednotlivé země ochotné v minulých letech investovat do zázemí. Ze šesti účastníků pouze českoslovenští hokejisté neměli doma šanci trénovat na umělém ledě. Mužstva se brzy v turnaji rozdělila do dvou skupin, přičemž českoslovenští hokejisté zaujali místo ve druhé polovině tabulky. V předposledním dni dokázali porazit alespoň beznadějně poslední Maďary, kteří na turnaji debutovali. Domácí hokejisty k titulu přivedl kanadský trenér Dempsey. Německo se také na mezinárodní scénu vrátilo pod vedením Kanaďana Roche. Mezi tyto dva týmy se dokázali vklínit Belgičané, kteří s domácími prohráli nejtěsnějším rozdílem. Na turnaji se potvrdil trend minulých mistrovství, protože, pokud pomineme poslední Maďary, padalo celkově opět méně gólů. V československém týmu se našli dokonce pouze dva úspěšní střelci. I to byl jeden z důvodů, proč se vracel domů s doposud nejhorším výsledkem z mistrovství Evropy.\n\n Rakousko – Maďarsko 6:0 (4:0, 2:0)\n\n24. ledna 1927 (17:00) – Vídeň (Platz des Wiener Eislaufvereines)\nBranky: 1:0 6. Lederer (H. Brück), 2:0 10. Sell (Lederer), 3:0 14. Sell, 4:0 19. Lederer, 5:0 21. Lederer (H. Brück), 6:0 32. Sell (Göbel).\nRozhodčí: Andre Poplimont (BEL)\n\nRakousko: Kurt Wollinger – Alfred Revi, Walter Sell, Peregrin Spevak, Herbert Brück, Ulrich Lederer.\nNáhradníci: Josef Göbel, Hans Tatzer, Hermann Weiss.\n\nMaďarsko: Béla Ordódy– Péter Krempels, Géza Lator, Sándor Minder, Tamás Oláh, Béla Weiner.\nNáhradníci: István Bethlen, József Révay.\n\n24. ledna 1927 (20:30) – Vídeň (Platz des Wiener Eislaufvereines)\nBranky: 1:2 36. Maleček (Šroubek) – 0:1 10. Orbanowski (Gruber), 0:2 17. Römer (Orbanowski).\nRozhodčí: Paul Loicq (BEL)\n\nČSR: Jan Peka – Jaroslav Pušbauer, Valentin Loos – Jaroslav Jirkovský, Josef Maleček, Josef Šroubek.\nNáhradníci: Karel Hartmann, Bohumil Steigenhöfer\n\nNěmecko: Mathias Leiss – Walter Sachs, Franz Kreisel – Gustav Jaenecke, Erich Römer, Horst Orbanowski.\nNáhradníci: Hans Schmidt, Alex Gruber.\n\n25. ledna 1927 (17:00) – Vídeň (Platz des Wiener Eislaufvereines)\nBranky: 1:1 17. Jaenecke, 1:2 22. Jaenecke (Orbanowski) – 0:1 16. Adamowski.\nRozhodčí: Paul Loicq (BEL)\n\nNěmecko: Mathias Leiss – Walter Sachs, Hans Schmidt – Alex Gruber, Horst Orbanowski, Gustav Jaenecke.\nNáhradníci: Erich Römer, Franz Kreisel.\n\nPolsko: Edmund Czaplicki – Aleksander Kowalski, Lucjan Kulej – Aleksander Tupalski, Tadeusz Adamowski, Kazimierz Zebrowski.\nNáhradníci: Kazimierz Sogolowski, Wlodzimierz Krygier, Waclaw Kuchar.\n\n25. ledna 1927 (20:30) – Vídeň (Platz des Wiener Eislaufvereines)\nBranky: 6. Kreitz (van Reysschoot), 21. Kreitz (van Reysschoot).\nRozhodčí: Edgar Dietrichstein (AUT)\n\nČSR: Jan Peka – Jaroslav Pušbauer, Valentin Loos – Jaroslav Jirkovský, Josef Maleček, Josef Šroubek.\nNáhradníci: Karel Hartmann, Jan Krásl.\n\nBelgie: Hector Chotteau – Roger Bureau, Louis Franck – Wilhelm Kraitz, David Meyer, Pierre van Reysschoot.\nNáhradníci: Albert Collon, Louis de Ridder.\n\n26. ledna 1927 (17:00) – Vídeň (Platz des Wiener Eislaufvereines)\nBranky: 1:0 Bureau, 2:0 14. Kreitz, 3:0 21. Van Reyschoot, 4:0 33. Kreitz (Franck), 5:0 35. Kreitz, 6:0 39. Meyer.\nRozhodčí: Jaroslav Řezáč (TCH)\n\nBelgie: Hector Chotteau – Roger Bureau, Louis Franck – Wilhelm Kraitz, David Meyer, Pierre van Reysschoot,\nNáhradníci: Albert Collon, Louis de Ridder.\n\nMaďarsko: Béla Ordódy – Péter Krempels, Géza Lator, Sándor Minder, Tamás Oláh, Béla Weiner.\nNáhradníci: Frigyes Barna, József Révay.\n\n26. ledna 1927 (20:30) – Vídeň (Platz des Wiener Eislaufvereines)\nBranky: 3. Sell (H. Brück), 15. W. Brück, 22. H. Brück – 39. Tupalski.\nRozhodčí: Wilhelm Holzboer (SUI)\n\nRakousko: Hermann Weiss – Walter Brück, Walter Sell, Peregrin Spevak, Herbert Brück, Ulrich Lederer.\nNáhradníci: Alfred Revi, Josef Göbel, Kurt Wollinger.\n\nPolsko: Edmund Czaplicki – Aleksander Kowalski, Lucjan Kulej – Aleksander Tupalski, Tadeusz Adamowski, Kazimierz Zebrowski.\nNáhradníci: Kazimierz Sogolowski, Wlodzimierz Krygier, Waclaw Kuchar.\n\n27. ledna 1927 (17:00) – Vídeň (Platz des Wiener Eislaufvereines)\nBranky: 1:0 4. Jaenecke, 2:0 7. Jaenecke, 3:0 9. Jaenecke, 4:0 38. Orbanovsky, 5:0 40. Orbanovsky (Kressel).\nRozhodčí: Andrzej Osiecimski-Osieczinski (POL)\n\nNěmecko: Mathias Leiss – Walter Sachs, Alex Gruber – Erich Römer, Horst Orbanowski, Gustav Jaenecke.\nNáhradníci: Hans Schmidt, Franz Kreisel.\n\nMaďarsko: Mátyás Farkas – Péter Krempels, Géza Lator, Frigyes Barna, Tamás Oláh, Béla Weiner.\nNáhradníci: István Bethlen, József Révay.\n\n27. ledna 1927 (20:00) – Vídeň (Platz des Wiener Eislaufvereines)\nBranky: 1:0 3. Maleček (Steigenhöfer) – 1:1 26. Tupalski (Adamowski).\nRozhodčí: Andre Poplimont (BEL)\n\nČSR: Jan Peka – Valentin Loos, Jaroslav Pušbauer – Jaroslav Jirkovský, Josef Maleček, Josef Šroubek.\nNáhradníci: Jan Krásl, Bohumil Steigenhöfer, Jaroslav Pospíšil.\n\nPolsko: Edmund Czaplicki – Aleksander Kowalski, Lucjan Kulej – Aleksander Tupalski, Tadeusz Adamowski, Kazimierz Zebrowski.\nNáhradníci: Jozef Stogowski (goalie), Wlodzimierz Krygier, Waclaw Kuchar.\n\n27. ledna 1927 (21:00) – Vídeň (Platz des Wiener Eislaufvereines)\nBranka: 29. Lederer (Sell, W. Brück).\nRozhodčí: Walter Sachs (GER)\n\nRakousko: Hermann Weiss – Walter Sell, Peregrin Spevak, Herbert Brück, Walter Brück, Ulrich Lederer.\nNáhradníci: Alfred Revi, Josef Göbel, Kurt Wollinger.\n\nBelgie: Hector Chotteau – Roger Bureau, Louis Franck – Wilhelm Kraitz, David Meyer, Pierre van Reysschoot.\nNáhradníci: Albert Collon, Louis de Ridder.\n\n28. ledna 1927 (17:00) – Vídeň (Platz des Wiener Eislaufvereines)\nBranky: 1:0 19. Maleček (Šroubek), 2:0 20. Maleček (Krásl), 3:0 23. Šroubek (Maleček), 4:0 37. Maleček, 5:0 41. Šroubek (Maleček).\nRozhodčí: Peregrin Spewak (AUT)\n\nČSR: Jan Peka – Jaroslav Pušbauer, Josef Šroubek – Josef Maleček, Bohumil Steigenhöfer, Karel Hartmann.\nNáhradníci: Jan Krásl, Karel Pešek-Kaďa, Jaroslav Pospíšil.\n\nMaďarsko: Ordódy Béla – Péter Krempels, Géza Lator, Sándor Minder, Tamás Oláh, Béla Weiner.\nNáhradníci: Frigyes Barna, József Révay.\n\n28. ledna 1927 (20:00) – Vídeň (Platz des Wiener Eislaufvereines)\nBranky: 1:1 4. Kreitz (Van Reyschoot), 2:1 25. Van Reyschoot – 0:1 3. Tupalski, 2:2 30. Zebrowski.\nRozhodčí: Weinberger (AUT)\n\nBelgie: Hector Chotteau – Roger Bureau, Louis Franck – Wilhelm Kraitz, David Meyer, Pierre van Reysschoot,\nNáhradníci: Albert Collon, Louis de Ridder\n\nPolsko: Edmund Czaplicki – Aleksander Kowalski, Lucjan Kulej – Aleksander Tupalski, Tadeusz Adamowski, Kazimierz Zebrowski.\nNáhradníci: Jozef Stogowski, Wlodzimierz Krygier.\n\n28. ledna 1927 (21:00) – Vídeň (Platz des Wiener Eislaufvereines)\nBranky: 1:0 7. Spewak, 2:1 25. Lederer (Sell, Herbert Brück) – 1:1 12. Jaenecke (Orbanowski).\nRozhodčí: Paul Loicq (BEL)\n\nRakousko: Hermann Weiss – Walter Sell, Peregrin Spevak, Herbert Brück, Walter Brück, Ulrich Lederer.\nNáhradníci: Kurt Weiss, Josef Göbel, Kurt Wollinger.\n\nNěmecko: Mathias Leiss – Walter Sachs, Hans Schmidt – Erich Römer, Horst Orbanowski, Gustav Jaenecke.\nNáhradníci: Franz Kreisel.\n\n29. ledna 1927 (17:00) – Vídeň (Platz des Wiener Eislaufvereines)\nBranky: 1:0 13. Meyer (Kreitz), 2:0 17. van Reyschoot (Bureau), 3:0 37. Kreitz (Van Reysschoot).\nRozhodčí: Josef Maleček (TCH)\n\nBelgie: Hector Chotteau – Roger Bureau, Louis Franck – Wilhelm Kraitz, David Meyer, Pierre van Reysschoot.\nNáhradníci: Albert Collon, Louis de Ridder.\n\nNěmecko: Mathias Leiss – Walter Sachs, Franz Kreisel – Alex Gruber, Horst Orbanowski, Gustav Jaenecke.\nNáhradníci: Erich Römer, Marguard Slevogt.\n\n29. ledna 1927 (20:00) – Vídeň (Platz des Wiener Eislaufvereines)\nBranky: 1:0 8. Adamovski, 2:0 10. Tupalsky, 3:0 18. Adamovski, 4:1 31. Adamovski, 5:1 32. Tupalsky, 6:1 37. Adamovski – 3:1 22. Revay.\nRozhodčí: Andre Poplimont (BEL)\n\nPolsko: Edmund Czaplicki – Aleksander Kowalski, Lucjan Kulej – Aleksander Tupalski, Tadeusz Adamowski, Kazimierz Zebrowski.\nNáhradníci: Wlodzimierz Krygier\n\nMaďarsko: Béla Ordódy – Péter Krempels, Géza Lator, Sándor Minder, Tamás Oláh, Béla Weiner.\nNáhradníci: Frigyes Barna, József Révay.\n\n29. ledna 1927 (21:00) – Vídeň (Platz des Wiener Eislaufvereines)\nBranka: 38. Herbert Brück.\nRozhodčí: Paul Loicq (BEL)\n\nČSR: Jan Peka – Valentin Loos, Jaroslav Pušbauer – Jaroslav Jirkovský, Josef Maleček, Josef Šroubek.\nNáhradníci: Jan Krásl, Karel Hartmann, Jaroslav Pospíšil.\n\nRakousko: Hermann Weiss – Walter Brück, Walter Sell, Peregrin Spevak, Herbert Brück, Ulrich Lederer.\nNáhradníci: Kurt Weiss, Josef Göbel.\n\n1. Rakousko\nBrankář: Herman Weiss, Kurt Wollinger.\nObránci: Walter Brück, Jacques Ditrichstein, Sommer.\nÚtočníci: Peregrin Spewak, Herbert Brück, Ulrich Lederer, Walter Sell, Alfred Revi, Hans Tatzer, Josef Göbel, Kurt Weiss.\n2. Belgie\nBrankář: Hector Chotteau.\nObránci: Roger Bureau, Albert Collon, Louis Franck.\nÚtočníci: Louis de Ridder, Wilhelm Kraitz, David Meyer, Charles Mulder, André Poplimont, Pierre van Reysschoot, Jacques van Reysschoot, Gaston Van Volxem.\n3. Německo\nBrankáři: Alfred Steinke, Mathias Leiss.\nObránci: Franz Kreisel, Walter Sachs.\nÚtočníci: Horst Orbanowski, Fritz Rammelmayer, Gustav Jaenecke, Wolfgang Kittel, Erich Römer, Hans Schmidt, Alex Grueber.\n4. Polsko\nBrankáři: Edmund Czaplicki, Jozef Stogowski.\nObránci: Aleksander Kowalski, Lucjan Kulej.\nÚtočníci: Taddeusz Adamowski, Wlodzimierz Krygier, Waclaw Kuchar, Alexander Tupalski, Kazimierz Zebrowski, Kazimierz Sogolowski, Osiecimski.\n5. Československo\nBrankáři: Jan Peka, Jaroslav Pospíšil.\nObránci: Jaroslav Pušbauer, Valentin Loos.\nÚtočníci: Josef Šroubek, Josef Maleček, Jaroslav Jirkovský, Jan Krásl, Karel Rada, Václav Doležal, Karel Hartmann, Bohumil Steigenhöfer.\n6. Maďarsko\nBrankáři: Matyás Farkas, Bela Ordódy.\nHráči: Frigyes Barna, István Bethlen, Peter Krempels, István Krepuska, Géza Lator, Sándor Minder, Tamás Oláh, Jozsef Révay, Béla von Weiner.\n\n\n"}
{"id": "100478", "url": "https://cs.wikipedia.org/wiki?curid=100478", "title": "Ghanská vlajka", "text": "Ghanská vlajka\n\nVlajka Ghany je list o poměru 2:3 a skládá se ze tří vodorovných pruhů: červeného, zlatého a zeleného. Uprostřed zlatého pruhu je černá pěticípá hvězda, dotýkající se cípy krajních pruhů.\n\nČervený pruh značí krev bojovníků za svobodu, zlatý pruh reprezentuje nerostné bohatství země a zelený přírodní krásu. Hvězda symbolizuje africkou svobodu. Vlajka připomíná etiopskou vlajku, barvy pruhů jsou však v obráceném sledu, jsou to tzv. panafrické barvy. Po etiopské je ghanská vlajka druhou s těmito barvami.\n\nZa tvůrce ghanské vlajky je považována paní Theodosia Salome Okohová, je užívána od získání samostatnosti na Spojeném království 6. března 1957. Poté se nakrátko změnila, aby byla znovu užívána od 28. února 1966.\n\nGhanská říše (~300–1235) se nacházela na území dnešního Mali a Mauritánie. Na severu dnešní Ghany ale již ve 12. století existovala důležitá království Dogomba a Mamprusi. Na jih pak migrovali ve 14. století Akanové (především Ašantové a Fantové), kteří vytvořili několik malých států. Roku 1470 se v oblasti vylodili a usídlili Portugalci a pojmenovali ji Zlatonosné pobřeží. Od 16. století pronikaly do země i další evropské národy. Ve vnitrozemí existovala v 17.–19. století Ašantská říše. V britsko-ašantských válkách bylo celé území postupně připojováno ke Spojenému království a v této souvislosti se vyvěšovaly vlajky britské.\n\nV roce 1821 bylo Britské Zlatonosné pobřeží začleněno do území tzv. Britských západoafrických osad. Tento územní celek užíval od roku 1870 vlajku o poměru 1:2, odvozenou z britská státní námořní (služební) vlajky. Ta měla ve vlající části místní vlajkový emblém (badge), tvořený kruhovým polem převážně žluté barvy. V něm byl v přirozených barvách vyobrazen slon se zdviženým chobotem, palma, dva trsy trávy, kopcovitá krajina a západ slunce. Pod slonem je do oblouku (ve dvou řádcích) nápis \"WEST AFRICA\" a \"SETTLEMENTS\". Sloni z volné přírody v Ghaně však již vymizeli.\n\n24. července 1874 byla vyhlášena britská kolonie Zlatonosné pobřeží. Užívala téměř totožnou vlajku s předchozí, pouze nápis byl nahrazen iniciálami G.C. (Gold Coast).\n\nVýchodní část dnešní Ghany byla od roku 1884 až do roku 1914 součástí německé kolonie Togoland. Pro tuto kolonii bylo roku 1914 navrženo několik variant vlastních vlajek a znaků. Kvůli první světové válce ale nebyla žádná z nich nikdy zavedena.\n\n26. září 1901 bylo Zlatonosné pobřeží spolu s Ašantským protektorátem vyhlášeno korunní kolonií. V roce 1902 k němu byla připojena tzv. Severní území, v roce 1922 pak západní část bývalého německého Togolandu (jako mandátní území Britské Togo). Vlajka zůstala po celou dobu zachována. V roce 1954 získalo Zlatonosné pobřeží samosprávu a vlastní vládu. V květnu 1956 se Britské Togo rozhodlo ve všelidovém hlasování o připojení k budoucímu samostatnému státu. 6. března 1957 byla vyhlášena nezávislost nového státu pod názvem Ghana. Při vyhlášení nezávislosti zavlála poprvé ghanská vlajka (kterou navrhla paní Theodosia Salome Okohová), shodnou se současnou.\n\n11. listopadu 1958 vznikla Federace Spojených států západní Afriky (nazývána též Unie Ghana-Guinea). 23. listopadu byla pro tento útvar zavedena vlajka, která měla na rozdíl od ghanské dvě černé hvězdy, symbolizující oba státy federace: Ghanu a Guineu. 2. května 1959 byla federace/unie přejmenována na Svaz afrických států (nebo Unie afrických států). Ghana i Guinea užívaly po celou dobu i své vlastní vlajky. 1. července 1960 byla vyhlášena Ghanská republika. Vlajka zůstala zachována.\n\n24. prosince 1960 byla přidána hvězda na vlajku unie, po přistoupení Mali. Tato vlajka se užívala do května 1963, kdy zanikla v souvislosti se vznikem Organizace africké jednoty (předchůdce dnešní Africké unie).\n\n1. ledna 1964 byl změněn prostřední, žlutý pruh na ghanské vlajce na bílý, aby byla vlajka shodná s vlajkou Dohodové lidové strany, v té době jediné legální politické strany v zemi.\n\nPo vojenském puči v únoru 1966 byl svržen autoritářský režim a prezident Kofi Kwane Nkrumah byl přinucen emigrovat. S účinností od 28. února 1966 bylo obnoveno užívání vlajky z roku 1957.\n\n"}
{"id": "100479", "url": "https://cs.wikipedia.org/wiki?curid=100479", "title": "Mount Afadjato", "text": "Mount Afadjato\n\nMount Afadjato je nejvyšší hora Ghany, nachází se v distriktu Hohoe. Její výška je 880 m.\n\nHora leží nedaleko vesnice Liati Wote hraničící s Togem. Nedaleko hory se nachází vodopády Tagbo.\n"}
{"id": "100483", "url": "https://cs.wikipedia.org/wiki?curid=100483", "title": "František Smotlacha", "text": "František Smotlacha\n\nFrantišek Smotlacha (30. ledna 1884 Hradec Králové – 18. června 1956 Praha) byl český popularizátor mykologie, judista a zakladatel českého vysokoškolského sportu. V roce 1919 začal vydávat \"Časopis československých houbařů\", nyní \"Mykologický sborník\", a založil Mykologický odbor České botanické společnosti (1912) a zejména Českou mykologickou společnost (1921).\n\nStudoval na tehdejším Rakouském gymnáziu, dnes Gymnázium J. K. Tyla, kde v roce 1905 odmaturoval.\n\nV letech 1906 - 1907 podstoupil vzdělávací kurz pro učitele tělocviku. \nNa Karlově univerzitě v roce 1910 převzal funkci učitele tělesné výchovy po zesnulém Antonínu Krištofovi. Byl poté jmenován prvním docentem tělesné výchovy v českých zemích. V roce 1910 založil dr. Smotlacha dobrovolnou vysokoškolskou organizaci Všesokolský sport.\n\nPrvní pokusy s výcvikem Jiu-Jitsu se v Československu datují v letech 1907 až 1910, pod vedením prof. Dr. Františka Smotlachy, který obstaral německou publikaci o judu. Díky jemu jsou také organizovány pravidelné kurzy pro vysokoškoláky v Praze v roce 1930. Československý svaz Jiu-Jitsu byl založen 3. dubna 1936 a jeho prvním předsedou se stal jeho neúnavný propagátor a významný československý přírodovědec prof. Dr. Smotlacha.\n\nJeho gigantické dílo v oblasti popularizace houbařství a výzkumu jedlosti a toxikologie hub, kterým navázal na předchozí dlouholeté působení Jana Bezděka, je považováno za jednu z hlavních příčin toho, že Češi jsou dnes považováni za národ houbařů a provozují sběr hub v rozsahu, jaký nemá u žádného dalšího evropského národa obdobu. Ve svém legendárním díle \"Atlas hub jedlých a nejedlých\" píše, že osobně vyzkoušel konzumaci 1700 druhů hub. Řadu druhů považovaných do té doby za jedovaté tzv. osvobodil (po opakované konzumaci přesunul do skupiny jedlé) a uvedl pořádek v do té doby značně chaotickém povědomí o jedovatých houbách.\n\nJeště v 50. letech ale musel vést boj proti stále přežívající školní pomůcce, která měla údajně zobrazovat sedm nejnebezpečnějších hub v Československu, na které přitom jen dvě houby byly skutečně jedovaté: hřib satan a muchomůrka červená. Ze smrtelně jedovatých hub na ní nebyla zobrazena žádná, takže se nelze divit případu, kdy učitelka řídící se touto pomůckou v roce 1946 zabila pokrmem připraveným z hub 6 lidí (příčinou otravy byla muchomůrka zelená).\n\nJako první popsal hřib rudonachový (\"Boletus rhodopurpureus\" Smotl. 1952), který byl v Evropě všeobecně akceptován jako „dobrý druh“. O své místo na slunci bojuje další Smotlachovo jméno: hřib růžovník (\"Boletus fuscoroseus\" Smotl. 1912)\n\nSyn Františka Smotlachy Miroslav pokračoval ve stopách svého otce jako popularizátor mykologie a houbaření.\n\n"}
{"id": "100489", "url": "https://cs.wikipedia.org/wiki?curid=100489", "title": "Strážnice (okres Hodonín)", "text": "Strážnice (okres Hodonín)\n\nStrážnice () je město v okrese Hodonín v Jihomoravském kraji, 15 km severovýchodně od Hodonína, na levém břehu říčky Veličky. Žije zde obyvatel. Jeho historické jádro je městskou památkovou zónou.\n\nPřestože první doložená písemná zmínka o Strážnici pochází až z počátku 14. století, množství archeologického materiálu vypovídá o daleko dřívějším osídlení tohoto území. Počátky samotného města jsou spojovány s upevňováním hranic českého státu v době vlády Přemysla Otakara II. ve druhé polovině 13. století, kdy došlo k trvalému připojení Strážnicka k Moravě. Na ochranu zemských hranic bylo zbudováno několik hradů, mezi nimiž se nacházel i hrad ve Strážnici, vystavěný po roce 1260. Samotné jméno města je odvozováno od strážní funkce, kterou měl hrad položený v těsné blízkosti moravské hranice vykonávat.\n\nStrážnice byla původně královským majetkem, na počátku 14. století získal toto město významný moravský rod pánů z Kravař. O velký rozmach města se zasloužil moravský zemský hejtman Petr Strážnický z Kravař, který postupně rozšiřoval strážnické panství a zasloužil se také o rozvoj vinařství vydáním horenského práva. V první polovině 15. století se Strážnice stala jedním z nejvýznamnějších moravských husitských center. Za vlády posledního mužského potomka rodu Jiřího z Kravař došlo k nebývalému stavebnímu rozvoji města, bylo založeno strážnické Nové Město, opevněné vodním příkopem a hliněným valem s vestavěnými kamennými branami, postaven kostel sv. Martina a došlo také k dokončení přestavby hradu. Z 15. století pochází nejstarší doklady řemeslné výroby.\n\nV roce 1458 došlo ve Strážnici k setkání česko-moravské a uherské stavovské obce. Jiří z Poděbrad, ještě v pozici českého zemského správce, doprovodil ještě s dalšími českými a moravskými pány do Strážnice Matyáše Korvína, jenž byl čerstvě zvolen uherským králem. Na strážnickém hradě byly 9. února podepsány dohody mezi oběma muži, jimiž se zavazovali k věčnému přátelství (které netrvalo dlouho) a k naplnění svatební smlouvy, která byla zřejmě uzavřena již za Matyášova nedobrovolného pobytu v Praze na přelomu let 1457 a 1458. Matyáš se měl oženit s Kateřinou z Poděbrad, dcerou Jiřího. Svatba, která měla být dokonána během příštího roku ovšem byla z politických důvodů odkládána a Kateřina se nakonec dostala do Uher až roku 1461. Matyáš byl po uzavření smluv předán uherské stavovské obci, již vedl Jan Vitéz ze Zredny. Poté přímo ze Strážnice zamířil do Budína, hlavního města Uher.\n\nNa počátku 16. století zakoupili město Žerotínové, další z předních moravských rodů. V době jejich vlády prožívala Strážnice dobu svého největšího rozmachu, městu a řemeslnickým cechům byla udělena rozsáhlá privilegia. Strážnice byla obklopena valem s dřevěnou palisádou a vestavěnými malými baštami, hlavní přístupové cesty byly chráněny mohutnými branami s polokruhovými baštami, schopnými odolávat i zbraním těžšího kalibru. Nové opevnění spojilo dohromady všechny tři části města Nové město, Staré město i Předměstí. Starý vodní hrad byl přestavěn do podoby renesančního zámku s vnitřními arkádami.\n\nŽerotínové podporovali ve městě bratrské školství, v letech 1604–1605 navštěvoval vyšší bratrskou školu Jan Amos Komenský. Na počátku 17. století se Strážnice řadila se svými 4 500 obyvateli a zhruba sedmi sty domy k nejvýznamnějším moravským městům. Město bylo po staletí také jedním z důležitých středisek řemesel na jihovýchodní Moravě, ze 17. století je zde doloženo více než deset cechů, jejichž výroba byla určena nejen pro město a nejbližší okolí, některá řemesla vyvážela své výrobky i na vzdálenější trhy, hlavně do Uher. Během povstání Štěpána Bočkaje město vypálili roku 1605 uherští povstalci. V roce 1663 se Strážnice ubránila nájezdu Turků a jejich krymsko-tatarských spojenců.\n\nMěsto a panství zakoupil v roce 1628 jeden z vítězných velitelů bitvy na Bílé hoře, císařský plukovník František z Magni, jehož rod pocházel z Itálie. S příchodem Františka z Magni začala plánovaná rekatolizace města. V roce 1633 povolal do Strážnice italské piaristy, kteří zde zahájili vyučování a postupně získávali pro svou víru strážnické obyvatelstvo. Strážničtí piaristé vybudovali okolo poloviny 18. století barokní chrám Panny Marie s klášterní kolejí, později také gymnázium. V této době došlo k obnově radnice, panského dvora i mnoha měšťanských domů. V první polovině 19. století byl upraven zámecký park se zahradou, došlo rovněž k založení skleníků pro pěstování jižních rostlin, v roce 1824 byl před zámkem postaven přes Moravu řetězový most.\n\nOživení národního hnutí ve 2. polovině 19. století znamenalo postupnou přeměnu německy orientovaného města na kulturní centrum strážnického regionu. Vznikaly české spolky, došlo k otevření české měšťanské školy a v roce 1897 ke zřízení českého gymnázia. Původně zemědělské město se na počátku 20. století dočkalo i postupné industrializace. Do současnosti se z tradičních oborů řemesel udržela výroba modrotisku.\n\n/* asi\n/** Roku 1921 bylo obyvatel národnosti židovské 206, ale náboženství izraelského 250. V roce 1930 národnosti židovské 151, náboženství izraelského 194.\n/*** V letech 1890-1910 se přiznávala německá obcovací řeč, ne tedy národnost.\n\n\n\nMěsto leží mezi Přírodním parkem Strážnické Pomoraví (západně od města) a CHKO Bílé Karpaty (východně). Obě chráněná území sahají až k městské zástavbě.\n\nFestival, který pořádá Národní ústav lidové kultury se sídlem na zámku, se koná každý poslední víkend v červnu, a to v amfiteátrech v zámeckém parku, ale také ve vinohradnickém areálu a před usedlostmi v nedalekém strážnickém skanzenu. Programy komornějšího charakteru se prezentují i ve vlastní budově zámku – již tradicí se staly hudební pořady v zámecké expozici lidových nástrojů. Festival se poprvé uskutečnil v roce 1946 a od svého počátku měl charakter celostátních slavností. Od roku 1957 vystupují na festivalu zahraniční soubory z blízkých i vzdálených zemí. Během svého vývoje začal postupně představovat folklor nejen v jeho přirozené podobě, ale také v různých úpravách a stylizacích. Součástí festivalu je slavnostní krojovaný průvod a řada různých pořadů, v rámci festivalu se např. každoročně koná \"Soutěž o nejlepšího tanečníka slováckého verbuňku\".\n\nOdborná porota na festivalu uděluje od roku 1983 čestný titul Laureát MFF Strážnice a Cenu MFF Strážnice za nejvýraznější autorský přínos při přípravě a realizaci pořadů.\n\nStrážnický Mezinárodní folklorní festival získal statut festivalu CIOFF (Mezinárodní rady organizátorů festivalů folkloru a lidového umění), čímž se zařadil mezi vybrané celosvětové folklorní festivaly a již dvakrát se stal festivalem Středoevropského sektoru CIOFF.\n\nPři ustavujícím zasedání zastupitelstva 3. listopadu 2014 byla starostkou opětovně zvolena dosavadní starostka Renata Smutná, místostarostou bývalý poslanec Walter Bartoš.\n\n\n\n"}
{"id": "100490", "url": "https://cs.wikipedia.org/wiki?curid=100490", "title": "Ždánice", "text": "Ždánice\n\nNázev Ždánice nese více sídel:\n\n"}
{"id": "100491", "url": "https://cs.wikipedia.org/wiki?curid=100491", "title": "Ždánice (okres Hodonín)", "text": "Ždánice (okres Hodonín)\n\nŽdánice () jsou město v okrese Hodonín v Jihomoravském kraji, 9 km severozápadně od Kyjova, v jižní části Ždánického lesa. Žije zde obyvatel.\n\nPrvní písemná zmínka o obci pochází z roku 1286, kdy se zde uvádí kostel. Osada byla vybudována pod hradem Palánek. Po třicetileté válce byl zámek a panství zkonfiskováno Kounicům a majetek přešel do rukou Lichtenštejnů. Od roku 1850 byly Ždánice sídlem soudního okresu. V roce 1908 byla dána do provozu železniční trať z Čejče do Ždánic. V roce 1990 získaly Ždánice status města.\n\nV roce 1900 žilo ve Ždánicích asi 6 % Němců.\n\n\n\n\n\n"}
{"id": "100493", "url": "https://cs.wikipedia.org/wiki?curid=100493", "title": "Jaroslav Řezáč", "text": "Jaroslav Řezáč\n\nJUDr. Jaroslav Řezáč (6. února 1886 Jičín – 29. května 1974 Praha) byl český hokejový brankář a svazový funkcionář. Jako hráč získal dva tituly mistra Evropy a jako funkcionář působil dlouhodobě i v tehdejší LIHG.\n\nŘezáč se věnoval různým sportům od mládí. Hrál bandy hokej a závodně vesloval za ČSK Vyšehrad 1907. Brzy ovšem přešel k lednímu hokeji (tehdy pro rozlišení označovaným slovem kanadský). Na začátku první světové války narukoval a po ní sloužil na východním Slovensku. Zde společně s tehdy již dvojnásobným mistrem Evropy Janem Fleischmannem (a doktorem Brožem) založili první hokejový klub v Košicích. V roce 1921 se stal předsedou hokejového vedení pro pozemní hokejisty. O rok později v 36 letech debutoval v reprezentačním dresu Československa na Mistrovství Evropy v ledním hokeji 1922. V rozhodujícím zápase se Švédy vystřídal během hry Wälzera a podílel se tak přímo na zisku titulu. Stejného brankáře nahradil na jednu sezónu i v ČSS Praha.\n\nJako náhradní brankář cestoval i na další dva velké mezinárodní turnaje, kde však především plnil roli vedoucího výpravy. Od roku 1923 navíc zastupoval až do roku 1946 Československo v Mezinárodní hokejové federaci. Na první zimní olympijských hry odjel již jako hráč a funkcionář Sparty Praha. Dostalo se mu velké cti, když nesl při slavnostním zahájení a slibu československou vlajku. Přes špatný výsledek týmu se mu také podařilo dojednat pořadatelství mistrovství Evropy v ledním hokeji 1925 pro Československo.\n\nŘezáč se ještě jako náhradník zúčastnil mistrovství Evropy v ledním hokeji 1929 a mistrovství světa v roce 1931. Především zde ale působil v roli jakéhosi předchůdce trenéra. V roce 1931 také jako rozhodčí řídil první zápas, který se odehrál na umělém ledě na novém stadiónu na Štvanici.\n\nJako funkcionář působil též ve Slavii Praha. Hokejové stadióny navštěvoval do konce života a o hokejové dění se neustále zajímal, což dával najevo svými postřehy a komentáři. V roce 1959 mu byl udělen titul zasloužilého mistra sportu.\n"}
{"id": "100498", "url": "https://cs.wikipedia.org/wiki?curid=100498", "title": "Age of Mythology", "text": "Age of Mythology\n\nPočítačová realtimová strategická hra Age of Mythology byla vyrobena roku 2002 firmami Ensemble studios a Microsoft Games. Děj hry pojednává o kampani smyšleného hrdiny \"Arkanta\", který se vydal z rodné Atlantidy, aby vyhledal ukradený Poseidónův trojzubec. Nicméně časem Atlantiďané ztratí přízeň Poseidóna a ten se rozhodne pomoci zápornému hrdinovi, Kyklopovi Gargarensiovi, osvobodit dávného Titána Krona z Tartaru. Cestou Arkantos získá přízeň Dia a nakonec Kronovi nedovolí uniknout.\n\nTyp hry: random map dovoluje hráči hrát za jednoho z 15 bohů:\n\nVelmi stará civilizace s neobvyklými hrdiny, to znamená, že to nejsou žádní bojovníci (jako u Řeků), ale Faraon (u Boha Seta může vyrábět zvířata jako potravu nebo obranu, každý nový věk dává nové zvířata) a mniši. Je to civilizace ekonomicky hodně vyspělá. Její síla se projeví až v 3. věku, neboť mají pomalý start.\nFaraon dává bonusy budovám:\nMnich je určen pro boj s MU (mytologické jednotky), ale také dokáže léčit jednotky. staví monumenty (sochy), kterých může být až pět. Pomocí monumentu si získávají přízeň bohů. Monumenty mohou být posilovány faraónem, aby pracovaly výkonněji. Monumenty bohyně Isis blokují ve svém okolí nepřátelskou magii.\n\nŘekové jsou v této počítačové hře jedním ze třech hlavních etnik, s nimiž se hráč setká ve zdejší herní kampani. Mají velké množství hrdinů a různých mýtů. Řečtí hrdinové jsou mnohem lepší než ostatní hrdinové, ale jsou také mnohem dražší na výcvik. Řekové mají možnost výcviku čtyř hrdinů (každý věk = nový hrdina). Ideální národ pro začátečníky.\n\nFavor (přízeň bohů) lze u Řeků získat nejjednodušším způsobem. Stačí nařídit vesničanovi, aby se šel modlit ke chrámu, u něhož se může modlit i více vesničanů.\n\nŘecká armáda je silná na zemi, na vodě, ale největší výhodu mají v kavalérii, kterou mají nejlepší ze všech národů.\n\nSeveřané mají poměrně dobré hrdiny, počet vikinských hrdinů – Hersirů – je neomezený, ale zato se dost dlouho cvičí. Hersirové vydělávají favor nejvíce a nejúčinnější jsou proti mýtickým jednotkám.\n\nSeveřané získávají favor za zabité jednotky (třeba i za zvěř) a za Hersiry, je to asi nejtěžší způsob získávání favoru.\n\nZajímavostí je, že budovy může stavět pěchota, ale ne vesničané. Vikingové mají pojízdné vozíky, do kterých sbírají suroviny (nemají žádné sklady – budovy pro suroviny).\n\nTento národ je považován v této hře za nejobtížnější ke hraní a nejrychleji se rozjíždějící.\n\nJsou jedinou civilizací z datadisku The Titans Expansion dodaného ke hře 15.října 2003.\n\nAtlanťané dokážou udělat hrdinu za suroviny z jakékoli lidské jednotky mimo MU (i z vesničana). Tito hrdinové nejsou moc silní ale můžete jich mít kolik chcete. Předělání jednotky na hrdinu podstatně vylepší její vlastnosti a změní jí bonusové poškození na MU. Účinnost na určitý typ jednotek zůstane ale stejný.\n\nAtlanťané získávají favor za postavená městská centra (čím více center, tím více favoru), proto můžou Atlanťané stavět městská centra už od začátku.\n\nZajímavostí je, že atlantský vesničan nepotřebuje žádnou sýpku ani povoz a tak ukládá suroviny přímo na osla kterého si vede vedle sebe. Je o něco dražší a déle se načítá než normální vesničan. Můžete jich mít maximálně 25. Upgrady na těžbu surovin se zkoumají v budově jménem Ekonomický spolek, což je přídavek kvůli nedostupné sýpce či skladu, ve které ostatní civilizace zkoumají upgrady na těžbu surovin (nejdou sem však ukládat suroviny).\nDalší zajímavostí je jejich průzkumná jednotka Oraculo (věštec) ze kterého jde také udělat hrdina. Pokud jde, nic nevidí. Když se však zastaví, tak po chvíli začne mít rozhled velký asi jako egyptský obelisk.\nObytné domy (panství) Atlanťanům přidávají na rozdíl od jiných civilizací 20 populace a ještě se do nich může schovat 5 lidí. Dá se jich však postavit jen 5.\n\nJsou civilizací přidanou ke hře v datadisku Tale of The Dragon 28.ledna 2016. Tento datadisk je součástí pouze remaku Age of Mythology: Extended Edition. Remake i datadisk jsou dostupné přes službu Steam.\n\nČíňané mohou používat speciální budovy zvané zahrady. Tyto budovy jsou dostupné už od prvního věku, můžou jich mít značné množství a generují všechny typy surovin včetně favoru. Chtěnou surovinu stačí zvolit v jedné zahradě a přepnou se na ni i všechny ostatní. Tímto způsobem Číňané generují favor.\n\nImmortal (Nesmrtelný) je čínský hrdina, který používá meč pro boj z blízka a luk pro boj na dálku. Lze jich mít pouze 8 najednou. Jako další hrdina je zde Monk (Mnich), který je nejen silný proti mýtickým jednotkám (ačkoliv ne tolik jako Immortal), ale také dokáže konvertovat jednotky na svou stranu.\n\n"}
{"id": "100504", "url": "https://cs.wikipedia.org/wiki?curid=100504", "title": "Václav Voska", "text": "Václav Voska\n\nVáclav Voska (21. října 1918 Praha – 20. srpna 1982 Valašské Meziříčí) byl český herec.\n\nVáclav Voska po maturitě v roce 1937 studoval práva, ale studium nedokončil. Již během středoškolských studií spolupracoval s Československým rozhlasem (od roku 1932) a od roku 1939 byl angažován do Divadla na Vinohradech, kde setrval do roku 1945 . V tomto roce odešel do Národního divadla v Praze, ale již po pěti letech z něj musel z kádrových důvodů odejít a přešel do nově se formujících Městských divadel pražských. V tomto angažmá setrval až do své smrti v roce 1982 jako jedna z hereckých hvězd tohoto souboru.\n\nV sedmdesátých letech 20. století v průběhu normalizace měl z politických důvodů (aktivně se účastnil obrodného procesu v 60. letech, byl zvolen poslancem České národní rady a objevil se i na pohřbu Jana Palacha) značně omezený přístup zejména do televize a do filmu, ale pod režijním vedením Jindřicha Poláka exceloval v roce 1976 ve filmu \"Noc klavíristy\".\n\nMěl melodický, lyrický, lehce zastřený hlas, který si cílevědomě kultivoval. Jeho cit pro rytmus a kadenci řeči i smysl pro poezii jej předurčoval ke spolupráci s rozhlasem, interpretacím básnických i prozaických textů (především v pražské Viole). Spolupracoval také s gramofonovými vydavatelstvími a dabingem.\n\nJe pochován na Olšanských hřbitovech v Praze.\n\n\n\n\n\n\n\n\n\n \n"}
{"id": "100506", "url": "https://cs.wikipedia.org/wiki?curid=100506", "title": "Mistrovství Evropy v ledním hokeji 1929", "text": "Mistrovství Evropy v ledním hokeji 1929\n\n14. mistrovství Evropy v ledním hokeji se konalo od 28. ledna do 3. února v Budapešti v Maďarsku. Po odřeknutí dvou týmů se ho zúčastnilo osm reprezentačních celků, které byly rozděleny do tří skupin. Čtyři týmy se potom utkaly vylučovacím způsobem. Pátý titul mistra Evropy získali českoslovenští hokejisté.\n\nCesta za titulem ovšem nebyla jednoduchá. Českoslovenští hokejisté se ocitli v nejtěžší skupině s Němci a Rakušany. Domácí maďarské publikum navíc výrazně povzbuzovalo jejich soupeře. Přesto se ovšem podařilo československým hokejistům skupinu vyhrát. Domácí hokejisté naopak skončili ve své skupině druzí a neuspěli ani ve skupině hrané o dodatečný postup do semifinále. V ní stačilo odehrát pouze dva zápasy, protože Rakušané porazili Maďary i hokejisty Švýcarska a již nemohli být předstiženi. K duelu Československa s Maďarskem tedy nedošlo.\n\nUnavení Rakušané v semifinále nestačili na Poláky, kteří měli v nohách o tři utkání méně, protože ve své skupině se utkali s jediným soupeřem. Československo hrálo ve druhém semifinálovém zápase s Itálií v normální hrací době bez branek a o postupu rozhodlo až v prodloužení. Ve finále Polsko vedlo ještě těsně před koncem, ale po Steinghoferövě vyrovnání rozhodl podobně jako v semifinále v prodloužení Dorasil. Pod vlivem tohoto úspěchu bylo v Praze definitivně rozhodnuto o výstavbě prvního stadiónu s umělou ledovou plochou v Československu.\n\nNejvíce branek padlo na mistrovství v boji o 3. místo, který vyhrálo Rakousko nad Itálií. Byl jich 6. Rakušané si také připsali na turnaji jedinou výhru s výraznějším než dvougólovým rozdílem ve skóre (nad Maďarskem).\n\n Polsko – Švýcarsko 2:0 (1:0, 0:0, 1:0)\n\n30. ledna 1929 (16:00) - Budapešť\nBranka: 5. a 47. Tupalski.\nRozhodčí: Paul Loicq (BEL)\n\nPolsko: Stogowski – Kulej, Kowalski – Adamowski, Tupalski, Kryger – Hemmerling, Sabinski.\n\nŠvýcarsko: Künzler – Kraatz, Geromini – Poncet, Meng, Rudolf – Hartmann, Spengler.\n\n Rakousko – Německo 1:0 (1:0, 0:0, 0:0)\n\n28. ledna 1929 (17:00) - Budapešť\nBranka: 3. Ertl (Klang).\nRozhodčí: Paul Loicq (BEL)\n\nRakousko: Lichtschein – Tatzer, Maier – Klang, Ertl, Lederer – Dietrichstein, Glatz.\n\nNěmecko: Leis – Schmidt, Kreisel – Schröttle, Römer, Jaenecke – Rammelmayer, Ball.\n\n29. ledna 1929 (15:30) – Budapešť\nBranky: 5. a 42. Maleček – 43. Jaenecke.\nRozhodčí: Paul Loicq (BEL)\n\nČSR: Peka – Pušbauer, Šroubek – Hromádka, Maleček, Dorasil – Steingenhöfer, Heinz.\n\nNěmecko: Leinweber – Kreisel, Sachs – Römer, Jaenecke, Gruber – Rammelmayer, Schröttle.\n\n30. ledna 1929 (17:30) – Budapešť\nBranky: 24., 32. a 39. Maleček – 3. Klang.\nRozhodčí: Paul Loicq (BEL)\n\nČSR: Peka – Šroubek, Pušbauer – Dorasil, Hromádka, Maleček – Steigenhofer, Heinz.\n\nRakousko: Lichtschtein – Walter Brück, Klang – Sell, Ertl, Lederer – Tatzer, Maier.\n\n Maďarsko – Itálie 1:2 (1:0, 0:1, 0:0 - 0:1 pp)\n\n28. ledna 1929 (19:00) – Budapešť\nBranky: Lator – Roncarelli 2.\nRozhodčí: André Poplimont (BEL)\n\nMaďarsko: Benyovits – Barna, Weiner – Farkas, Krepuska, Lator – Minder, Revay.\n\nItálie: Calcaterra – Trovati, Baroni – Roncarelli, Botturi, Scotti, Redaelli, Apollonio.\n\n29. ledna 1929 (17:00) – Budapešť\nBranky: Scotti.\nRozhodčí: Jaroslav Řezáč (TCH)\n\nItálie: Calcaterra – Trovati, Baroni – Roncarelli, Botturi, Scotti, Redaelli, Apollonio.\n\nBelgie: Chotteau – Kreitz, Pierre van Reyschoot – De Ridder, Collon, Meyer, Van der Wouwer, Lekens\n\n30. ledna 1929 (19:00) – Budapešť\nBranky: 15. Weiner (Minder) – Collon.\nRozhodčí: Peregrin Spevak (AUT)\n\nMaďarsko: Heinrich – Barna, Weiner – Farkas, Krepuska, Lator – Minder, Krempels.\n\nBelgie: Chotteau – Kreitz, Pierre van Reyschoot – de Ridder, Collon, Meyer, van de Wouwer, Lekens\n\n Rakousko – Maďarsko 3:0 (2:0, 1:0, 0:0)\n\n31. ledna 1929 (19:00) – Budapešť\nBranky: 1:0 6. Tatzer (Lederer), 2:0 7. Lederer, 3:0 26. W. Brück (Tatzer).\nRozhodčí: Paul Loicq (BEL)\n\nRakousko: Lichtschtein – Walter Brück, Klang – Tatzer, Ertl, Lederer – Klang, Maier.\n\nMaďarsko: Heinrich – Barna, Weiner – Farkas, Krepuska, Lator – Minder, Krempels.\n\n1. února 1929 (19:00) - Budapešť\nBranky: 14. Lederer, 2:0 21. Tatzer, 34. Lederer – 29. Spengler.\nRozhodčí: Josef Maleček (TCH)\n\nRakousko: Lichtschtein – Walter Brück, Klang – Tatzer, Ertl, Lederer – Klang, Maier.\n\nŠvýcarsko: Künzler – Mai, Rudolf – Fuchs, Meng, Kratz – Spengler, Poncet.\n\n1. února 1929 - Budapešť\nBranky: Albert Geromini.\n Československo – Itálie 1:0 (0:0, 0:0, 0:0 – 0:0, 1:0 pp)\n\n1. února 1929 (17:30) – Budapešť\nBranka: 63. Dorasil (Maleček).\nRozhodčí: Paul Loicq (BEL)\n\nČSR: Peka - Šroubek, Pušbauer – Maleček, Dorasil, Steigenhöfer – Řezáč, Hromádka, Lichnowski.\n\nItálie: Calcaterra – Roncarelli, Botturi – Trovati, Redaelli, Scotti – Baroni, Apollonio.\n\n2. února 1929 (19:00) – Budapešť\nBranka: 1:0 14. Kulej, 2:0 33. Adamowski (Tupalski), 3:1 52. Krygier – 2:1 51. Klang (Lederer).\nRozhodčí: Paul Loicq (BEL)\n\nRakousko: Lichtschtein – Dietrichstein, Klang – Tatzer, Ertl, Lederer – Glatz, Maier.\n\nPolsko: Stogowski – Kulej, Kowalski – Adamowski, Tupalski, Krygier – Mauer, Kuchar.\n Československo – Polsko 2:1 (0:0, 0:0, 1:1 – 0:0, 1:0 pp)\n\n3. února 1929 (18:30) – Budapešť\nBranky: 44. Steingenhöfer, 2:1 67. Dorasil (Šroubek, Maleček)– 39. Adamowski (Tupalski).\nRozhodčí: Paul Loicq (BEL)\nVyloučení: 2:0\n\nČSR: Peka – Šroubek, Pušbauer – Maleček, Dorasil, Steigenhöfer – Lichnowski, Hromádka.\n\nPolsko: Stogowski – Kulej, Kowalski – Adamowski, Tupalski, Krygier – Kuchar, Hemmerling.\n Rakousko – Itálie 4:2 (0:2, 2:0, 2:0)\n\n3. února 1929 (17:15) – Budapešť\nBranky: 1:2 32. Lederer (Tatzer), 2:2 38. Lederer (Tatzer), 3:2 41. Tatzer, 4:2 60. Lederer – 0:1 10. Trovati (Roncarelli), 0:2 19. Redaelli.\nRozhodčí: Sándor Minder (HUN)\n\nRakousko: Lichtschtein – Spevak, Dietrichstein, Mayer, Tatzer, Lederer, Glatz, Schmucker.\n\nItálie: Calcaterra – Roncarelli, Botturi, Scotti, Redaelli, Trovati, Baroni, Apollonio.\n1. Československo\nBrankáři: Jan Peka, Jaroslav Řezáč.\nObránci: Josef Šroubek, Jaroslav Pušbauer, Wolfgang Dorasil.\nÚtočníci: Bohumil Steigenhöfer, Josef Maleček, Karel Hromádka, Jiří Tožička, Wilhelm Heinz, Erwin Lichnofsky, Hans Mattern.\n\n2. Polsko\nBrankář: Józef Stogowski.\nObránci: Lucjan Kulej, Aleksander Kowalski.\nÚtočníci: Tadeuz Adamowski, Jan Hemmerling, Włodzimierz Krygier, Wacław Kuchar, Albert Mauer, Roman Sabiński, Alexander Tupalski.\n\n3. Rakousko\nBrankář: Fritz Lichtschtein.\nObránci: Walter Brück, Jacques Ditrichstein.\nÚtočníci: Hans Ertl, Konrad Glatz, Walter Klang, Ulrich Lederer, Josef Maier, Alfred Schmucker, Walter Sell, Hans Tatzer, Peregrin Spevak.\n\n4. Itálie\nBrankář: Enrico Calcaterra.\nObránci: Decio Trovati, Mario Baroni.\nÚtočníci: Francesco Roncarelli, Guido Botturi, Luigi Redaelli, Gianni Scotti, Giovanni Egidio Apollonio, Camillo Brambilla, Roberto Zardini.\n\n5. Švýcarsko\nBrankář: Albert Künzler.\nObránci: Fritz Kraatz, Carletto Mai, Albert Geromini.\nÚtočníci: Gartmann, Heinrich Meng, Albert Rudolf, Poncet, Alexander Spengler, Robert Fuchs, Louis Dufour, Hartmann.\n\n6. Maďarsko\nBrankáři: Tibor Heinrich, István Benyovits.\nObránci: Frigyes Barna, Béla Weiner.\nÚtočníci: Géza Lator, Mátyás Farkas, István Krepuska, Péter Krempels, Sándor Minder, József Révay.\n\n7. Belgie\nBrankář: Hector Chotteau.\nObránci: Jacques van Reyschoot, Willy Kreitz.\nÚtočníci: Albert Collon, David Meyer, Jef Lekens, Jan van den Wouwer, Louis de Ridder, Pierre Van Reysschoot.\n\n7. Německo\nBrankáři: Walter Leinweber, Mathias Leiss.\nObránci: Franz Kreisel, Hans Schmidt, Walter Sachs.\nÚtočníci: Fritz Rammelmayer, Gustav Jaenecke, Erich Römer, Alfred Steinke, Martin Schröttle, Alex Gruber\n\n\n"}
{"id": "100509", "url": "https://cs.wikipedia.org/wiki?curid=100509", "title": "Bučovice", "text": "Bučovice\n\nBučovice ( ) jsou město v okrese Vyškov v Jihomoravském kraji, 29 km východně od Brna na severním okraji Ždánického lesa, v nadmořské výšce 226 m n. m. Městem protéká řeka Litava. Žije zde obyvatel.\n\nPrvní písemné zmínky o Bučovicích (\"Budeshewicz\", \"Budisswitz\" – není však jisté, zda se nejedná o Budišovice), jako o majetku rodu Benešovců, se objevily v roce 1322 na listině Velehradského kláštera. Je však téměř jisté, že historie města je podstatně starší, o čemž svědčí nález základů velkého románského kostela, postaveného jednou z předních kamenických hutí raného středověku. Vznik městečka se tak dá pravděpodobně datovat již do 12. století. Bučovice ležely na důležité cestě z Brna do Uher, což prospívalo obchodu. Na druhou stranu však tato poloha přispívala k častým vojenským vpádům.\n\nVe druhé polovině 15. století se tak například zmocnil bučovické tvrze uherský král a rakouský vévoda Matyáš Korvín.\n\nMajitelé Bučovic se často střídali a jednotné panství se podařilo vytvořit až na počátku 16. století spojením bučovického a nemotického statku v rukou Tase z Ojnic. Od té doby se městečko utěšeně rozvíjelo, prosperovala řemesla, byly vysazeny vinohrady, dařilo se rybníkářství (v okolí města bylo založeno více než 30 rybníků). O rozvoj Bučovic se značně zasloužil, toho času snad nejbohatší moravský aristokrat, Jan Černohorský z Boskovic. Tento nový majitel, jenž zdědil panství v roce 1571, se při budování svého sídla nerozhodl pro přestavbu bučovické tvrze, ale započal s budováním zcela nové renesanční rezidence. V nevelkém městečku tak vznikl ve třetí čtvrtině 16. století jeden z nejhodnotnějších renesančních zámků v českých zemích. Smrtí Jana Šembery došlo k vymření starého moravského rodu v mužské linii. Obě Šemberovy dcery (Anna a Kateřina) se provdaly za Lichtenštejny. Anna si vzala za muže Karla z Lichtenštejna a stala se tak první kněžnou z Lichtenštejna, Kateřina, jíž později Bučovice připadly, se vdala za jeho Karlova bratra Maxmiliána. Obrovský rodový majetek tak připadl Lichtenštejnům a od té doby je osud města spojeny právě s tímto rodem, jenž významně přispěl k rozvoji Bučovic.\n\nV roce 1600 získali obyvatelé městečka od Maxmiliána z Lichtenštejna osvobození od vrchnostenských robot a navíc obdrželi právo vinného šenku. V polovině 17. století byl postaven v severní části náměstí nový barokní kostel zasvěcený Nanebevzetí Panny Marie.\n\nV 17. století zasáhla Bučovice třicetiletá válka. V roce 1620 bylo město vypáleno Uhry. Největší vojenské střetnutí však zažilo roku 1645, dne 22. června přitáhl od Brna oddíl asi 500 Švédů, kteří kromě kostela vydrancovali celé město. Pokusili se dobýt i zámek, ten byl však ubráněn bučovickými měšťany, vrchnostenskými úředníky, myslivci a služebnictvem. Téměř polovina Švédů při této vojenské akci zahynula, zbytek pak odtáhl na Brno.\n\nHospodářský rozvoj zaznamenaly Bučovice na počátku 18. století. V roce 1725 zde již existoval mlýn, pivovar, cihelna, kořalna, koželužna a tři sýpky. Městečko též disponovalo právy dvou trhů, k nimž postupem času přibyla další. Již od 17. století zde také fungovala řada cechů, například ševcovský, stolařský, pekařský, krejčířský, tkalcovský, zednický, kovářský, toufarský a další. Právě toufaři pak město proslavili výrobou fajánsové keramiky. Velmi významná byla i výroba bednářská.\n\nKolem roku 1830 působilo v Bučovicích 28 bednářských mistrů, ti každoročně vyrobili přibližně tisíc věder na víno, která se vyvážela nejčastěji do Rakous. Počátek průmyslové revoluce je pak spojen především s rozvojem textilní výroby, jenž vyvrcholila ve 40.–60. letech 19. století. Tehdy pracovalo v Bučovicích a okolí přibližně dva tisíce zaměstnanců na jednom tisíci až patnácti stech stavech. Výroba byla v té době koncentrovaná především v rukou židovských průmyslníků, kteří se však od šedesátých let začali přesouvat do Brna, což přispělo k úpadku tohoto odvětví v Bučovicích. Novým odvětvím, které se ve městě značně rozšířilo, byla dřevařská a nábytkářská výroba – v závodech Davida Druckera zahájilo v roce 1894 výrobu 300 dělníků.\nDruhá polovina 19. století se nesla v duchu rozvoje společenského a spolkového života. V roce 1862 byl v Bučovicích založen například pěvecký spolek Hvězda, 1870 Spolek divadelních ochotníků, 1890 Spolek katolických tovaryšů a v roce 1892 Sokol. Od roku 1850 byly Bučovice též sídlem okresního soudu. Pro rozmach města pak bylo velmi důležité založení reálky (později reálného gymnázia) v roce 1902, o jehož vybudování se zasloužil především významný moravský politik baron Otakar Pražák. Město se utěšeně rozvíjelo až do první světové války.\n\nZa první republiky na tento rozvoj úspěšně navázalo. Dne 17. listopadu 1920 se Bučovice poprvé rozzářily elektrickým osvětlením napájeným proudem z elektrárny v Oslavanech. V roce 1926 pak byla zbudována Sokolovna, která přispěla k pozvednutí tělovýchovy i společenského dění. Nová kasárna byla v předtuše válečného konfliktu dokončena v roce 1938. Rozkvět města byl zastaven vypuknutím druhé světové války. V březnu 1939 město obsadila německá armáda. Židovské obyvatelstvo bylo odvlečeno do koncentračních táborů, mnoho občanů Bučovic bylo totálně nasazeno na nucené práce a značná část bučovického průmyslu byla přeorientována na válečnou výrobu. Mír nastal pro Bučovice 28. dubna 1945, kdy byly osvobozeny 180. střeleckou divizí II. ukrajinského frontu Rudé armády.\n\nPo skončení války bylo obtížné navázat na předválečný rozvoj, přesto však byly 5. a 6. července 1947 položeny základní kameny nových bučovických základních škol, z nichž ZŠ 710 byla dokončena o dva roky později, ZŠ 711 pak za dalších devět let. V roce 1952 pak byla v Bučovicích založena Střední zemědělská technická škola, později Střední ekonomická škola, v současné době Obchodní akademie. V poválečném období až do Sametové revoluce průmyslu ve městě dominovala dřevařská výroba, přičemž nejvýznamnější postavení zaujímaly UP závody, koncernový podnik, v té době největší výrobce nábytku v Československu.\n\nPo roce 1989 se ve městě rozvíjí zejména strojírenství a na dřívější tradice textilnictví navazuje výroba netkaných textilií. V Bučovicích a blízkém okolí se dále nachází výroba potravinářská a zemědělská. Město spadá do vinařské oblasti Morava Velkopavlovické podoblasti a rozprostírá se zde několik hektarů vinic. V prostorách zámku se vždy v polovině května pořádá ochutnávka vín, druhá největší v Česku.\n\nVe městě k počátku roku 2016 žilo celkem 6 439  obyvatel. Z nich bylo 3 173  mužů a 3 266 žen. Průměrný věk obyvatel města dosahoval 41,8 let. Dle Sčítání lidu, domů a bytů, provedeného v roce 2011, žilo ve městě 6 396 lidí. Nejvíce z nich (16,3 %) bylo obyvatel ve věku od 30 do 39  let. Děti do 14 let věku tvořily 14,6 % obyvatel a senioři nad 70 let úhrnem 7,4 %. Z celkem 5 459 občanů města starších 15 let mělo 35,2 % vzdělání střední vč. vyučení (bez maturity). Počet vysokoškoláků dosahoval 10,1 % a bez vzdělání bylo 0,4 % obyvatel. Z cenzu dále vyplývá, že ve městě žilo 3 068 ekonomicky aktivních občanů. Celkem 90 % z nich se řadilo mezi zaměstnané, z nichž 72,9 % patřilo mezi zaměstnance, 2,9 % k zaměstnavatelům a zbytek pracoval na vlastní účet. Oproti tomu celých 48 % občanů nebylo ekonomicky aktivních (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 2 857 obyvatel města (což je 44,7 %), se hlásilo k české národnosti. Dále 1 587 obyvatel bylo Moravanů a 77 Slováků. Celých 2 865 obyvatel města však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Bučovice. Ta je součástí děkanátu Slavkov – Brněnské diecéze v Moravské provincii. Farním kostelem je kostel Nanebevzetí Panny Marie. Místním knězem je P. Tomáš Fránek, administrátor. Při censu prováděném v roce 2011 se 1 465 obyvatel obce (23 %) označilo za věřící. Z tohoto počtu se 984 hlásilo k církvi či náboženské obci, a sice 836 obyvatel k římskokatolické církvi (13 % ze všech obyvatel obce), dále 3 k pravoslavné, 12 k Církvi československé husitské, 11 k českobratrským evangelíkům a 5 ke Svědkům Jehovovým. Úhrnem 2 066 obyvatel se označilo bez náboženské víry a 2 865 lidí odmítlo na otázku své náboženské víry odpovědět.\n\nVe volebním období 2010–2014 byl starostou Radovan Válek. Na ustavujícím zasedání zastupitelstva 5. listopadu 2014 byl do této funkce opětovně zvolen. Zastupitelé dále jednomyslně zvolili jako prvního místostarostu Jiřího Horáka (KDU-ČSL), který funkci zastával i v uplynulém volebním období, druhým se stal Michal Crhák (Volba pro město). V březnu 2017 Radovan Válek na funkci rezignoval a 5. dubna téhož roku byl novým starostou zvolen dosavadní místostarosta Jiří Horák.\n\n\nVe městě se nacházejí dvě základní školy a základní umělecká škola. Byly zde i dvě střední školy: všeobecné gymnázium a Obchodní akademie, avšak od 1. července 2012 se rozhodnutím zastupitelstva JMK obě střední školy sloučily. Vznikl nový subjekt s názvem Gymnázium a Obchodní akademie Bučovice. Budova gymnázia na Součkově ulici čp. 500 byla postavena v roce 1902; budova OA na Komenského náměstí 211 pochází z konce 19. století.\n\n\n\n\n"}
{"id": "100515", "url": "https://cs.wikipedia.org/wiki?curid=100515", "title": "Frank Darabont", "text": "Frank Darabont\n\nFrank Darabont (* 28. ledna 1959) je americký filmový režisér, scenárista a producent.\n\nJe znám především díky zfilmování dvou děl Stephena Kinga – \"Vykoupení z věznice Shawshank\" a \"Zelená míle\".\n\n\n"}
{"id": "100518", "url": "https://cs.wikipedia.org/wiki?curid=100518", "title": "Světový fond na ochranu přírody", "text": "Světový fond na ochranu přírody\n\nSvětový fond na ochranu přírody (anglicky \"World Wide Fund for Nature\", zkráceně WWF), dříve Světový fond divočiny (anglicky \"World Wildlife Fund\"), je mezinárodní nezisková organizace podporující ochranu divoké přírody. S více než 5 miliony příznivců po celém světě je největší organizace takového zaměření. Ve svém znaku má ohroženou pandu velkou. Jejím hlavním cílem je budování takového světa, ve kterém budou lidé žít v harmonii s přírodou. Zaměřuje se na ochranu ohrožených druhů a zejména na zachování biologické rozmanitosti v lesních, mořských a sladkovodních ekosystémech.\n\nOrganizace má pobočky ve 42 zemích a jednu mezinárodní pobočku. V České republice se angažuje při záchraně lesů na Šumavě a chce se podílet i na přípravě projektu na záchranu lužního lesa na pomezí Česka, Rakouska a Maďarska.\n\nPrioritní oblasti zájmu:\n\n\nFond oficiálně vznikl 29. dubna 1961. Panda velká byla zvolena pro logo jako celosvětově známý ohrožený druh a také proto, že náklady na tisk černobílého loga byly nižší. U zrodu fondu stál Brit Peter Scott a britský biolog Julian Huxley, který byl při svých cestách po Africe svědkem mizení přírodních druhů i stanovišť příhodných pro jejich život. Důležitou roli pro prvotní rozvoj fondu hrál holandský princ Bernhard.\n\nJiž během prvních let se fondu podařilo shromáždit významné finanční prostředky. Při realizaci projektů začal spolupracovat s vládami i průmyslovými podniky. K jeho prvním úspěchům patřilo vyhlášení národního parku Doñana ve Španělsku. Fond se také zasazoval o ochranu přírody Galapág, přispěl k mezinárodnímu zákazu obchodu se slonovinou a záchraně asijských tygrů.\n\nSvětový fond na ochranu přírody vydává zprávu Living Planet, která ale bývá kritizována pro špatnou metodologii a přehnaná tvrzení.\n\nOficiální portál\n"}
{"id": "100521", "url": "https://cs.wikipedia.org/wiki?curid=100521", "title": "Golčův Jeníkov", "text": "Golčův Jeníkov\n\nGolčův Jeníkov (německy \"Goltsch-Jenikau\") je město v okrese Havlíčkův Brod v Kraji Vysočina, 25 km severozápadně od Havlíčkova Brodu. Žije zde obyvatel. Městem protékají potoky Váhanka a Výrovka, které jsou levostrannými přítoky říčky Hostačovky.\n\nPoprvé obec písemně zmiňuje kronikář Jarloch v polovině 12. století. V letech 1461–1580 byla v majetku Slavatů z Chlumu a Košumberka. V roce 1636 dostal od císaře obec darem generál Martin Maxmilián Goltz (†1653). Roku 1673 byl Jeníkov v majetku Barbory Eusebie hraběnky ze Žďáru, podruhé provdané za hraběte Karla Leopolda Caretto Millesimo.\n\nPrvní pivovar v Golčově Jeníkově založila Marie Robmhápová ze Soutic v 16. století, druhý po roce 1830 založila hraběnka Terezie z Trautmannsdorfu.<ref name=\"idnes.cz/pivovar-v-golcove-jenikove-do-serialu-zanikla-mista-fyi-/jihlava-zpravy.aspx?c=A170810_344402_jihlava-zpravy_mv\"></ref>\n\nTřetí pivovar v Golčově Jeníkově začal stavět Karel A. Milner v roce 1911, první várka piva z něho vyšla v roce 1913. Pivo z tohoto pivovaru se jako z jediného malého pivovaru dováželo i na Pražský hrad.\n\nV 80. letech roční výstav pivovaru dosáhl 35 tisíc hektolitrů, ovšem už v roce 1988 byl pivovar uzavřen. Na krátko byl provoz pivovaru obnoven v první polovině 90. let, v roce 1996 ale pivovar skončil v konkurzu, čímž výroba piva v Goločově Jeníkově skončila.\n\nPivovar se po té dostal do rukou firmy na likvidaci kovu, která z budov pivovaru vytrhala vše kovové, kvůli odvozu velkých kusů firma prorazila i zdi. V roce 2009 firma areál pivovaru pobořila.\n\nPozemek po té koupilo město a sanovalo jej, z pozemku udělalo louku. V roce 2017 radnice plánovala na pozemku připravit 19 parcel pro rodinné domy a jednu bytovku se startovacími byty.\n\nSoučástí města je sedm částí ležících na sedmi katastrálních územích:\n\n\n\n\n"}
{"id": "100523", "url": "https://cs.wikipedia.org/wiki?curid=100523", "title": "Kronos Quartet", "text": "Kronos Quartet\n\nKronos Quartet je smyčcové kvarteto založené roku 1973 americkým houslistou Davidem Harringtonem, které se více než třicet let systematicky věnuje především interpretaci nové hudby. V letech 1978 – 1999 měl soubor stálé obsazení: David Harrington a John Sherba - housle, Hank Dutt - viola a Joan Jeanrenaudová - violoncello. Od roku 1999 hrála na violoncello Jennifer Culpová, od roku 2005 Jeffrey Zeigler a od roku 2013 Sunny Yang. Od roku 1978 sídlí Kronos Quartet v San Franciscu v Kalifornii.\n\nZákladem práce Kronos Quartetu je dlouhodobá spolupráce s mnoha světoznámými skladateli. David Harrington k tomu poznamenal: „Hledám hudbu, která je určitým vyjádřením citu. Když mluvím se skladateli, mluvím s nimi na této úrovni. Nechci, aby napsali jenom nějakou další skladbu v řadě. Toužím po tom nejúžasnějším hudebním díle.“ Ke spolupracovníkům souboru patří mnoho skladatelů, věnujících se minimalismu. Jedním z nich je Terry Riley, jehož práce s Kronosem obsahuje kompozice „Cadenza on the Night Plain“, „Salome Dances for Peace“ a „Sun Rings“. Významná byla také spolupráce s Arvo Pärtem, Philipem Glassem, Kevinem Volansem a Stevem Reichem, jehož „Different Trains“, které Kronos Quartet nahráli, získaly cenu Grammy. Za dobu existence souboru pro něj bylo vytvořeno přes 600 skladeb.\n\nKronos Quartet se kromě vážné hudby věnuje i hudbě, zasahující do jiných žánrů, mezi něž patří hudba lidová, stará, experimentální i současná world music. Na koncertech Kronos Quartetu se objevili např. Allen Ginsberg, Modern Jazz Quartet, David Bowie nebo Björk. Kronos Quartet se podílel na nahrávkách hudebníků, mezi něž patří Dave Matthews, Nelly Furtadová, Rokia Traoreová, Joan Armatradingová a Don Walser. Soubor nahrál soundtracky pro filmy Rekviem za sen, 21 gramů nebo Fontána. Jejich hudbu také použili známí choreografové jako Merce Cunningham, Twyla Tharpová a duo Eiko & Koma.\n\nHarrington, vyrůstající ve městě Seattle ve státě Washington, byl fascinován smyčcovými kvartety i energií populární hudby. Když mu hrozil odvod na vojnu, přihlásil se do orchestru v Kanadě. Po svém návratu do Seattlu uslyšel v rádiu protiválečnou píseň Black Angels od George Crumba, o které později prohlásil: „Po poslechu Black Angels jsem věděl jakou muziku chci hrát.“\n\nV roce 1973 Harrington založil smyčcové kvarteto, do jehož repertoáru patřily skladby autorů 20. století (Bély Bartóka, Dmitrije Šostakoviče, Antona Weberna ad.), současných skladatelů vážné hudby (Sofie Gubajduliny, Arvo Pärta, Alfreda Schnittkeho), jazzových hudebníků (Ornetta Colemanna, Charlese Minguse, Theleniouse Monka), ale i rockového kytaristy Jimiho Hendrixe, pákistánského zpěváka Pandita Prana Natha nebo avantgardního saxofonisty Johna Zorna.\n\nPrvní koncert se konal v North Seattle Community College a brzy poté zahráli začínající Kronos Quartet premiérově skladbu Black Angels společně s prvním provedením Travelling Music od skladatele Kena Benshoofa, příjemného, osmnáctiminutového kusu, obsahujícího odkazy k bluesové a lidové hudbě.\n\nMezi některými posluchači vyvolaly koncerty souboru rozpačité reakce. Mark Swed o tom v časopise Musical America napsal: „Sleduji Kronos od roku 1978, kdy se objevili jako kvarteto z Miles College v Oaklandu. V těchto raných letech nikdo z nás nevěděl, co si o této čtveřici myslet. Nebylo pochyb o energii a ohni v jejich hraní, ani zjevném nadšení ve vztahu k novému. Jejich programy obsahovaly náročnou hudbu mainstreamové klasiky (pozdní Beethoven), klasiky 20. století (Šostakovič, Berg, Bartók, Ives) a k tomu pokaždé něco nového. Tématem ohnivé debaty se stalo, zda jejich aranžmá skladby Purple Haze od Jimiho Hendrixe bylo znakem nedostatku nebo obrody smyčcových kvartetů.“\n\nPostupem času se Kronos Quartet stal jedním z nejvlivnějších, nejoceňovanějších a nejžádanějších souborů současné vážné hudby, který koncertuje po celém světě, nahrál stovky skladeb a jeho diskografie čítá více než čtyřicet alb.\n\nNarodil se v Seattlu, stát Washington. Na housle začal hrát v 10 letech a učila ho jistá paní Cosby. V dokumentu Harrington řekl: „Kvartet je pro mě něco jako mikrosvět. Celý svět v malém.“ Dále dodává: \"Primarius je jako silové pole, které se nachází uprostřed veškerého dění.\"\n\nJohn Sherba se narodil ve Wisconsinu, kde i absolvoval universitu. Hrát začal ve čtyřech letech. V mládí hrál dua se svým starším bratrem, který hraje také na housle. Johna vždy zajímala práce se současnými skladateli.\n\nHank Dutt pochází z Quincy ve státě Illinois. Studoval na Indiana University, kde se seznámil s Joan. V deseti letech začal hrát na housle a v posledním ročníku střední školy přešel na violu. V Kronos Quartet začal hrát o rok dříve než Joan, které do ansámblu pomohl. „Hrát hudbu v kvartetu je pro mě něco naprosto zvláštního. Jako violista mám příležitost hodně ovlivňovat způsob její interpretace. Kdybych byl hráčem nějakého orchestru, nemohl bych se na interpretačním procesu příliš podílet. Když jsem jedním ze čtyř hráčů v kvartetu, mám v tomto ohledu hodně co říct,“ vyjádřil na videu Dutt svůj vztah ke skupině.\n\nPrvní violoncellistka Kronos Quartet pochází z malého městečka blízko Memphisu ve státě Tennessee, kde také začala hrát na violoncello. Hudbu studovala na Indiana University a zde po čtyřech letech získala diplom. Své zkušenosti dále obohatila hraním spousty komorních skladeb a studentských kompozic. Ve škole byl také obor zaměřený na novou hudbu, studenti zde mohli navštěvovat kurzy elektronické hudby. Dále si praxi ve hře na nástroj obohatila studiem v Ženevě ve Švýcarsku a ihned poté nastoupila do Kronos Quartet. Soubor opustila po neskutečných 26 letech ze zdravotních důvodů. Některé prameny tvrdí, že Joan opustila Kronos Quartet, protože se chtěla vydat vlastní cestou. V televizním dokumentu o Kronos Quartet Joan řekla: „Snažím se o neustále zdokonalování usilovným cvičením. Hra na viloloncello mi přináší velké potěšení. Čím déle spolu hrajeme ve stejném složení, tím více můžeme proniknout do nitra druhé osoby.“\n\nJoan Jeanrenaudová v rozhovoru v magazínu His Voice podotkla: „Víte, strašně ráda jsem hrála v Kronosu, ale po dvaceti letech jsem zjistila, že chci zkoušet jiné věci, do nichž se ostatní nechtěli pouštět. Začala jsem pociťovat stagnaci. Potřebovala jsem nové výzvy a proto jsem se rozhodla odejít. Ráda spolupracuji s mnoha lidmi, ale nechci se nikde uvázat. Ačkoliv — nikdy jsem si nemyslela, že odejdu z Kronosu, takže jednoho dne si třeba najdu jiný soubor, ve kterém zůstanu.“\n\nNyní se Joan věnuje skládání, sólovým koncertům a učení. V tomtéž časopisu Joan mimo jiné sdělila: „Nikdy jsem neskládala, dokud jsem hrála s Kronosem. Během studií jsem chodila na hodiny skladby, ale jen jeden semestr. Měla jsem tehdy pocit, že to pro mě není to pravé. Ale po dvaceti letech v Kronosu, kdy jsem slyšela a hrála tolik různé hudby, jsem se rozhodla odejít a věnovat se improvizaci.“\n\nS Kronos Quartet hrála v období 1999 do května 2005.\n\nČlenem Kronos Quartet byla od roku 2005 do června 2013.\n\nS Kronos Quartet hraje od června 2013 doposud.\n\nSoubor získal mnoho ocenění, mezi nimi několik cen Grammy, cenu za nejlepší koncert komorní hudby (1994), Hudebníky roku (2003) od Musical America nebo The Recording Academy President's Merit Award od National Academy of Recording Arts and Sciences (2005).\n\n\n"}
{"id": "100531", "url": "https://cs.wikipedia.org/wiki?curid=100531", "title": "Ivanovice na Hané", "text": "Ivanovice na Hané\n\nIvanovice na Hané ( \"Eiwanowitz in der Hanna\") je město v okrese Vyškov v Jihomoravském kraji, 8 km severovýchodně od města Vyškov na říčce Hané při dálnici D1 a železniční trati z Brna do Přerova. Žije zde obyvatel. Součástí města je i vesnice Chvalkovice na Hané.\n\nIvanovice na Hané jsou městem s bohatou historií. Prošly rukama velkým množstvím majitelů od rytířského řádu sv. Jana Jeruzalémského až po císařskou rodinu Habsburků. Je zde barokizovaný kostel svatého Ondřeje, zámek postavený na začátku 17. století a další historické památky.\n\nDnešní město je sídlem správy mikroregionu Ivanovická brána s rozrůstající se silniční a dopravní infrastrukturou. Stojí tu dvě základní školy, z čehož je jedna umělecká se zaměřením na hudbu. Město je též rodištěm varhanního virtuose a hudebního skladatele profesora Bedřicha Antonína Wiedermanna.\n\nIvanovice na Hané byly pravděpodobně založeny okolo roku 950 a až do roku 1302 zůstaly malou dědinou. Původ jména pochází od prvních obyvatel nazývaných Evanovici podle hlavy rodiny Evana, jenž toto místo osídlil. Na osadu se toto jméno přeneslo asi ve 12. století, kdy se začalo jmenovat \"Evanovice\". V lidové mluvě se osadě říkalo též \"Vévanovice\" zřídka i \"Vanovice\". První písemná zmínka o obci pochází z roku 1183, kdy byl v Ivanovicích pánem vladyka Dluhomil. Tohoto roku jeho synové Trojan, Drslav a Vojslav vstoupili jako členové do rytířského řádu sv. Jana Jerusalémského a celý svůj majetek mu darovali. Z té doby pochází pravděpodobný původ maltézského kříže a půlměsíce na městském znaku.\n\nVe 13. století správu obce řídil rychtář, purkmistr starší, purkmistr mladší a konšelé. Ke konci 13. století bylo obci králem Václavem II. nařízeno vybudovat opevnění, což Ivanovice splnily stavbou dvojích náspů (valů). Od roku 1302 jsou tedy Ivanovice tvrzí (oppidem).\n\nV roce 1425 císař Zikmund Lucemburský veškerý majetek johanitů zastavil ve prospěch Haška z Valdštýna, a ten jej obratem prodal Mikuláši z Vojslavic. Od něho jej odkoupili opět johanité. Avšak již v roce 1446 ivanovické panství johanité zastavili brněnskému měšťanovi Michalovi Kunigsfelderovi, který pak začal užívat přídomek \"z Ivanovic\". Po smrti Michala Kunigsfeldera v roce 1450 se ujali jeho majetku vdova Markéta a zeť Štěpán Lang. Po Langově smrti se jeho žena Kateřina znovu provdala, tentokrát za zámožného měšťana Hanuše Ryšana, na kterého bylo ivanovické panství zastaveno do 21. srpna 1456. V roce 1480 byl majetek opět v držení johanitů, kteří jej v roce 1490 prodali varadínskému biskupovi a správci olomoucké diecéze Janu Filipcovi. Tím skončilo téměř třísetleté vlastnění Ivanovic na Hané johanity.\n\nV roce 1492 dal biskup Jan Filipec Ivanovice a Orlovice Janu z Kunovic, který tu roku 1496 založil nový špitál s nadací (tato nadace zanikla za třicetileté války). Roku 1503 se panství dostalo do rukou Jindřichu Kropáči z Nevědomí. Ivanovice si poté stěžovaly u zemského soudu, protože Jindřich Kropáč začal zvyšovat platy a roboty. Soud rozhodl roku 1513, že platy a roboty nemají být zvyšovány. Po smrti Bohuše Kropáče roku 1536 se panství rozdělilo mezi dědice. Panství znovu spojil až Beneš z Pražma roku 1565.\nV první polovině 16. století byl rozšířen počet trhů v městečku. Vladislav Jagellonský dal roku 1507 Ivanovicím výroční trh s frejunkem a roku 1547 Ferdinand I. povolil konání třetího výročního trhu v úterý po svatém Duchu.\n\nPo Beneši z Pražma zdědil panství jeho syn Petr, který veškerý majetek úplně zadlužil a roku 1591 beze stopy zmizel. V následujících letech panství skoupil zemský hejtman hrabě Hynek z Vrbna. Po roce 1596 majetek převzal rod Bukůvků z Bukůvky, kteří zde roku 1608 začali stavět v renesančním slohu zámek. Tuto stavbu provedl mistr Antonín Pariz z Brna s pomocí kamenického mistra Jana Foncuna. Páni z Bukůvky panství drželi až do roku 1623, kdy jej Bernard Bukůvka z Bukůvky prodal Jindřichu Šlikovi z Pasauna a Lokte. Rok na to zachvátil Ivanovice veliký požár, který zničil skoro celé městečko, radnici i s pozemkovými knihami a listinami. V roce 1635 Šlik prodal vše zpět Bernardovi z Bukůvky, který tu zůstal až do své smrti v roce 1643. Poté bylo panství v držení hrabat Martiniců.\n\nBěhem třicetileté války bylo městečko několikrát po sobě vypleněno vojáky. Naposledy vpadli do městečka Švédové, kterým odolal jen zámek. Z tohoto útoku zbyla v zámecké zdi dělová koule, kterou je tam možné vidět i dnes. Městečko z třicetileté války vyšlo velmi zuboženě. Tehdy byli obyvatelé pod nátlakem nuceni prodávat své majetky (polnosti a domky) panstvu z velkostatku. V roce 1677 zabrala vrchnost tři selské statky a vytvořila z nich tzv. Malý dvůr. Nástupcem hrabat Martiniců se stal v roce 1662 Mikuláš Pazman z Panasu (zakladatel hřbitova \"Za branou\", na kterém se pohřbívalo do roku 1941).\n\nMikuláš Pazman z Panasu ivanovické zboží prodal Karlu Jindřichu ze Žerotína, který držel panství rodu do roku 1702. Tehdy Ivanovice koupil hrabě Jan Zikmund z Rottalu, jenž se zasloužil opravou zámecké věže. V té době patřilo k ivanovickému hrdelnímu právu 26 obcí. Pánové ze Žerotína prodali v roce 1719 Ivanovice rodu Přepyských z Rychemberka, za nichž bylo na náměstí postaveno sousoší svatého Floriána. V roce 1765 byl Jan Václav Přepyský z Rychemberka na ivanovickém zámku zavražděn, jeho dědicem se stal hrabě z Pražma, jenž záhy zemřel, a tak přešlo celé panství zpět do rukou baronského rodu z Bukůvky. V letech 1788 a 1791 zachvátily Ivanovice dva velké požáry, při nichž shořelo 81 domů i s radnicí a významnými listinami.\n\nDalším majitelem se stala hraběnka Jana z Auerspergu, která se po ovdovění v roce 1795 provdala za markýze Františka Josefa z Lusignan. Oba jsou pohřbeni ve hřbitovní kapli \"Za branou\", kterou k tomuto účelu nechali roku 1824 postavit. Po markýzově smrti bylo celé panství prodáno arcivévodovi Ferdinandu Österreich-d'Este, který nechal kolem zámku v roce 1840 zbudovat zámecký park. Za jeho držení panství byla v dubnu roku 1848 zrušena robota a byly sjednány smlouvy o výkupu roboty. Po roce 1848 začal v městečku čilejší hospodářský ruch a v roce 1850 povolila vláda Ivanovicím čtvrtý výroční trh, zavedla při týdenních trzích trhy dobytčí a povolila trhy na koně. Dne 1. května 1867 byla v obci založena pošta.\nNa město byly Ivanovice povýšeny dekretem císaře Františka Josefa I. dne 19. ledna 1909. Stalo se tak za starostování Františka Hanáka, jenž spravoval obec od roku 1899 až do roku 1919. Posledním majitelem byl bavorský král Ludvík III. se svou manželkou Marií Terezií d'Este, a to až do konce první světové války. Koncem roku 1919 byly provedeny obecní volby podle nově vydaného československého zákona a starostou byl zvolen Rudolf Havlík.\n\nNacistická okupace během druhé světové války si vyžádala 50 obětí, z čehož bylo 44 Židů. Ivanovice byly osvobozeny 29. dubna 1945. Po nástupu komunismu k moci v roce 1948 proběhlo několik neúspěšných pokusů o založení JZD. Založeno bylo až v roce 1950 a obhospodařovalo 624 hektarů půdy. Po roce 1989 docházelo k rozvoji města podobně jako u jiných obcí a měst v regionu.\n\n\nMěsto náleží k Jihomoravskému kraji a je jedním z pěti měst okresu Vyškov. V místních volbách je voleno 15 členů městského zastupitelstva, kteří poté ze svých řad vybírají starostu, jeho dva zástupce a další členy městské rady, která má dohromady 5 členů. Při volbách do městského zastupitelstva na funkční období 2006–2010 ve dnech 20. října a 21. října 2006 byla v Ivanovicích na Hané volební účast 49,15 % s následujícími výsledky (městskou radu později vytvořili zástupci ODS a KSČM):\n\nPodle sčítaní lidu, domů a bytů z roku 2001 zde žilo 2904 obyvatel, z toho 1414 mužů a 1490 žen. Národnostní složení obyvatel města je poměrně homogenní – 2264 se hlásí k národnosti české, 499 k národnosti moravské, 29 k národnosti slovenské a 29 k národnosti romské. Z celkového počtu obyvatel se jich k víře hlásí 1268, z toho k římskokatolické církvi 1208 věřících. Druhá v pořadí, Církev československá husitská, zde má 13 věřících, všechna ostatní vyznání méně než deset.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nZ historického hlediska je významná poloha města ve středu etnografického regionu Haná. Dnes se ve městě pravidelně koná několik kulturních akcí, jako je Dětský maškarní karneval, Hasičský ples, Smrtná neděle, memoriál Zdeňka Pitnera v požárním útoku, Jarní trhy (květen), dálkový turistický pochod \"Z Chvalkovic do Chvalkovic\", memoriál Jiřího Holby v požárním útoku (září), Mikulášské trhy a novoroční ohňostroj.\n\nVe městě je také městská knihovna, oficiálně založená v roce 1919, která vznikla sloučením tří spolkových knihoven: Čtenářského spolku Veleslavína, Ženské vzdělávací jednoty Libuše a Řemeslnické jednoty Svatopluk. Ve městě funguje Kulturní dům s malým a velkým kinosálem a o prázdninách je v provozu letní kino.\n\nV Ivanovicích na Hané se nachází mateřská škola (v Mlýnské ulici) a základní škola (v ulici Tyršově) s družinou a jídelnou, jež má kapacitu 480 žáků. Dále je ve městě Základní umělecká škola (v ulici Rostislavově) se zaměřením na výuku hudebních, výtvarných a tanečních oborů. Střední ani vysoká škola zde není.\n\nPro sportovní aktivity lze využít využít sokolovnu TJ Sokol, sportovní halu MěÚ, hřiště Rozvíz TJ Slovan. Město pořádá regionální sportovní akce, jako jsou turnaje v nohejbalu a stolním tenise či dálkový pochod z Chvalkovic do Chvalkovic. Tradici zde má i požární sport v zastoupení SDH Ivanovice na Hané. Ve městě fungují kluby TJ Sokol Ivanovice na Hané, Klub českých turistů Chvalkovice na Hané, futsalový klub Futsal V.H.P Ivanovice a florbalový klub Florbal Ivanovice.\n\nNež se Ivanovice staly městem, byly převážně obcí zemědělsko-řemeslnickou. Prvním velkým průmyslovým podnikem byla sladovna firmy Milschpeiser a Katscher založená v roce 1871. Zaměstnávala 120 dělníků a řadila se mezi největší v zemi. Dalším významným podnikem byla továrna zemědělských strojů Jana Šmída, jež vznikla ze zámečnické dílny v roce 1859 a roku 1928 již měla 80 zaměstnanců. Před druhou světovou válkou byly ve městě dvě cihelny, závod na výrobu perleti, textilní závod Egrova (později přebudován na OP Prostějov pobočka Ivanovice), dva mlýny (již zaniklé), továrna na výrobu elektrických motorů a Státní diagnostický a seroterapeutický ústav na výrobu očkovacích látek proti zvířecím nákazám (dnešní Bioveta, a. s.). Dnešními předními podniky v Ivanovicích na Hané je již zmíněná Bioveta, dále pak Obchodní sladovna, Oseva (obchoduje se zemědělskými osivy), Firma Fischer vyrábějící upevňovací techniku a Oděvní průmysl.\n\nDopravní obslužnost ve městě je zajišťována silniční a železniční dopravou. V těsné blízkosti města vede dálnice D1s exitem 236. Městem dále prochází silnice I/47 z Vyškova do Kroměříže a silnice II/428 v úseku Drysice - Ivanovice - Morkovice-Slížany. SIlnice III. třídy jsou:\n\nVe městě není zavedena linka městské autobusové dopravy, autobusové spojení zajišťují dálkové autobusy.\nŽelezniční dopravu, zajištěnou ČD, umožňuje železniční trať z Brna do Přerova. Nejbližší letiště pro sportovní účely je ve zhruba 8 km vzdáleném Vyškově.\n\nMěsto Ivanovice na Hané je spojeno s narozením řady slavných osobností, následující tabulka zachycuje některé z nich:\n\nZ Ivanovic pocházeli také předkové olomouckého arcibiskupa Theodora Kohna.\n\nMěsto Ivanovice na Hané spadá do obvodu obce s rozšířenou působností Vyškov. Zároveň jsou Ivanovice obcí s pověřeným obecním úřadem, pod který spadá dalších 6 obcí: Dětkovice, Medlovice, Moravské Málkovice, Orlovice, Rybníček a Švábenice.\n\n\"Svazek obcí mikroregionu Ivanovická brána\" byl zaregistrován 12. února 2004 a tvoří jej celkem 12 obcí: Ivanovice na Hané, Dětkovice, Hoštice-Heroltice, Křižanovice u Vyškova, Medlovice, Moravské Málkovice, Orlovice, Prusy-Boškůvky, Rybníček, Švábenice, Topolany a Vážany. Předmětem činnosti tohoto svazku obcí je vzájemná pomoc při řešení samosprávných, kulturních, environmentálních i hospodářských problémů a získávání finančních prostředků na podporu cestovního ruchu a projektů v regionu. Sídlem svazku obcí byl ustanoven Městský úřad v Ivanovicích na Hané. Nejvyšším orgánem svazku obcí je valná hromada, poté správní rada, dozorčí rada a jednatel.\n\n\n\n"}
{"id": "100532", "url": "https://cs.wikipedia.org/wiki?curid=100532", "title": "Římská říše (rozcestník)", "text": "Římská říše (rozcestník)\n\nŘímská říše může označovat:\n\n\n"}
{"id": "100537", "url": "https://cs.wikipedia.org/wiki?curid=100537", "title": "Einsteinova konstanta", "text": "Einsteinova konstanta\n\nJako Einsteinova konstanta se někdy označují následující fyzikální konstanty:\n\n"}
{"id": "100539", "url": "https://cs.wikipedia.org/wiki?curid=100539", "title": "Rousínov", "text": "Rousínov\n\nRousínov (původně \"Nový Rousínov\", \"Neuraussnitz\") je město v okrese Vyškov v Jihomoravském kraji, 12 km jihozápadně od Vyškova na pravém břehu potoka Rakovce při silnici z Brna do Olomouce. Žije zde obyvatel. Město je známé hlavně výrobou nábytku, ještě před druhou světovou válkou zde bylo 72 stolařských závodů s 1200 zaměstnanci.\n\nPrvní písemná zmínka o existenci vesnice Rousínov pochází z 24. června 1222, kterou se v listině krále Přemysla Otakara I. a Jindřicha Vladislava připomíná jako svědek (šlechtic) \"Petrus de Russinow\". Další záznam je z roku 1321, kdy je již Rousínov i s mýtem zapsán jako zboží ke hradu Špilberku. Tehdy se naposledy objevuje v historických listinách jako ves.\n\nNový Rousínov byl hrazené městečko, což znázorňuje nejstarší mapa Moravy od Pavla Fabricia z roku 1569. Na kresbě je znázorněna vstupní brněnská brána (mýtní), po obou stranách s hradbami a nárožními obranými věžemi.\n\nVe městě k počátku roku 2016 žilo celkem 5621 obyvatel. Z nich bylo 2749  mužů a 2872 žen. Průměrný věk obyvatel města dosahoval 41 let. Dle Sčítání lidu, domů a bytů provedeném v roce 2011, kdy ve městě žilo 5315 lidí. Nejvíce z nich bylo (18,4 %) obyvatel ve věku od 30 do 39  let. Děti do 14 let věku tvořily 15,3 % obyvatel a senioři nad 70 let úhrnem 6,8 %. Z celkem 4504  občanů města starších 15 let mělo vzdělání 35,9 % střední vč. vyučení (bez maturity). Počet vysokoškoláků dosahoval 11,5 % a bez vzdělání bylo naopak 0,4 % obyvatel. Z cenzu dále vyplývá, že ve městě žilo 2630 ekonomicky aktivních občanů. Celkem 91,4 % z nich se řadilo mezi zaměstnané, z nichž 73,3 % patřilo mezi zaměstnance, 2,9 % k zaměstnavatelům a zbytek pracoval na vlastní účet. Oproti tomu celých 45,9 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 2249 obyvatel města (což je 42,3 %), se hlásilo k české národnosti. Dále 1 434 obyvatel bylo Moravanů a 44 Slováků. Celých 1 293 obyvatel města však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Rousínov u Vyškova. Ta je součástí děkanátu Slavkov – Brněnské dicéze v Moravské provincii. Farním kostelem je kostel svatého Václava. Místním knězem je Andrzej Wasowicz, farář. Při censu prováděném v roce 2011 se 1387 obyvatel obce (26 %) označilo za věřící. Z tohoto počtu se 992 hlásilo k církvi či náboženské obci, a sice 843 obyvatel k římskokatolické církvi (16 % ze všech obyvatel obce), dále 2 k pravoslavné, 33 k Církvi československé husitské, 8 k českobratrským evangelíkům a 2 ke Svědkům Jehovovým. Úhrnem 1 534 obyvatel se označilo bez náboženské víry a 2 394 lidí odmítlo na otázku své náboženské víry odpovědět.\n\nMěsto Rousínov spadá do obvodu obce s rozšířenou působností Vyškov. Zároveň je Rousínov obcí s pověřeným obecním úřadem, pod který spadá dalších pět obcí: Habrovany, Komořany, Olšany, Podbřežice a Tučapy. Celková rozloha Rousínova i s těmito obcemi činí něco kolem 63 km².\n\nMěsto náleží k Jihomoravskému kraji a je jedním z pěti měst okresu Vyškov. V místních volbách je voleno 15 členů městského zastupitelstva, ti poté ze svých řad vybírají starostu, jeho dva zástupce a další členy městské rady, která má dohromady 5 členů.\n\nPři volbách do městského zastupitelstva na funkční období 2014–2018 ve dnech 10. října a 11. října 2014 byla v Rousínově volební účast 49,76 %.\nPři ustavujícím zasedání zastupitelstva 5. listopadu 2014 byl novým starostou zvolen lídr seskupení ProRousínovsko Jiří Lukášek. Ve funkci tak po dvanácti letech vystřídal dosavadního starostu Františka Havíře. Ten před hlasováním zhodnotil uplynulá tři volební období, kdy stál v čele města, s tím, že Rousínov je nejlépe hospodařícím městem v republice. Podařilo se vybudovat například vodohospodářskou infrastrukturu, sportoviště nebo dům chráněného bydlení.\n\nRousínov se člení na sedm částí, které leží na pěti katastrálních územích:\n\nRousínov se na přelomu 19. a 20. století stal kulturním centrem okolních 11 obcí. Kdysi městská královská obec si získala věhlas v nábytkářském průmyslu. Bohatá bednářská cechovní tradice vedla k založení větších nábytkářských podniků. Jako první vznikl v roce 1864 podnik Ambrože Sedlmajera a druhý hned na to Jana Osolsobě. Před první světovou válkou jich zde bylo již dvanáct a před druhou nevídaných 72. Největším nábytkářským podnikem po druhé světové válce byly UP závody se 3000 zaměstnanci (1962). Dalšími předními podniky ve městě byly – státní výrobna autodílů, Dřevodílo či cihelny Gustava Klimeta. Jednotné zemědělské družstvo bylo založeno ve Slavíkovicích a v Rousínovci v letech 1956 a 1957. Tehdy obdělávalo 577 ha půdy a mělo 155 zaměstnanců. Největším podnikem v Rousínově byly nábytkářské UP závody, později Tusculum, a.s. s 500 zaměstnanci, které převzala společnost JITONA Soběslav a v srpnu 2008 závod uzavřela a propustila téměř všechny zaměstnance.\n\nDnešními předními podniky v Rousínově jsou:\n\nV Rousínově je od roku 2010 využíváno autobusové nádraží. Nachází se na něm 8 nástupišť. Ze 2 nástupišť jezdí dálkové autobusy směrem na Ostravu, Olomouc, Zlín a Přerov, další čtyři nástupiště slouží k regionálním linkám a některým dálkovým autobusům (Liberec, Hradec Králové, Litomyšl…) a poslední dvě nástupiště slouží místním linkám (Rousínov – Kr. Vážany – Vítovice – Habrovany Olšany a Rousínov – Čechyně – Kroužek). Železniční stanice se nachází ve Slavíkovicích. Autobusová a železniční doprava je zajištěna linkami IDS JMK.\n\nSilniční spojení města Rousínova zajišťuje dálnice D1/E462, na kterou bylo město připojeno v roce 1996 obousměrným dálničním exitem 216 – Rousínov. Město leží také na silnici II/430 spojující Brno a Vyškov. Dále jsou na území města silnice III. třídy:\n\nV Rousínově je jedna veřejná základní škola (na ulici Habrovanská), jedna alternativní soukromá základní škola Prameny (založena v roce 2015) a jedna mateřská škola (na ulici Habrovanská). Nachází se zde i Základní umělecká škola Františka Sušila se zaměřením na výuku hudebních, výtvarných a tanečních oborů (na Sušilově náměstí).\n\nNejvětší vybudovanou střední školou v Rousínově bylo Střední odborné učiliště nábytkářské (SOUN Rousínov), které kvůli úbytku učňů převzala Integrovaná střední škola Slavkov u Brna, která měla v Rousínově odloučené pracoviště pro výuku autoklempířů. V současnosti se v areálu rousínovského učiliště vyučuje již jen praxe pro několik málo studentů školy.\n\nV Rousínově působí několik sportovních organizačních spolků. Mezi největší lze považovat Tělovýchovnou Jednotu Framoz s 577 aktivními členy a 4 oddíly, která vlastní fotbalový stadion se zatravněným hřištěm, 2 tenisovými kurty a škvárovým tréninkovým hřištěm. Mezi další sportovní zařízení, jež lze ve městě využít patří zimní stadion, fotbalový stadion, tenisové kurty a dvě tělocvičny základních škol. Tradici zde má i požární sport. Město též pořádá sportovní akce převážně regionálního charakteru. Na podzim roku 2011 byla otevřena nová sportovní hala.\n\nSbor dobrovolných hasičů funguje od roku 1883, ale až v roce 1997 byla původní organizace a výjezdní jednotky převedena na samostatnou jednotku města Rousínova. JSDH s 19 členy patří do kategorie JPO III, má k dispozici tři zásahová vozidla její vybavení jí umožňuje zásahy jak u požárů, tak u většiny mimořádných událostí.\n\n\n\n\"Svazek obcí mikroregionu Rakovec\" byl zaregistrován 12. března 2003 a tvoří jej celkem 6 obcí: Habrovany, Komořany, Olšany, Podbřežice, Rousínov, Tučapy. Předmětem činnosti tohoto svazku obcí je vzájemná pomoc při řešení samosprávných, kulturních, environmentálních i hospodářských problémů a získávání finančních prostředků na podporu cestovního ruchu a projektů v regionu. Sídlem svazku obcí byl ustanoven Městský úřad v Rousínově.\n\n\n\n\n"}
{"id": "100541", "url": "https://cs.wikipedia.org/wiki?curid=100541", "title": "HCB Karviná", "text": "HCB Karviná\n\nHandball Club Banik Karviná je jedním z nejslavnějších českých házenkářských klubů. Byl založen již v roce 1955 a prakticky ihned po svém založení se dostal do české špičky. Klub je dvanáctinásobným mistrem své země, dvakrát mistrem Československa (v letech 1968 a 1972) a desetkrát mistrem Česka (v letech 2000-2002 a 2004-2010). Klub za dobu své existence vychoval řadu reprezentantů Česka. V posledním desetiletí odehrál Baník Karviná také několik sezón v Lize mistrů.\n\nZačalo to vlastně v roce 1952. Odborné učiliště Dolu 1. máj v Karviné 6 se jen hemžilo mladými chlapci. Někdy neměli po vyučování co na práci a tak vychovatelé pro ně hledali zábavu, nabízeli jim zájmové kroužky, sport. Vychovatel Břetislav Kaplan, hráč Sokola Telnice u Brna přitahoval učně svými kousky s míčem. A tak zanedlouho byl vytvořen házenkářský kroužek, z něhož pak vzniklo první dorostenecké družstvo české házené na Karvinsku. Tréninkové hřiště bylo však daleko. Chlapci tedy neměli příliš velkou chuť k tréninku.\n\nTeprve podzim 1954 přinesl změnu. Do učiliště přišla nová směna, vzniklo nové družstvo a to se už přihlásilo do krajského přeboru. Mezi jmény se objevují Fabián, Votánek, Čičmanec a jiní, kteří později proslavili oddíl v mezinárodní házené.\n\nV létě 1955 jelo toto družstvo dorostenců k mistrovskému utkání do Ostravy-Přívoza lokálkou. Max Fabián zahlédl v novinách zprávu, že v Paskově se hraje dorostenecký turnaj v mezinárodní házené a bylo jednohlasně rozhodnuto: \"Po zápase se jede do Paskova!\" Pořadatelé byli velmi udiveni příchodem neznámého a nezvaného kolektivu, ale nakonec byla Karviná zařazena do turnaje. Mezi kluky vznikla panika: \"Mezinárodní jsme nikdy nehráli! Vždyť neznáme pravidla!\" Po bleskové instruktáži bohumínského trenéra Karviná nastoupila do semifinále proti ŽD Bohumín a překvapivě zvítězila 8:2. Ve finále prohráli se Sokolem Paskov 8:6. Krajská sekce mezinárodní házené vyhlásila tento turnaj jako první kolo krajského přeboru dorostu. Paskov tak znamenal konec české házené v Karviné. Za 14 dní se hrála odveta a překvapení pokračovalo. Karviná porazila Paskov 12:8 a stala se krajským přeborníkem v mezinárodní házené pro rok 1955.\n\nV zimním období přicházívali hrávat do tělocvičny učiliště košíkáři Baníku ČSA Karviná. Nedalo mnoho námahy zakrátko přemluvit celé družstvo k přechodu na házenou. Tréninky družstva dorostu a už i mužů byly zpočátku spojené, později, když se družstva přihlásila do soutěží, začal každý samostatně. 1. dubna 1956 se družstvo mužů vypravilo sehrát svůj první zápas v házené do Paskova. V historicky prvním utkání mužů nastoupila Karviná v této sestavě: M. Salava - Kaplan, Schulhauser, J. Salava, Palas, Feranc, Louženský a Čičmanec. Na podzim 1956 hrálo družstvo krajský přebor mezinárodní házené, tuto soutěž vyhrálo a postoupilo do II. ligy házené. V ročníku 1961/1962 Karviná vyhrála II. ligu a postoupila do kvalifikace o postup do 1. ligy. Hrálo se ve Znojmě a Karviná po vítězství postupuje mezi Československou házenkářskou elitu. O postup se zasloužili: Novák, Kepl, Čičmanec, Brůna, Boř, B. Janík, O. Janík, Ing. Kaufman, Schulhauser, Malík, Feranc, Szczepanski, Hruška a Šivara.\n\nPo příchodu do ligy málokdo věřil v udržení. Konečné 5. místo bylo obrovským úspěchem. Na zápas s tehdy suverénní Duklou Praha přišlo 3000 diváků! Již po šesti sezónách v 1. lize, kdy mužstvo neskončili hůře než na 6. místě, v ročníku 1967/1968 se Karviná stává mistrem Československa. Kanonýr František Brůna, spolu s Klimčíkem a Cinerem již reprezentant, se stává druhým nejúspěšnějším střelcem ligy. V témže roce je Karviná poctěna historicky prvním utkání výběru Světa s národní reprezentací.\n\nUtkání se hrálo 11. srpna 1968 před 7000 diváky. Svět porazil ČSSR 24:21. V mužstvu Světa hrál i karvinský Brůna, za Československo to byli karvinští V. Konečný, Janík, Klimčík, J. Konečný, Raník, Hadrava, Ciner a Čičmanec. 1962/1963 5. místo 1963/1964 6. místo 1964/1965 5. místo 1965/1966 4. místo 1966/1967 2. místo 1967/1968 mistr ČSSR 1968/1969 3. místo 1969/1970 4. místo.\n\nKdyž se s mužstvem rozloučil trenér Oldřich Spáčil, měli funkcionáři šťastnou ruku, ke kormidlu přišel internacionál Dušan Růža. Pod jeho vedením v sezóně 1971/1972 se Baník 1.máj Karviná stal opět mistrem Československa.\n\nSituace v tomto ročníku vrcholila jakoby podle nejlepší režie. Až závěrečné střetnutí se Škodou Plzeň v Karviné rozhodovalo, které z těchto dvou mužstev získá mistrovský titul. Za účasti 6000 diváků Karviná vítězí, po poločase 11:10, 19:17. Brůna v tomto střetnutí vsítil 11 branek.\n\nBaník jako novopečený mistr získal poprvé v historii oddílu právo startu v Poháru mistrů evropských zemí. Pro osmifinále určil pohárový los Karviné celek Sportingu Lisabon. V prvním zápase v Karviné přihlížel rekordní počet - 8000 diváků - výhře 24:11 (12:5). V odvetě v Lisabonu Karviná dokázala vyhrát 16:15 a postoupila do čtvrtfinále. Zde narazila na obhájce této trofeje, Partizan Bjelovar.\n\nPrvní zápas se hrál opět v Karviné a karvinským se podařilo, před 7500 diváky, vyhrát 16:10. Na horké půdě v Jugoslávii však již nestačili a prohráli 13:22. Ještě pár následujících let se Baník umísťuje v horní polovině tabulky. Pak se však s kolektivem loučí Konečný, Pavelka a především František Brůna. V sezóně 1976/1977 končí Karviná na 11.místě a sestupuje II. ligy. Hned v následujícím roce se podařil celku návrat mezi Československou házenkářskou elitu. Po roce Baník opět sestupuje.\n\nNa počátku tohoto období je vítězství ve 2. lize a již definitivní postup do nejvyšší házenkářské soutěže Československa. Prvních pět sezon se Karviná pohybovala ve druhé polovině tabulky. Od ročníku 1986/1987 započal Baník cestu úspěchů v domácí soutěži. Následujících 15 sezon (1986 - 2001) skončilo pěti bronzovými, pěti stříbrnými a dvěma zlatými medailemi. Nejméně vydařenými sezonami byla tři čtvrtá místa.\n\nToto období lze označit jako nejúspěšnějším v celé historii klubu. Nejhorším umístěním bylo čtvrté místo. Čtyři třetí místa, tři druhá a k tomu mistrovský titul jsou důkazem velmi vydařeného desetiletí. V sezóně 1999/2000 se mužstvu daří po 28 letech získat již třetí titul mistra České republiky.\n\nRok poté, v sezóně 2000/2001, Karviná domácí titul mistra České republiky obhájila, přidala obhajobu vítězství v Českém poháru a vítězství v premiérovém ročníku Česko-Slovenské Handball International League.\n\n\n\n\n\nHC Baník Karviná je tradičním účastníkem evropských pohárových soutěží. Své účinkování v evropských pohárech měl možnost začít již v roce 1968, kdy se stal poprvé přeborníkem republiky a měl právo reprezentovat tehdejší ČSSR v Poháru mistrů.Jenže srpnové události roku 1968 tuto premiéru Karviné v evropských pohárech přerušily. Karviná si svůj premiérový start v PMEZ vyzkoušela až v roce 1972, kdy podruhé získala titul přeborníka republiky.Premiéra dopadla vcelku dobře, Karviná postoupila do druhého kola přes portugalský Sporting Lisabon, kde narazila na tehdy velice silný celek Partizan Bjelovar a po výhře v Karviné 16:10 a prohře v Bjelovaru 13:22 byla z dalších bojů vyřazena. Byl to tehdy pro Karvinou velký svátek a obě kola se hrála na nově otevřeném zimním stadionu a každé utkání vidělo 8 tisíc věrných karvinských fanoušků. Na další účast v evropských pohárech čekala Karviná dlouhých 15 let. Čekání se ale vyplatilo, protože v roce 1987 si Karviná vybojovala v Poháru vítězů pohárů postup až do semifinále, kde prohrála s německým Grosswallstadtem. Od této sezóny je karvinský Baník každoročně účastníkem některého z evropských pohárů. Stálá účast v elitní společnosti evropských klubů přinesla své ovoce. Karviná v sezónách 1997/1998 až 1999/2000 třikrát postoupila do čtvrtfinále evropského poháru a v sezónách 2000/2001, 2001/2002, 2002/2003, 2003/2004, 2004/2005, 2005/2006, 2006/2007 se sedmkrát po sobě probojovala do jedné ze skupin Ligy mistrů. Tyto získané zkušenosti již dávají o sobě vědět v podobě dobrého jména Karviné v očích těch nejkvalitnějších klubů v Evropě a každý klub, se kterým se Karviná potká na hřišti již dnes ví, že Baník patří do skupiny těch nejkvalitnějších týmů v Evropě. \n"}
{"id": "100542", "url": "https://cs.wikipedia.org/wiki?curid=100542", "title": "Solón", "text": "Solón\n\nSolón ( ; asi 638 – 559 př. n. l.) byl slavný antický řecký básník a zákonodárce v Athénách. Je řazen k sedmi největším mudrcům Řecka.\nSolón se narodil v Athénách v jedné z mnoha zchudlých aristokratických rodin jako syn Exikestidův a potomek krále Medonta. Své životní zkušenosti načerpal při cestách na Kypr a do Egypta.\n\nKdyž se Megařané zmocnili Salamíny a ohrožovali tak athénský přístav, přiměl Solón Athéňany k válečné výpravě proti Megaře a v jejich čele zvítězil. Díky tomu se stal populárním jak pro sílící lid, tak pro aristokraty a roku 594 př. n. l. byl zvolen archontem s plnou mocí pro vypracování nové ústavy a zákonů. Po dokončení demokratických reforem, které vyvedly Athény z krize, Solón vystavil nové zákony na mramorových deskách a vzdal se úřadu. Reforma však nebyla hned příznivě přijata a fungování nové ústavy zaručilo po nastalých nepokojích až panování tyrana Peisistrata.\n\nSolón zemřel ve vysokém věku patrně v roce 559 př. n. l. Po smrti mu vděční občané postavili pomník a nazvali jej „svatým zákonodárcem“. Obdivovali se mu kromě jiných i Platón a Démosthenés. Plútarchos napsal jeho životopis.\n\nSolónův literární odkaz obsahoval podle starověké tradice 5 000 veršů různého obsahu. Jeho básnická činnost, nepochybně ovlivněná tvorbou básníka Tyrtaia, úzce souvisela s činností politickou. Básněmi se obracel ke spoluobčanům a ospravedlňoval jimi své jednání. Nebyl velkým básníkem, ale v jeho verších se odráží jasné myšlení a upřímnost. Jeho tvorba však nedosáhla květnatého vyjadřování soudobých básníků Alkaia z Lesbu a Sapfó. Vedle programové politické poezie psal i verše s úvahami o smyslu života. Je dochováno asi 200 veršů z elegií a asi 70 veršů jambických a trochejských.\n\nSolón byl ve starověku standardně uváděn jako jeden ze sedmi mudrců archaického Řecka, mezi které ho zařadil již Platón. Je mu připisována řada mravních naučení, životních rad a moudrých výroků:\n\nPrvním Solónovým činem ve svěřeném úřadě byla všeobecná amnestie, která se týkala kromě vrahů, vlastizrádců a jiných delikventů také vyhnanců, mezi něž patřili i Alkméonovci. Následně poslal Solón vojsko proti městu Kirze do války, kterou vyhlásila delfská amfyktiónie. Tím si zjednal klid na práci při ústavních reformách.\n\nDalším činem bylo zrušení všech dluhů bez náhrady a vykoupení občanů, kteří upadli pro dluhy do otroctví. Současně zrušil zákon, podle něhož se za dluhy ručilo tělem. Zrušil i poplatky z pozemků a další nevolnickou vazbu, dle které se rolník stal otrokem, pokud nemohl odevzdávat část ročního výnosu obilí.\n\nPodpořil rozvoj obchodu a pěstování plodin na úkor obilnářství tím, že zakázal vývoz obilí a povolil vývoz olivového oleje. Tímto krokem také zajistil výživu obyvatel. Dále zavedl nový systém měr a vah a dal razit stříbrné mince (nejisté). Řemeslníkům bez půdy udělil občanská práva a jejich podnikání podpořil zákonem, který vyvazoval syny z povinnosti živit staré rodiče, pokud je nedali vyučit řemeslu.\n\nSolón zrušil rodová privilegia a obyvatelstvo Athén rozdělil do čtyř tříd podle majetku (timokracie) na\n\nTento krok však vyvolal politický třídní boj. Dále vydal Solón zákon, dle kterého se kterýkoli občan mohl odvolat proti rozhodnutí jakéhokoli úřadu, a to k soudu. Takový zákon neměl do té doby precedens. Zřídil nový nejvyšší soud (Hélaia) z porotců volených losem. Nově stanovil složení lidového sněmu podle starých tradic; mohli se ho zúčastnit všichni občané Athén a sněm měl právo rozhodovat o všech věcech a volit všechny úředníky.\n\n\n\n"}
{"id": "100543", "url": "https://cs.wikipedia.org/wiki?curid=100543", "title": "Vyškov", "text": "Vyškov\n\nVyškov ( \"Wischau\", dříve také \"Víškov\") je město ležící v severní části Jihomoravského kraje na řece Haná, 30 km severovýchodně od Brna. Leží téměř uprostřed Moravy na rozhraní Drahanské vrchoviny, Litenčických vrchů a nížiny Hornomoravského úvalu v nadmořské výšce okolo 250 m. n. m. Je jedním z hraničních měst regionu Haná. Žije zde obyvatel.\n\nJeho historické jádro je městskou památkovou zónou. Býval nazýván „Moravské Versailles“ nebo také „Hanácké Versailles“. Místní železniční stanice se nazývá \"Vyškov na Moravě\" (název vznikl patrně pro jednoznačné odlišení od obce Výškova, jemuž se dal přídomek \"v Čechách\").\n\nPrvní zmínka o městě pochází z listiny olomouckého biskupa Jindřicha Zdíka roku 1141. Začátkem 13. století na hradě Vyškově sídlil Jakub, úředník krále Přemysla Otakara I. Roku 1248 za biskupa Brunona ze Schauenburku byl Vyškov povýšen na město a o něco později připadl olomouckým biskupům, jimž patřil až do 19. století. Ve 14. století již Vyškov patřil k předním městům olomouckého biskupství.\n\nBěhem husitských válek Vyškov zachoval věrnost biskupovi a asi v roce 1427 byl dobyt a zpustošen. Za uherských válek ho vypálil syn krále Jiřího z Poděbrad, Jindřich z Poděbrad a Minsterberka. O obnovení města se nejvíce zasloužil olomoucký biskup Tas Černohorský z Boskovic v průběhu 2. poloviny 15. století. Roku 1569 město postavilo novou radnici. V tomto období si Vyškov také často nechal vyměnit městskou pečeť za novou. V roce 1609 do radnice uhodil blesk a následně byla poškozena výbuchem střelného prachu ve sklepení.\n\nV této době se město přidalo k vzbouřeným stavům 17. srpna 1619. Představitelé města odevzdali klíče města veliteli stavovské jízdy Ladislavu Velenovi z Žerotína. Za město mu odpřisáhli věrnost Jiří Čermák, Melchior Moudrák a Jan Markovský.\n\nV období třicetileté války v letech 1618–1648 bylo město dvakrát obsazeno Švédy a při jejich druhém vpádu v roce 1643 zcela vypleněno. Po tomto nájezdu klesl počet poddaných na pouhých 54 obyvatel. Po skončení války byly některé vesnice na Vyškovsku z poloviny i více vylidněny. Jak tehdy vypadala Morava, bylo zachyceno v tzv. první lánské vizitaci z let 1656–1675 (první poddanský soupis půdy a usedlíků). Vyškov spolu se Slavkovem a Bučovicemi byly postiženy z Vyškovska nejvíce, neboť zde bývala zpravidla tábořiště procházejících vojsk.\n\nV 80. letech 17. století začal ve Vyškově řádit mor, který trval až do začátku století osmnáctého. Proto byl roku 1719 na náměstí postaven morový sloup. Tehdy na mor zemřelo tolik obyvatel, že se jejich úmrtí ani nezapisovala do matriky. Na konci 17. století dosáhl Vyškov velkého rozkvětu za panování biskupa Karla II. z Lichtenštejna-Kastelkornu. Tehdy se Vyškovu říkalo \"Moravské Versailles\".\n\nZačátkem 18. století ovládli Vyškov italští přistěhovalci. V roce 1734 se na zámek sjeli hosté kardinála Wolfganga Hannibala von Schrattenbacha, olomouckého biskupa a místokrále neapolského. V roce 1753 celé město včetně zámku vyhořelo, ušetřeny byly jen dva domy u brněnské brány. Roku 1834 byly zbořeny olomoucká i brněnská brána.\n\nVolby roku 1848 do všeněmeckého frankfurtského parlamentu byly díky místnímu českému vlastenci dr. Františku X. Škorpíkovi zmařeny a už roku 1863 se zde konala první veřejná česká schůze. Roku 1882 začaly vycházet \"Vyškovské noviny\" a politický týdeník strany lidově pokrokové. V roce 1899 dosáhli Češi dohodou volební většiny a českým místostarostou se stal Jan Strnad, první český starosta Vyškova pak byl zvolen roku 1903.\n\nPo vzniku první republiky se zde odehrály bouřlivé demonstrace vyvolané politickými událostmi v Praze. Roku 1921 byla ve městě založena komunistická strana. V letech 1923–1925 proběhla elektrifikace města. V roce 1928 byl arcibiskupský zámek prodán zemi Moravskoslezské a byla v něm zřízena Zemská hospodyňská škola. V roce 1935 pak byla provedena výstavba vodovodu. Vojenská posádka ve městě vznikla v roce 1936 a je součástí Vyškova dodnes.\n\nV průběhu druhé světové války mělo být město Vyškov centrem německého jazykového ostrůvku kolem německého vojenského cvičiště a střelnice a mělo se stát centrem kolonizačního pásma táhnoucího se napříč celou Moravou. Za tímto účelem bylo vydáno nařízení o vystěhování 33 obcí Drahanské vrchoviny. K roku 1940 Vyškov také dostal německého vládního komisaře. 30. dubna 1945 byl osvobozen Rudou armádou, ale boje zasáhly Vyškov natolik, že patřil k nejhůře postiženým městům v zemi.\n\n\nV obci k počátku roku 2016 žilo celkem 21 250 obyvatel. Z nich bylo 10 324 mužů a 10 926 žen. Průměrný věk obyvatel obce dosahoval 42,4 let. Dle Sčítání lidu, domů a bytů provedeném v roce 2011, kdy v obci žilo 21 391 lidí. Nejvíce z nich bylo (16,4 %) obyvatel ve věku od 30 do 39  let. Děti do 14 let věku tvořily 13,1 % obyvatel a senioři nad 70 let úhrnem 6,4 %. Z celkem 18 595 občanů obce starších 15 let mělo vzdělání 29,8 % úplné střední (s maturitou). Počet vysokoškoláků dosahoval 16 % a bez vzdělání bylo naopak 0,2 % obyvatel. Z cenzu dále vyplývá, že ve městě žilo 10 968 ekonomicky aktivních občanů. Celkem 91,2 % z nich se řadilo mezi zaměstnané, z nichž 73,2 % patřilo mezi zaměstnance, 2,6 % k zaměstnavatelům a zbytek pracoval na vlastní účet. Oproti tomu celých 44,4 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 10 629 obyvatel obce (což je 49,7 %), se hlásilo k české národnosti. Dále 4 266 obyvatel bylo Moravanů a 364 Slováků. Celých 8 605 obyvatel obce však svou národnost neuvedlo.\n\nVývoj počtu obyvatel za celou obec uvádí tabulka níže, ve které se odráží také příslušnost jednotlivých částí k obci v danou dobu či následné odtržení. (Součástí města byly dříve i dnes samostatné obce Hoštice-Heroltice, Lysovice, Rostěnice-Zvonovice a Topolany. V letech 1960–2016 byla částí města také osada Zouvalka, která však ležela na katastru sousedních Prus a tvořila tak exklávu.)\n\nŽidé ve Vyškově poprvé zaznamenala listina z roku 1322, až do roku 1848 však židovské osídlení Vyškova tvořily ojedinělé židovské rodiny. Teprve v důsledku emancipace židovského obyvatelstva v Rakouském císařství došlo k rozvoji vyškovského židovského osídlení (maxima dosaženo roku 1890, kdy ve Vyškově přebývalo 263 Židů) i židovských náboženských institucí (1885 zřízena synagoga, 1888 hřbitov, 1891 modlitební spolek povýšen na židovskou náboženskou obec). Od počátku 20. století ovšem probíhal proces migrace do velkých měst, takže za první Československé republiky zůstalo ve Vyškově jen několik desítek Židů, které pak nacisté deportovali do Terezína a z nichž velkou část nedlouho poté zavraždili ve vyhlazovacích táborech.\n\nDo konce 19. století si drželi vedení na radnici vyškovští Němci. V druhé polovině 19. století byl veden o počeštění radnice tvrdý boj. V prvních letech české správy měla vedoucí úlohu strana lidově pokroková. Po první světové válce se změnila na národně demokratickou. Udržela si vedení až do 30. let 20. století. Spolek Svornost zal. 1876, Vzdělávací spolek Jaroslav (sociálně demokratický) zal. 1883, Rovnost zal. 1891, vzdělávací beseda Havlíček zal. 1896, Dělnická tělocvičná jednota Lassalle zal. 1908, ČSSD vybudovala v roce 1908 Dělnický dům, Svaz zedníků, tesařů, obuvníků zal. 1907, svaz textilních dělníků 1910 a svaz kovodělníků 1922.\n\n\nVyškov se člení na 13 částí, které leží na pěti katastrálních územích:\n\nV roce 1900 bylo ve Vyškově 6 lékařů, 2 zvěrolékaři a 1 lékárna. V letech 1912 zde byla malá infekční nemocnice. V roce 1928 tu působilo 7 lékařů a 2 lékárny. V budově reálného gymnázia byla v roce 1943 zřízena nemocnice, která se v roce 1950 přestěhovala do nových pavilonů jako Okresní ústav národního zdraví. V bývalém dětském domově vybudovaném Okresní péčí o mládež v roce 1928, bylo zřízeno zdravotnické středisko a druhé v budově bývalé Nemocenské pojišťovny bylo upraveno na polikliniku.\n\nÚzemím města prochází dálnice D1 s exitem 226 Vyškov a z ní zde odbočuje dálnice D46 na Olomouc s exitem 1, ze kterého odbočuje silnice I/47 ve směru na Kroměříž.\nSilnice II. třídy na území města jsou:\na silnice III. třídy:\n\nV roce 1869 byla postavena železniční trať Brno–Přerov, vedoucí přes Vyškov. Na přelomu 19. a 20. století začaly přípravy na výstavbu přímé železniční tratě do Blanska, avšak z tohoto projektu sešlo. V roce 1922 byla zahájena pravidelná autobusová linka z Vyškova do Jedovnic. Do ostatních obcí obstarávali autodopravu soukromí dopravci. Teprve po zřízení dopravního závodu ČSAD v roce 1951 byly postupně zavedeny autobusové spoje do všech obcí v okrese. V roce 1962 bylo vybudováno nové autobusové nádraží. Současnou městskou hromadnou dopravu ve městě zajišťují čtyři autobusové linky, které jsou součástí Integrovaného dopravního systému Jihomoravského kraje.\n\nZákladní školy\n\nStřední školy a odborná učiliště\n\nVysoké a vyšší odborné školy\n\nHospodářský (později okresní) spolek zal. 1863, Čtenářsko pěvecký spolek zal. 1864, Divadelní spolek Haná zal. 1864, Hasičský sbor (s německým vedením) zal.1869, Hasičský sbor (český) zal. 1910, Sokol zal. 1870 (v roce 1900 utvořena sokolská župa Husova, v roce 1904 přejmenována na župu Petra Chelčického a v roce 1921 rozdělena na župu Milíčovu), ženská vzdělávací jednota Vlasta zal. 1874, Klub českých živnostníků zal. 1893, Odbor národní jednoty zal. 1907, tělocvičná jednota Orel zal. 1905, osvětová komise a Okresní světový sbor zal. 1921, sirotčí spolek zal. 1912, Československý červený kříž zal. 1919, Spolek katolických tovaryšů zal. 1897, Spolek vojenských vysloužilců zal. 1872, Okresní jednota československé obce legionářské zal. 1921, klub velocipedistů zal. 1883, Lawn – tenis klub zal. 1908, odbor KČT zal. 1909, skaut zal. 1919, Sportovní klub zal. 1921, SK Haná zal. 1930, Volné pěvecké sdružení zal. 1919, Symfonické sdružení Haná zal. 1930, Národopisný spolek zal. 1893 ( v roce 1924 přejmenován na Krajský musejní spolek), Akademický feriální klub zal. 1896\nMBK Vyškov - hokejový klub.\n\nNový zimní stadion Vyškov stavba dokončena v roce 2017, určený pro lední hokej a veřejné bruslení, školy hokejové turnaje a krasobruslení.\n\nVyškovem prochází několik turistických tras a cyklostezek, které se navzájem částečně překrývají. Naučná poznávací cykloturistická stezka pojmenovaná „Stezka srdcem jižní Moravy“ byla vytvořena v roce 2005. Pod tímto názvem bylo sjednoceno značení již existujících turistických cest a byly přidány informační tabule. Ve stejném roce byla vyznačena nová trasa, o jejíž zařazení tehdy požádal mikroregion Melicko, do něhož patří obce, přes které tato cyklostezka vede. Další trasa má číslo 5071 a vede z Vyškova do Rousínova je dlouhá 32,4 km a celkové převýšení dosahuje 1633 m. Je to náročná trasa pro vyznavače horských kol. Vyškovem ještě prochází dálková cyklotrasa č.5029 Snovídky-Úsborno, která je dlouhá 82,5 km a spojuje Chřiby a Litenčickou pahorkatinu. A poslední cyklotrasa č.5222 začíná v Dědicích a končí v Podivicích. Je dlouhá 13,9 km a prochází lesy Vojenského újezdu Březina. Turistické značení z Vyškova vede třemi směry: po zelené č.4518 (19km) přes Drnovice, Ježkovice na Kuchlov, po modré č.2060 (19,5km) přes Topolany, Orlovice do Kozlan a po červené č.0508 (18km) přes Rychtářov, Hrádek na Roviny (rozc.).\n\nV centru Smetanových sadů v Městském sportovním areálu se nachází vyškovský zimní stadion. Poprvé otevřený v roce 1973. Tato hala pojme 3000 diváků. Vedle zimního stadionu je zrekonstruovaný (2006) atletický a fotbalový stadion. Stadion má 400m ovál a je pokryt umělým povrchem Conipur SW. Fotbalové hřiště je standardních rozměrů 105 m x 68 m. Dále se v areálu nachází sportovní hala, přetlaková tenisová hala, volejbalové kurty, hřiště na plážový volejbal, tenisové kurty. Ve Smetanových sadech je též plocha pro pétanque, stezky pro cyklisty a in-line bruslaře a hřiště pro discgolf s 18 koši. Pod správou majetku města Vyškova jsou také víceúčelové hřiště Lípová, tenisový a volejbalový kurt v ulici Čtvrtníčkova a Aquapark Vyškov. Poblíž vodní plochy Jandovka se nachází bikrosová dráha. Délka trati vybavené startovacím zařízením je asi 330m a šířka až 8m. Povrch dráhy tvoří prosívka a štěrkodrť.\n\nVe Vyškově sídlí několik sportovních klubů a oddílů. Rugbyový klub JIMI RC Vyškov byl založený v roce 1952 profesorem Miroslavem Rináglem. Během své existence muži vybojovali 13. mistrovských titulů ČR. Dalším oddílem je Atletický klub AHA Vyškov, který byl založen v roce 1991 a mezi svými členy má několik mistrů ČR. Mezi další kluby se řadí SK Trasko Vyškov, Volejbal Vyškov, Městský fotbalový klub Vyškov, Sportovní spolek Dědice, HC Žraloci Vyškov (dnes Městský Bruslařský Klub Vyškov), MBK Vyškov, Klub plaveckých sportů Vyškov, DSP Kometa Vyškov, VEUS Vyškov, Neptun Vyškov, Kuželkářský Klub ROVEL Vyškov, Hanácký rally klub v AČR, Kalimero Vyškov, Orel jednota Vyškov, Tenisový klub Vyškov, Klub biatlonu Vyškov a další.\n\n\n\n\n\n\n\nRodáky a významnými obyvateli města jsou například sportovci (Lada Kozlíková, Svatopluk Kudlička), umělci (Jan Šoupal, Karel Kachyňa), politici (Ondřej Zelinka, Josef Jan Trávníček, Otto Planetta) a další.\n\nMnohým z těchto osob, ale i dalším z celého Česka, bylo uděleno čestné občanství města. Udělováno je významným osobám, které se zasloužily o Vyškov nebo o České země. Kontroverzními osobami v seznamu jsou prezidenti z dob před Sametovou revolucí. Proto některá jména, jako československý komunistický politik Klement Gottwald, byla z tohoto seznamu odstraněna. Přesto se město Vyškov nedokázalo s těmito relikty komunistické minulosti vypořádat zcela. Podle rejstříku ulic a náměstí je ve Vyškově ulice, pojmenována po následníkovi Klementa Gottwalda a druhém komunistickém prezidentovi, Antonínovi Zápotockém.\n\n\n\n\n"}
{"id": "100544", "url": "https://cs.wikipedia.org/wiki?curid=100544", "title": "Theodore Sturgeon", "text": "Theodore Sturgeon\n\nTheodore Sturgeon, rodným jménem Edward Hamilton Waldo (26. února 1918 Staten Island, New York – 8. května 1985, Eugene, Oregon) byl přední americký spisovatel science fiction. Řadí se mezi autory tzv. Zlatého věku science fiction a měl vliv měl na mnohem slavnější autory, jakými byli například Ray Bradbury nebo Kurt Vonnegut.\n\nJe také známý jako autor tzv. Sturgeonova zákona: „\"90 % science fiction je šunt, ale 90 % všeho je šunt.\"“ („\"Ninety percent of science fiction is crud, but then, ninety percent of everything is crud.\"“).\n\nNarodil se jako Edward Hamilton Waldo. Když se jeho matka po rozvodu znovu vdala, přijal v jedenácti letech příjmení svého nevlastního otce, učitele matematiky Williama Sturgeona a změnil si rovněž křestní jméno na Edward Theodore, aby lépe odpovídalo jeho přezdívce \"Ted\".\n\nVystřídal velké množství zaměstnání, sloužil u námořnictva, prodával mrazáky nebo vedl hotel. Byl celkem třikrát ženatý, měl další dva dlouhodobé vztahy a stal se otcem celkem sedmi dětí. Jeho první žena se jmenovala Dorothe Fillingame (svatba se konala v roce 1940, rozvod v roce 1945) a měl s ní dvě dcery, Patricii a Cynthii. Roku 1949 se oženil se zpěvačkou Mary Mairovou, ale roku 1951 bylo manželství anulováno. V tom samém roce se jeho třetí ženou stala Marion McGahanová, se kterou měl syna Robina (1952) a Timothyho (1960) a dcery Tandy (1954) a Noël (1956). Od roku 1969 udržoval dlouhodobý vztah s novinářkou a fotografkou W. Bonnie Goldenovou, se kterou měl syna Adrose (1970), a nakonec žil do konce svého života se spisovatelkou Jayne Engelhart Tannehillovou.\n\nJeho první povídka \"Heavy Insurance\" vyšla roku 1938, do sci-fi žánru vstoupil roku 1939 povídkou \"Ether Breather\" (Ti, co dýchají éter). Zprvu psal hlavně povídky pro pulpové magazíny, další byly publikovány v antologich. Napsal více než dvě stě povídek, z nichž mnohé dnes patří ke klasickému fondu žánru, a také několik románů, z nichž je nejslavnější \"More Than Human\" (1953, Víc než člověk). Jeho díla se vyznačují lyrickým a emocionálním stylem, jsou plná metafor a vyzývají k lásce (nejen milostné, ale i k bližnímu) a k toleranci. Po druhé světové válce však jeho něžný humor přecházel do patosu a vytváří portréty postav, které se vymaňují z izolace, do nichž je uvrhla neschopnost zařadit se do normální společnosti. Je rovněž známý zkoumáním tabuizované sexuality a omezující morálky. Je rovněž autorem několika scénářů k televizním seriálům včetně dvou epizod ze seriálu \"Star Trek\" a řadu let recenzoval sci-fi pro \"New Book Review\" a pro magazín \"Galaxy\".\n\nKe konci života žil několik let ve Springfieldu v Oregonu a zemřel na plicní fibrózu v nemocnici v blízkém Eugene. Téměř celý život kouřil dýmku, ale jeho nemoc mohl také způsobit azbest, se kterým přišel do styku v době, kdy sloužil u námořnictva.\n\n\nSturgeon rovněž napsal scénáře ke dvěma epizodám sci-fi televizního seriálu \"Star Trek\": \"Shore Leave\" (1966, Dovolená) a \"Amok Time\" (1967, Čas amoku). Tyto epizody vyšly knižně ve zpracování Jamese Blishe: \"Dovolená\" v knize \"Star Trek: The Classic Episodes 1\" (1991, ) a \"Čas amoku\" v knize \"Star Trek: The Classic Episodes 2\" (1991, ).\nZa své dílo získal Sturgeon několik ocenění:\nRoku 1987 byla na jeho počest založena cena The Theodore Sturgeon Memorial Award.\n\n"}
{"id": "100547", "url": "https://cs.wikipedia.org/wiki?curid=100547", "title": "Subnotebook", "text": "Subnotebook\n\nSubnotebook (čti sab’noutbuk) je druh přenosného osobního počítače, který je menší než notebook. Půdorys je menší než A4, váha je zpravidla menší než 2 kg a výška je menší než 4 cm. Na rozdíl od notebooku má obvykle mechaniky na výměnná média (CD/DVD-ROM, disketa) externí, nyní připojitelná nejčastěji pomocí rozhraní USB.\n\n"}
{"id": "100550", "url": "https://cs.wikipedia.org/wiki?curid=100550", "title": "Soubor digitálních map Prahy", "text": "Soubor digitálních map Prahy\n\nSoubor digitálních map Prahy (SDMP) byl tvořen několika datovými celky v objemu cca 2 biliony Bytů a zahrnoval souřadnice více než 12 milionů bodů v území. Sestával z několika informačních celků. Zpracovával jej dnes zrušený Institut městské informatiky Praha. Na tento soubor navázala Digitální mapa Prahy fungující do současnosti (2019).\n\nZákladním informačním celkem (databází) je Jednotná digitální mapa Prahy (JDMP) v měřítku 1:500, která od konce roku 2002 pokrývá 497 km², tj. 100% městského území. Data jsou členěna do více než stovky tematických vrstev a aktualizována s frekvencí 65 000 územních změn ročně. \n\nZdrojem aktualizace této mapy jsou: \nData JDMP jsou dvakrát denně zálohována.\n\nZ jednotné digitální mapy Prahy jsou uživatelům (cca 900 zakázek za rok) poskytovány rozmanité výstupy (cca 2 800 výstupů v hodnotě asi 181 MKč ročně), a to ve formě elektronické – soubory pro ArcInfo (.shp), Bentley/MicroStation (.dgn), AutoCAD (.dxf), MISYS (.vyk) a ve výměnných formátech VFK a DTMM – či ve formě papírové (z tiskárny či velkoplošného plotteru). Obsahem těchto výstupů mohou být i standardní výběry jakými jsou a) soubor vrstev technické mapy a b) soubor vrstev Obrazu katastrální mapy Prahy (OKMP). \n\nAktualizované údaje JDMP jsou zdrojem aktualizace pro Digitální referenční mapu (DRM) a pro Tematické mapy (viz dále).\n\nJejí tvorbu zajišťuje externí firma, která provádí letecké snímkování. Tak vzniká ročně cca 100 GB (polovina města) nových dat s rozlišením 10 cm na pixel. Pro některá použití jsou data dále ředěna na pixel 40 či 80 cm. Vedle Barevné Ortofotomapy spravuje IMIP také Barevnou digitální ortofotomapu okresů Praha-východ a Praha-západ s pixelem 50 cm v objemu cca 40 GB a dále Historické černobílé ortofotomapy z leteckých snímků pořízených vojenskými topografy v letech 1938, 1953, 1975 a 1988 v objemu cca 15 GB. Z ortofotomap poskytuje IMIP uživatelské výstupy (v hodnotě cca 19 MKč/rok) ve formátech .jpg a .bmp, případně v podobě soutisků s obsahem jiných map SDMP.\nKomplexním podkladem pro GIS aplikace je Digitální referenční mapa (DRM), vytvořená převážně nad podkladem v měř. 1:000. Její hlavní předností, již od jejího vytvoření v r. 1993, je provázání grafické a popisné složky. To umožňuje data využít pro „gisovská“ řešení nejrůznějších uživatelů. Model dat DRM byl zakomponován do hlavního městského systému WebGIS.\n\nJiž od svého vzniku v průběhu let 1992 – 95 (DRM93) pokrývají DRM celé území Prahy. Ve druhé etapě, v roce 1996 (DRM96), byl zaveden dvojí stav mapy – „právní“ a „skutečný“. V této etapě byly také vytvořeny nové, dosud neexistující a uživateli postrádané vrstvy – budovy a generalizovaná mapa.\nZdroje aktualizace DRM jsou \n\nZ DRM poskytuje IMIP pro uživatele výstupy (dnes v hodnotě cca 8 MKč/rok) ve formátech ArcInfoCoverage, .shp a .dxf, a dále soubory pro prohlížečku DRMView a soubory pro provoz specifických aplikací.\n\nTrojrozměrné informace o území poskytují Digitální model terénu (DMT), který dovoluje přiřadit polohám v mapě nadmořskou výšku terénu s přesností + 30 cm (v části území i + 14 cm) a Digitální model zástavby a zeleně (DMZZ), který je dosud vytvořen na 260 km² (52%) městského území – zahrnuje širší městské centrum. Vedle toho disponuje IMIP prvními daty Digitálního Laserscanningu, která zobrazují jednak některé interiéry hlavní budovy Magistrátu a uliční fronty (fasády) Pražské památkové rezervace v rozsahu asi 200 ha. Hodnota 3D dat poskytovaných uživatelům roste s rozsahem území pokrytého modelem zástavby: průměrná roční hodnota za roky 2001-05 činila 6 MKč, za poslední rok (2005) to už bylo 10,5 MKč.\n\nSoubory Digitálních tematických map (DITEM) jsou odvozeny z výše uvedených mapových celků a jejich výstupy pro uživatele mají hodnotu cca 1,6 MKč ročně.\n\nPodrobnosti o technologii tvorby a údržby SDMP jsou uvedeny na webových stránkách \n"}
{"id": "100552", "url": "https://cs.wikipedia.org/wiki?curid=100552", "title": "Smyčcové kvarteto", "text": "Smyčcové kvarteto\n\nSmyčcové kvarteto je hudební soubor, který tvoří čtyři hráči na smyčcové nástroje. Obvyklé obsazení tradičního smyčcového kvarteta je 1. a 2. housle, viola a violoncello.\n\n„Otcem“ tohoto žánru je rakouský skladatel období klasicismu Joseph Haydn. První smyčcové kvartety byly psány s důrazem na virtuositu hráče prvních houslí (zvaného též primárius), druhé housle a viola obstarávaly harmonickou výplň a violoncello basovou linku. Avšak s postupem času se stali všichni čtyři hráči kvarteta rovnocennými partnery, jak je tomu již v romantických dílech pro tento ansámbl. Dále do kvartetní literatury pronikaly nové hudební výrazy (např.: sul ponticello, col legno, sul tasto, con sordino), které podpořily barevnost kvartetních skladeb.\n\nSkladba napsaná pro smyčcové kvarteto se nazývá smyčcový kvartet.\n\n\n\n\n\n"}
{"id": "100554", "url": "https://cs.wikipedia.org/wiki?curid=100554", "title": "Dějiny Kantábrie", "text": "Dějiny Kantábrie\n\nKantábrie, jedna ze španělských autonomních oblastí, má dlouhou historii. Počínaje prvními lidskými sídlišti z dob pravěku (jeskyní malby v jeskyni Altamira), konče děním dnešních dnů. Důležitou roli sehrála Kantábrie též při znovudobývání pyrenejského poloostrova nad Araby, v době tzv. „reconquisty“. Z nevelkého města Santander, které leží na pobřeží, též Španělsko vysílalo své lodě do Nového Světa a ovlivňovalo tak dění v koloniích.\n"}
{"id": "100555", "url": "https://cs.wikipedia.org/wiki?curid=100555", "title": "Deus ex machina", "text": "Deus ex machina\n\nDeus ex machina [deus eks máchiná] je literární termín, jehož doslovný překlad je \"bůh ze stroje\" či \"bůh na kladce\".\n\n\"Deus ex machina\" pochází z antického starořeckého divadla, kde se nazýval \"ἀπὸ μηχανῆς θεός\" [apo méchanés theos]. Je to způsob, kterým antičtí dramatici řešili zdánlivě neřešitelnou situaci, do které se dostal hlavní hrdina. V takovém momentě byl na jeviště prostřednictvím mechanického zařízení spuštěn nějaký bůh (často v podobě sochy) a situaci rozřešil. Divadelní kus pak zpravidla brzy končí.\nV pozdějších dobách se takto označuje už jen princip náhlého a nečekaného vyřešení situace.\n\nVzhledem k tomu, že období klasicismu čerpalo všemi možnými způsoby z antických tradic, se tento princip v klasicistním dramatu často objevuje.\nJako příklad můžeme zmínit zakončení komedie Tartuffe od Molièra. Do prohry Orgona vstupuje králův posel, a vše dostává jiný směr.\n\nDnes se termín \"deus ex machina\" používá v přeneseném významu jako někdo (popř. něco) náhle se objevující a přinášející nečekané řešení, zejména v literatuře, řidčeji i jinde. Příkladem může být např. povídka Jestřáb kontra Hrdlička od Svatopluka Čecha a zásah doktora Volného; nebo film Země nikoho (No man's land, 2001), kde tímto rčením komentoval voják mírových sil přílet vrtulníku s nadřízenými. \n"}
{"id": "100558", "url": "https://cs.wikipedia.org/wiki?curid=100558", "title": "Epitelová tkáň", "text": "Epitelová tkáň\n\nEpitelová tkáň (epitel, krycí tkáň) je tkáň tvořená buňkami, které na sebe těsně naléhají, a minimem mezibuněčné hmoty. Tyto tzv. epiteliální buňky jsou spolu často pevně spojeny. Epitel kryje vnější nebo vnitřní povrchy organismu, má žlázovou funkci (většina žláz v těle, včetně jater, slinivky, štítné žlázy a adenohypofýzy je tvořena epitelovou tkání), specializované epitely mají smyslovou funkci (neuroepitel) nebo podpůrnou (epitelové retikulum brzlíku). Epitelová tkáň je fylogeneticky nejstarším typem tkáně. V průběhu embryonálního vývoje vzniká ze všech tří zárodečných listů.\n\nEpitelová tkáň se skládá hlavně z buněk, mezibuněčná hmota je zjistitelná jen pod elektronovým mikroskopem. Buňky jednotlivých druhů epitelů se mohou výrazně lišit co do tvaru a velikosti, všechny ale obsahují hodně cytoplasmy, jádro svým tvarem odpovídá tvaru celé buňky.\n\nČást buňky ústící do volného prostoru se nazývá \"distální (apikální)\" část, na opačné straně buňky se nalézá část proximální (bazální). Apikální část vykazuje značnou různorodost vzhledem k funkci epitelu. Bazální částí buňky epitelu nasedají na bazální membránu, která jim poskytuje oporu a zprostředkovává výživu.\n\nEpitelová tkáň nemá vlastní cévní zásobení (výjimku tvoří epitel stria vascularis vnitřního ucha), buňky jsou vyživované difúzí. Obecně mají velmi dobrou regenerační schopnost a dobře se hojí.\n\n\nV plošném epitelu jsou buňky uspořádány v jedné nebo více vrstvách. Je to nejčastější a nejznámější typ epitelu, všechny krycí, respirační i smyslové epitely jsou tohoto typu. Trámčitý epitel tvoří trojrozměrné buněčné trámce. Je to typická struktura endokrinních žláz - adenohypofýzy, kůry nadledvin, Langerhansových ostrůvků slinivky a také jater. Retikulární epitel je pak řídce se vyskytující typ, tvořený rozvětvenými, navzájem spojenými buňkami, mezi kterými je tkáňový mok. Největším orgánem, který tvoří, je brzlík.\n\n\nJeden epitel může najednou patřit do více kategorií, například výstelka střeva je pokrytá jednovrstevným cylindrickým epitelem s mikroklky, který má funkci krycí a zároveň resorbční.\n\nKrycí epitel je specializovaná tkáň, sloužící ke krytí povrchů a vystýlání dutin. Pro tuto funkci je dobře vybavena: buňky mnoha typů krycích epitelů se neustále obnovují z tzv. germinativní vrstvy buněk při basální membráně, v cytoplasmě jsou specializovaná intermediární filamenta, tzv. tonofilamenta, které zvyšují mechanickou odolnost buňky. Hlavní složkou tonofilament je cytokeratin. Buňky jsou navzájem pevně spojeny soustavou mezibuněčných spojů, které tvoří spojovací komplex.\n\nApikální povrchy buněk mohou být hladké, nebo, pokud epitel vykonává ještě další funkce, buňka může být opatřena mikroklky, pohyblivými i nepohyblivými řasinkami.\n\nPodle počtu vrstev, ze kterých je krycí epitel složený se krycí epitely dále dělí na:\n\n\nJe to epitel se sekreční funkcí. Žlázy mohou vylučovat sekret buď do krve, potom jsou to tzv. endokrinnní žlázy, nebo na povrch epitelu, do lumina dutého orgánu nebo na povrch těla, potom se označují jako žlázy exokrinní. Jednotlivé typy žláz se liší počtem buněk (jednobuněčné a mnohobuněčné žlázy), tvarem i způsobem sekrece.\n\nMá schopnost resorbovat látky z vnějšího prostředí. Pro resorbční epitely jsou typické mikroklky na apikální straně, které slouží ke zvětšení povrchu pro příjem látek. Protože transport látek přes membránu vyžaduje hodně energie, mají hodně mitochondrií, které jsou někdy uložené v záhybech cytoplasmy na basální straně a tvoří tzv. basální labyrint.\n\nTypickým resorbčním epitelem je epitel tenkého střeva a výstelka proximálního tubulu ledvinového nefronu.\n\nTvoří výstelku plicních alveolů a umožňuje výměnu plynů mezi krví a vzduchem. Je velmi plochý, tvořený dvěma typy buněk, granulovanými a membranózními pneumocyty.\n\nSpecializovaný typ výstelky, smyslový epitel, dokáže přijímat podněty z vnějšího prostředí a ve formě podráždění je předávat CNS. Je tvořen smyslovými a podpůrnými buňkami. Na rozdíl od jiných typů epitelů má smyslový epitel velmi malou regenerační schopnost.\n\nSmyslové buňky mohou být buď modifikované neurony, pak se označují jako primární smyslové buňky, nebo jsou to změněné buňky krycího epitelu, na kterých se zakončují dendrity neuronů. Pak se nazývají sekundární smyslové buňky. Tyčinky, čípky a smyslové buňky čichového epitelu jsou primárními smyslovými buňkami, naproti tomu vláskové buňky vnitřního ucha a chuťové buňky chuťových pohárků jsou sekundární.\n\nU samců vystýlá semenotvorné kanálky varlete a zajišťuje spermatogenezi, tedy vznik a vývoj spermií, samčích pohlavních buněk. U samic pokrývá zárodečný epitel povrch vaječníku a po narození už má jen krycí funkci.\n\nJe tvořen buňkami, které obsahují v cytoplazmě pigmenty. Jeho funkce je hlavně ochranná. Tvoří pigmentovou vrstvu sítnice.\n\nŘasinkový epitel je složen z buněk, které jsou pokryté výběžky buněk, jež konají kmitavý pohyb. Funkcí řasinek je zachytávání prachových částic a vylučování hlenu, který je obaluje, podobně stavěný epitel však je i ve statocystách.\n\nVětšina epitelů má původ z ektodermu nebo endodermu, jen některé pocházejí ze třetího zárodečného listu, z mezodermu.\n\n\nJako nepravý epitel se označuje výstelka kloubních dutin. Není tvořen epitelovými buňkami, ale fibroblasty, buňkami vaziva.\n\nTak se označuje uspořádání buněk, která připomíná epitel.\n"}
{"id": "100560", "url": "https://cs.wikipedia.org/wiki?curid=100560", "title": "Jaroslav Kadlec", "text": "Jaroslav Kadlec\n\nJaroslav Kadlec (10. března 1911 Dolní Cerekev – 3. ledna 2004 Stará Boleslav) byl český katolický kněz a historik specializující se na české církevní dějiny.\n\nAbsolvoval Jirsíkovo státní gymnasium v Českých Budějovicích, kde maturoval v roce 1929. Ke kněžství se připravoval na diecézním bohosloveckém učilišti v Českých Budějovicích v letech 1930–1934. V roce 1934 byl vysvěcen na kněze a začal působit v pastoraci. Ve studiu dále pokračoval na bohoslovecké fakultě Karlovy univerzity v Praze a získal zde, po předložení disertační práce s názvem \"Vzkříšení z mrtvých ve Starém a Novém Zákoně\", doktorát teologie. Promován byl 16. února 1938.\n\nOd 1. července 1941 do 30. dubna 1947 byl profesorem církevních dějin na diecézním bohosloveckém učilišti v Českých Budějovicích. 12. dubna 1947 byl jmenován na bohoslovecké fakultě Karlovy univerzity v Praze asistentem, s účinností od 1. května 1947 do 30. dubna 1949. Jeho jmenování asistentem se pak opakovalo 19. května 1949, kdy byl jmenován pro období od 1. května 1949 do 30. dubna 1951. Byl pověřen přednáškami československých církevních dějin. 16. května 1947 habilitoval pro obor českých církevních dějin spisem \"Ponížení Svaté Koruny\". Spis byl schválen Ministerstvem školství 4. září 1947. Dne 17. prosince 1949 byl navržen na jmenování mimořádným profesorem pro obor československých církevních dějin, na základě spisu \"Dějiny kláštera Svaté Koruny\". Ke jmenování však již nedošlo. Jeho působení na bohoslovecké fakultě Karlovy univerzity v Praze bylo ukončeno 30. září 1950.\n\nPo působení na univerzitě odešel tedy zpět do pastorace, v níž působil v letech 1950–1952. Na Cyrilometodějské bohoslovecké fakultě v Litoměřicích, kam se z Prahy fakulta přestěhovala, byl jako kaplan, na základě smlouvy o dílo, a soukromě působil v letech 1952–1955. V roce 1955 přišel o státní souhlas a nastoupil do dělnické profese. Další smlouvu o dílo uzavřel v Československé akademii věd, kde působil v letech 1955–1957. Pro své kněžské aktivity byl komunistickým režimem vězněn od 18. července 1957 do 18. ledna 1960. Po propuštění působl v letech 1960–1968 v dělnické profesi. V roce 1968 se mohl vrátit do pastorace, v níž působil do roku 1969.\n\nDne 23. dubna 1969 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích docentem pro obor české církevní dějiny, s účinností od 1. dubna 1969. Dne 1. července 1970 byl navržen na jmenování profesorem pro obor všeobecných církevních dějin a vedoucím katedry historicko-právní. Rozhodnutím Ministerstva kultury ze dne 2. srpna 1971 nebylo schváleno jeho jmenování profesorem. Dne 9. ledna 1973 byl jmenován na CMBF vedoucím katedry historicko-právní, s účinností od 1. ledna 1973. Dne 5. září 1973 byl na CMBF navržen na jmenování profesorem pro obor všeobecných církevních dějin; 20. června 1974 byl jmenován profesorem pro obor všeobecných církevních dějin, s účinností od 1. dubna 1974. Dne 29. srpna 1974 rozhodnutím Ministerstva kultury byl odvolán z funkce vedoucího katedry historicko-právní, s účinností od 31. srpna 1974. Jeho působení na Římskokatolické Cyrilomtodějské bohoslovecké fakultě bylo ukončeno 31. prosince 1974 odchodem do důchodu.\n\nDne 4. ledna 1990 byl jmenován na Římskokatolické Cyrilometodějské bohoslovecké fakultě v Praze se sídlem v Litoměřicích externím učitelem církevních dějin, s účinností od 1. ledna 1990. Dne 25. května 1990 byl přijat jako profesor církevních dějin do pracovního poměru na Katolickou teologickou fakultu Univerzity Karlovy v Praze na dobu určitou. Toto přijetí pak bylo opakovaně obnovováno až do 30. června 1998. Byl jmenován čestným prelátem jeho Svatosti, stal se proboštem kolegiátní kapituly Všech svatých na Hradě Pražském. Zemřel v Charitním domově sv. Václava pro duchovní ve Staré Boleslavi v sobotu 3. ledna 2004 ve věku nedožitých 93 let. Poslední rozloučení s ním proběhlo ve farním kostele v Horní Cerekvi v sobotu 10. ledna 2004 v 10 hodin a poté bylo jeho tělo uloženo do hrobu na hřbitově v Dolní Cerekvi.\n\n\nEditor:\n\n\n"}
{"id": "100564", "url": "https://cs.wikipedia.org/wiki?curid=100564", "title": "Seznam vlád Československa", "text": "Seznam vlád Československa\n\nTento článek zobrazuje chronologický přehled premiérů a vlád na území Československa.\n\nV tomto dvacetiletím údobí se konaly čtyři volby, vystřídalo se deset premiérů a devatenáct vlád.\n\n\nRevoluční národní shromáždění 14. listopadu 1918.\n\n\n\nvolby 18. dubna 1920 (kromě území Podkarpatské Rusi, Hlučínska a Ratibořska; poprvé volily ženy)\n\n\n\n\n\nvolby 15. listopadu 1925\n\n\n\n\n\nvolby 27. října 1929\n\n\n\nvolby 19. května 1935\n\n\n\n\nV těchto šesti a půl letech se v českých zemích (od Mnichovské dohodě bez Sudet) vystřídalo pět premiérů a šest vlád, na Slovensku (od první vídeňské arbitráže bez odstoupených území) také pět premiérů a šest vlád, na necelých pět měsíců autonomním a na pár dní samostatném Podkarpatsku dva premiéři a pět vlád. Zároveň byly vytvořeny dvě exilové vlády.\n\n\n\n\n\n\n\n\n\n\n\n\n\n\n\n\nČeskoslovenský národní výbor založen 17. listopadu 1939 v Paříži\n\nProzatímní státní zřízení ČSR, londýnská exilová vláda, ustanovena Československým národním výborem 9. července 1940\n\n\nNárodní fronta Čechů a Slováků založena v březnu 1945 v Moskvě, 4. dubna vyhlášena za československou (prozatímní) vládu, 5. dubna 1945 Košický vládní program\n\n\nV tomto období se vystřídalo deset premiérů a dvacet dva vlád. Vláda však byla jedním z vykonavatelských orgánů rozhodnutí KSČ, podobně jako předseda vlády byl „podřízeným“ jejího prvního, později generálního tajemníka.\n\n\nVolby do Československého ústavodárného shromáždění (26. květen 1946)\n\n\n\nVolby do Národního shromáždění 1948\n\n\nVolby do Národního shromáždění 1954\n\n\nVolby do Národního shromáždění 1960\n\n\nVolby do Národního shromáždění 1964\n\nVolby do Národního shromáždění 1968 (plánované a poté odložené)\n\n\nVolby do Sněmovny lidu Federálního shromáždění 1971, \"(Volby do České národní rady 1971, Volby do Slovenské národní rady 1971)\"\n\nVolby do Sněmovny lidu Federálního shromáždění 1976, \"(Volby do České národní rady 1976, Volby do Slovenské národní rady 1976)\"\n\n\nVolby do Sněmovny lidu Federálního shromáždění 1981, \"(Volby do České národní rady 1981, Volby do Slovenské národní rady 1981)\"\n\n\nVolby do Sněmovny lidu Federálního shromáždění 1986, \"(Volby do České národní rady 1986, Volby do Slovenské národní rady 1986)\"\n\n\n\n\nVolby do Sněmovny lidu Federálního shromáždění 1990, \"(Volby do České národní rady 1990, Volby do Slovenské národní rady 1990)\"\n\n\nVolby do Sněmovny lidu Federálního shromáždění 1992, \"(Volby do České národní rady 1992, Volby do Slovenské národní rady 1992)\"\n----\n\n\n"}
{"id": "100565", "url": "https://cs.wikipedia.org/wiki?curid=100565", "title": "Sbor národní bezpečnosti", "text": "Sbor národní bezpečnosti\n\nSbor národní bezpečnosti (zkratka SNB, hovorově esenbáci, slovensky \"Zbor národnej bezpečnosti\", \"ZNB\") byl ozbrojený, jednotný, vojensky organizovaný sbor, fungující jako represivní složka výkonné moci v Československu v letech 1947–1990.\n\nSNB byl od roku 1965 tvořen dvěma oborově nezávislými složkami:\n\n1) Státní bezpečnost (StB) vykonávající činnosti zpravodajské, zaměřené na boj proti „vnitřnímu“ a „vnějšímu“ nepříteli.\n\n2) Veřejná bezpečnost (VB) vykonávající obvyklé policejní činnosti včetně administrativy registru osob, vozidel, zbraní apod.\n\nZatímco Státní bezpečnost zanikla rozkazem ministra vnitra Richarda Sachera 1. února 1990, pak Veřejná bezpečnost byla na základě zákona „O Policii České republiky“ č. 283/1991 Sb. ze dne 21. června 1991 přeměněna dne 15. července 1991 v Policii České republiky.\n\nO založení SNB bylo rozhodnuto v košické vládě 17. dubna 1945, kdy se projednávaly otázky budoucí organizace bezpečnostních složek v osvobozeném Československu. Komunisté prosadili budoucí zrušení četnictva a celého policejního aparátu a jeho nahrazení jednotným, vojensky organizovaným Sborem národní bezpečnosti. Tento sjednocující proces nebyl zdaleka ojedinělý a probíhal pod komunistickou taktovkou v jiných oborech. Ze všech souvislostí je patrné, že se komunisté pečlivě připravovali na totální převzetí moci v Československu, a za tímto účelem si vytvářeli pevné pozice v silových státních strukturách – armádě a bezpečnostních složkách – tak, aby si připravili co nejhladší průběh budoucího převratu z režimu poválečné okleštěné demokracie do komunistického režimu.\n\nPrvní kodifikací SNB byl až Zákon č. 149/1947 Sb. ze dne 11. července 1947, o národní bezpečnosti, s následující preambulí v § 1: \"„Správním úřadům národní bezpečnosti náleží úkol chránit veřejnou bezpečnost, zejména ústavní zřízení, lidová práva a svobody, zaručené ústavou, jakož i bezpečnost osoby a bezpečnost veřejného i soukromého majetku, a bdít nad veřejným pořádkem a veřejnou mravností, tak aby každý občan mohl žíti v klidu a bez obav.“\" Správními úřady národní bezpečnosti tak byly stanoveny jednotlivé národní výbory, Povereníctvo vnútra (PV) pro Slovensko a ministerstvo vnitra (MV) pro celou republiku. Zvláštní předpisy pak určily působnost správních úřadů národní bezpečnosti v jednotlivých instancích (stolicích) a jejich podíl na zajištění obrany státu v poválečné době, zároveň byla nařízena příslušným členům národních výborů osobní odpovědnost za jimi provedená opatření v mezích jejich působnosti. V obcích a městech, kde MNV/ÚNV vykonával zároveň působnost ONV, byly zřízeny \"Úřadovny národní bezpečnosti\" se službukonajícími zaměstnanci MV/PV.\n\nSamotný Sbor národní bezpečnosti byl zřízen coby výkonný orgán správních úřadů národní bezpečnosti, jehož úkolem bylo chránit veřejné zájmy podle § 1 v rámci právních předpisů na celém československém území. Jeho úkoly byly následující:\n\nSNB se od počátku skládal ze tří složek:\n\nPodle zákona č. 286/1948 Sb. bylo úkolem ministerstva vnitra a národních výborů chránit lidově demokratické zřízení, střežit státní hranice, zajistit bezpečnost osob a majetku a udržovat veřejný pořádek, za tímto účelem byl zřizován SNB. Organizační složení SNB zůstávalo v čisté působnosti ministerstva vnitra, stejně jako přímé stanovení úkolů členům SNB. Pravděpodobně po divokých zkušenostech z předchozí doby sice byla všem ostatním úřadům a orgánům striktně odňata pravomoc zřizovat vlastní ozbrojené složky pro zajištění všeobecné bezpečnosti, zůstala jim však pravomoc zřizovat bezpečnostní hlídky zvláštního určení (polní a lesní hlídky). Zároveň byla kodifikována možnost, aby byli povoláni ke službě k ochraně výše uvedených zájmů \"„dobrovolně se hlásící spolehliví občané, kteří, jsou-li zevně označeni, mají obdobná práva a povinnosti jako příslušníci Sboru“\" – touto službou byly myšleny zejména Lidové milice, Závodní stráž, Pomocná stráž Veřejné bezpečnosti aj.\n\nPodle zákona č. 70/1965 Sb. už náleželo SNB pouze přímé zajišťování ochrany socialistického společenského a státního zřízení, veřejného pořádku, bezpečnosti osob, jakož i majetku. SNB byl prohlášen orgánem státního donucení, který v celé své činnosti zároveň uplatňuje prostředky společenského působení, výchovy a prevence, a při plnění svých úkolů se řídí Ústavou ČSSR, zákony a ostatními právními předpisy; jeho příslušníci jsou povinni důsledně dbát socialistické zákonnosti. Zákon opět uváděl, že SNB je ozbrojený a podle vojenských zásad organizovaný sbor, podřízený přímo ministru vnitra, jehož rozkazy jsou příslušníci SNB povinni plnit. Zároveň tento zákon nově přímo kodifikoval, že SNB je tvořen pouze dvěma oborově samostatnými složkami: Státní bezpečností a Veřejnou bezpečností.\n\nÚkoly SNB jako celého sboru byly nově stanoveny výslovným výčtem:\n\na) zajišťuje ochranu socialistického společenského a státního zřízení; odhaluje a zneškodňuje nepřátelskou činnost zaměřenou proti Československé socialistické republice a chrání občany před touto nepřátelskou činností;\n\nb) zabezpečuje ochranu státních hranic, objektů zvláštní důležitosti a spolupůsobí při obraně státu;\n\nc) zajišťuje ochranu veřejného pořádku; plní přitom i úkoly uložené národními výbory v rámci jejich pravomoci;\n\nd) zajišťuje bezpečnost a důstojnost osob;\n\ne) zajišťuje ochranu majetku;\n\nf) dbá o bezpečnost a plynulost silničního provozu;\n\ng) odhaluje trestné činy, provinění a přestupky a zjišťuje jejich pachatele;\n\nh) koná vyšetřování a vyhledávání trestných činů podle trestního řádu, podle zvláštních předpisů objasňuje provinění a přestupky, a pokud zákon stanoví, rozhoduje o přestupcích;\n\nch) předchází trestné i jiné protispolečenské činnosti a napomáhá k odstraňování jejich příčin a k upevňování socialistické zákonnosti a státní disciplíny.\n\nSNB mohl plnit i jiné úkoly státní správy, pokud k tomu byl zmocněn jiným předpisem. Příslušníci SNB byli povinni při plnění svých úkolů spolupracovat především s národními výbory (těm byli příslušní náčelníci SNB přímo odpovědni za plnění úkolů) a byli povinni plnit pokyny uložené prokuraturou či soudem. Při plnění svých úkolů dále byli oprávněni žádat spolupráci, pomoc a součinnost od vedení podniků, družstev, organizací, úřadů i vojenských útvarů. Pokud byl plněním nějakého bezpečnostního úkolu pověřen civilní občan, platila pro něj po tuto dobu práva a povinnosti jako pro stálého příslušníka SNB.\n\nPodle zákona č. 40/1974 Sb. byl SNB nově ustanoven jako jednotný ozbrojený bezpečnostní sbor, jehož základním posláním je chránit socialistické společenské a státní zřízení, veřejný pořádek, bezpečnost osob a majetku. Tuto činnost provádí preventivní a výchovnou činností a uplatňováním prostředků státního donucení. Navenek byl SNB povinen se řídit Ústavou ČSSR, ústavními zákony, zákony a ostatními právními předpisy, výslovně mu byla dána pravomoc zasahovat do práv a svobod občanů v případech, vyžaduje-li to ochrana socialistického společenského a státního zřízení, veřejného pořádku, bezpečnosti osob nebo majetku, a to jen v mezích zákona a v rozsahu přiměřeném chráněnému zájmu. Při výkonu služby byli příslušníci SNB povinni dbát cti, vážnosti a důstojnosti občanů i své vlastní a usilovat o to, aby občanům v souvislosti s touto činností nevznikla bezdůvodná újma a případný zásah do jejich práv a svobod nepřekročil míru nezbytnou k dosažení účelu prováděného opatření. Zároveň byli povinni při provádění služebního úkonu poučit občany o jejich právech i o možnostech podat stížnost.\n\nÚkoly SNB jako celého sboru byly opět stanoveny výslovným výčtem:\na) odhaluje a zneškodňuje nepřátelskou činnost zaměřenou proti Československé socialistické republice;\n\nb) chrání bezpečnost osob a majetku;\n\nc) soustřeďuje a zpracovává informace důležité pro bezpečnost státu a jeho politický a hospodářský rozvoj;\n\nd) zabezpečuje ochranu ústavních činitelů;\n\ne) ve vymezeném rozsahu zabezpečuje ochranu objektů zvláštní důležitosti;\n\nf) odhaluje trestné činy a přečiny a zjišťuje jejich pachatele;\n\ng) vyšetřuje a vyhledává trestné činy a objasňuje přečiny podle trestního řádu;\n\nh) podílí se na zajišťování úkolů stanovených předpisy o ochraně státního, hospodářského a služebního tajemství;1)\n\nch) spolupůsobí při obraně Československé socialistické republiky a při ochraně státních hranic;\n\ni) působí při zajišťování veřejného pořádku, a byl-li porušen, činí opatření k jeho obnovení;\n\nj) spolupůsobí při řízení silničního provozu a dohlíží na jeho bezpečnost a plynulost;\n\nk) odhaluje přestupky, které podle zvláštních předpisů též objasňuje, a pokud zákon 2) stanoví, rozhoduje o přestupcích;\n\nl) plní stanovené úkoly v ochranném dohledu.\n\nSNB i nadále plnil další úkoly na základě pověření ministrem vnitra, úkoly státní správy podle zvláštních předpisů aj. V případě bezprostředního nebezpečí vážného ohrožení veřejného pořádku (od demonstrací po živelní pohromy) byl SNB povinen zúčastnit se odvrácení tohoto nebezpečí, ovšem pouze v rámci nezbytných opatření, nikoliv celostního zásahu. Zároveň byla kodifikována spolupráce s bezpečnostními službami ostatních států, ovšem pouze v rácmi socialistické soustavy. Nově byla kodifikována výslovná oprávnění příslušníků SNB v rámci zajišťování osob, zabavování zbraní, prohlídek osob, vozidel a bytů apod., stejně tak byla výslovně kodifikována činnost [[[[Pomocná stráž Veřejné bezpečnosti|Pomocné stráže VB]].\n\nIhned v roce 1990 se započalo s postupným odpolitizováním práce SNB – původní zákon č. 40/1974 zůstal sice v platnosti, ale byl několikrát novelizován. Prvním viditelným zásahem byla novela zákona v březnu 1990, která výrazně zkrátila text služební přísahy, zrušila přísahu věrnosti socialistické zákonnosti i komunistické straně a napevno zavedla ustanovení, které příslušníkům SNB po dobu jejich služby pozastavovalo členství v politických stranách a hnutích. Zákon jako celek (včetně ustanovení o složkách StB a VB) však zůstal v platnosti až do 27. 8. 1991, kdy nabyl účinnosti nový zákon č. 333/1991 Sb., kterým byli příslušníci SNB převedeni do služeb Federálního policejního sboru pod působností Federálního ministerstva vnitra.\n\nPrvními členy SNB se stali automaticky:\n\nMužstvo SNB se dále doplňovalo přijímáním dobrovolně se hlásících uchazečů. Vzhledem k tomu, že SNB byl vojensky organizován, jeho členové podléhali vojenským soudům a vojenským trestním zákonům (včetně ustanovení o vojenských zločinech a o vojenských přečinech) a platí pro ně vojenský služební řád. Zajímavou úlitbou česko–slovenské vzájemnosti bylo ustanovení, že je-li hlavním velitelem SNB Čech, musí být jeho zástupcem Slovák a naopak.\n\nPodmínky pro přijetí od roku 1947: Uchazeč musí být alespoň pět let československým státním občanem české, slovenské nebo jiné slovanské národnosti, který je státně a národně spolehlivý a mravně bezúhonný, svéprávný a duševně způsobilý, věk mezi 21 a 30 lety věku, svobodný nebo bezdětný vdovec, tělesně způsobilý a má přiměřenou výšku, musí mít vzdělání odpovídající měšťanské škole a absolvovat vojenský výcvik se zbraní podle ustanovení branného zákona pro normální prezenční službu (některé podmínky bylo možno prominout rozhodnutím MV nebo PV). Každý člen SNB se při vstupu zavázal ke čtyřleté povinné službě, do níž se započítávala dvouletá zkušební doba – v jejím průběhu musel vykonat odbornou zkoušku před komisí složenou z důstojníků SNB a úředníků správní služby národní bezpečnosti.\n\nPodmínky pro přijetí od roku 1948: Uchazeč musí být československým občanem, který je státně spolehlivý, oddaný lidově demokratickému zřízení a mravně bezúhonný, překročil 18. rok věku, je duševně a tělesně způsobilý a má vojenský výcvik podle ustanovení branného zákona pro pravidelnou prezenční službu (MV ČSR bylo oprávněno udělit výjimku). SNB mohl být doplněn i vojenskými osobami v činné službě. Do služebního poměru byli uchazeči se závazkem čtyřleté služby, jejíž součástí byla opět zkušební doba dvou let – v jejím průběhu byla ověřována potřebná tělesná, duševní, odborná i politická způsobilost uchazeče ke službě. Tuto zkušební dobu bylo možné „ze zvláště závažných důvodů služebních“ zkrátit nebo zcela prominout. V posledním pololetí zkušební doby pak příslušník vykonal služební zkoušku (i tu však bylo možné prominout). Pokud se při této zkoušce prokázalo, že příslušník má potřebné vědomosti a znalosti pro výkon služby v SNB, stal se řádným příslušníkem; v opačném případě pak byl propuštěn bez nároku na výslužné.\n\nPodmínky pro přijetí od roku 1971: Uchazeč musí být československým státním občanem starším 18 let, který o přijetí požádá a splní zároveň další předpoklady: je oddán socialistickému společenskému zřízení, je bezúhonný, dosáhl požadovaného stupně vzdělání a je tělesně a duševně způsobilý pro výkon služby. V případě, že občan podléhal branné povinnosti, bylo podmínkou k přijetí do SNB také vykonání základní nebo náhradní vojenské služby. Žádanka o přijetí do řad SNB podléhala procesu přijímacího řízení, jehož podmínky byly stanoveny rozkazem ministra vnitra ČSSR. Služební poměr vznikl písemným rozhodnutím o přijetí uchazeče do služebního poměru. Toto rozhodnutí zároveň obsahovalo den nástupu služby, jmenování do hodnosti, druh služebního zařazení (funkci), místo nástupu služby (místo služebního působiště) a označení služebního orgánu, který o přijetí rozhodl. V rozhodnutí mělo být uvedeno i platové zařazení a délka zkušební doby (obvykle 3 měsíce, rozhodnutím mohla být zcela zrušena nebo naopak prodloužena na 18 měsíců, později až na 24 měsíců), ve výjimečných případech i délka trvání služebního poměru. Příslušník při svém nástupu do služby skládal služební přísahu a do výkonu služby směl být zařazen až po jejím složení (pokud ji odmítl složit, jeho služební poměr okamžitě skončil).\n\nZnění služební přísahy se po dobu existence SNB měnilo několikrát.\n\nText služební přísahy od 15. 1. 1948 (Vládní nařízení č. 228/1947 Sb.):\n\n\"„Přísahám na svou čest a svědomí při všem, co je mi svaté, že vždy budu věren a oddán Československé republice, jejímu lidově-demokratickému ústavnímu zřízení, jejímu presidentu a její vládě; že vždy budu dbáti zákonů a nařízení republiky; že budu ochotně poslušen nařízení a příkazů svých představených a rozkazů svých velitelů; že budu přísně zachovávati úřední tajemství a že při veškerém svém jednání budu vždy míti na zřeteli jen zájem služby a prospěch republiky a jejího lidu. Přísahám, že své služební povinnosti budu plniti svědomitě a nestranně i s nasazením života. Tak přísahám.“\"\n\nText služební přísahy od 2. 7. 1949 (Nařízení ministra vnitra č. 171/1949 Sb.):\n\n\"„Já, občan lidově demokratické republiky Československé, přísahám, že budu vždy čestným, statečným, ukázněným a bdělým příslušníkem Sboru národní bezpečnosti, budu přísně zachovávat a střežit služební a státní tajemství a bezpodmínečně plnit uložené mi povinnosti a rozkazy svých velitelů a nadřízených. Přísahám, že budu do posledního dechu věren a oddán Československé republice, jejímu lidu, lidovědemokratickému zřízení a jejím zákonům, presidentu republiky a vládě. Přísahám, že budu bránit vždy a všude, mužně a neochvějně, nešetře své krve ani života, bezpečnost státu, bezpečnost všech jeho občanů, lidově demokratické zřízení a revoluční vymoženosti pracujícího lidu, vedeného dělnickou třídou k socialismu. Jestliže poruším slavnostní přísahu, nechť mne postihne tvrdý trest zákona, obecná nenávist a opovržení pracujícího lidu. Tak přísahám.“\"\n\nText služební přísahy od 25. 4. 1961 (Vyhláška ministra vnitra č. 35/1961 Sb.):\n\n\"„Já, občan Československé socialistické republiky, přísahám věrnost své vlasti, presidentu, vládě a všemu pracujícímu lidu, vedenému Komunistickou stranou Československa. Slibuji, že budu vždy statečným, čestným a ukázněným příslušníkem bezpečnostního sboru ministerstva vnitra, že budu zachovávat státní a služební tajemství a neustále zdokonalovat své politické a odborné vědomosti. Všechny úkoly uložené zákony, řády a rozkazy budu plnit důsledně a iniciativně. Přísně budu střežit socialistickou zákonnost, chránit výsledky socialistického budování, životy a zdraví občanů, veřejný pořádek, majetek lidu a socialistické vymoženosti pracujících. Přísahám, že budu vždy rozhodně bojovat proti nepřátelům své vlasti, nepřátelům Sovětského svazu i ostatních socialistických zemí. Slibuji, že jsem připraven vynaložit všechny své schopnosti a nasadit i život v boji za zájmy Československé socialistické republiky, za vítězství míru a komunismu. Tak přísahám!“\"\n\nText služební přísahy od 1. 1. 1971 (Zákon č. 100/1970 Sb.):\n\n\"„Já, příslušník Sboru národní bezpečnosti, slavnostně přísahám věrnost své socialistické vlasti - Československé socialistické republice, dělnické třídě a všemu pracujícímu lidu vedenému Komunistickou stranou Československa. Slibuji, že budu čestným, statečným a ukázněným příslušníkem Sboru národní bezpečnosti, že budu neochvějně chránit socialistické společenské a státní zřízení, zákonná práva občanů a veřejný pořádek. Budu zdokonalovat svou politickou připravenost na základě marxismu-leninismu, úroveň svého všeobecného i odborného vzdělání a dbát o svou bezúhonnost. Přísně budu střežit státní a služební tajemství. Budu vždy rozhodně bojovat proti nepřátelům své socialistické vlasti, nepřátelům Svazu sovětských socialistických republik a ostatních spojeneckých socialistických zemí. Budu střežit přátelství a upevňovat spolupráci s lidem Svazu sovětských socialistických republik a ostatních spojeneckých socialistických zemí a bojový svazek s jejich ozbrojenými bezpečnostními sbory. Vynaložím všechny své síly a schopnosti a jsem připraven nasadit i život v boji za zájmy Československé socialistické republiky a při plnění jejích internacionálních závazků, v boji za vítězství míru a komunismu. Tak přísahám!“\"\n\nText služební přísahy od 14. 3. 1990 (Zákon č. 74/1990 Sb.):\n\n\"„Já, příslušník Sboru národní bezpečnosti, slavnostně prohlašuji, že budu věrný Československé socialistické republice. Budu čestným, statečným a ukázněným příslušníkem Sboru národní bezpečnosti. Při plnění svých služebních povinností se budu řídit ústavou a zákony a budu chránit ústavní zřízení Československé socialistické republiky, práva občanů a veřejný pořádek. K tomu jsem připraven vynaložit všechny své síly i schopnosti a nasadit i svůj život. Tak přísahám!“\"\n\nPopularizovat činnost SNB mezi prostým lidem a ideově „správně“ líčit historii sboru se snažil hojně sledovaný televizní seriál \"[[30 případů majora Zemana|Třicet případů majora Zemana]]\" z let [[1974]]–[[1979]]. Záměrem bylo začít jej vysílat v roce [[1975]], tedy v roce 30. výročí [[osvobození Československa]] Sovětskou armádou a k připravovaným oslavám 30. výročí vzniku SNB.\n\n\n[[Kategorie:Sbor národní bezpečnosti| ]]\n[[Kategorie:Policie v Československu]]\n[[Kategorie:Komunistický režim v Československu]]\n[[Kategorie:Vzniklo 1945]]\n[[Kategorie:Zaniklo 1991]]"}
{"id": "100567", "url": "https://cs.wikipedia.org/wiki?curid=100567", "title": "Kaa", "text": "Kaa\n\nKaa, dle Manehta Bienechés byl posledním egyptským faraonem 1. dynastie. Vládl přibližně v letech 2878/2828–2853/2803 př. n. l. Vládl 26 let, ale přesnost tohoto údaje je nepřesná. Jeho jméno se objevuje na Turínském papyru, desce z Abydu a Sakkárské desce. O tom, jak probíhal pád jeho dynastie, nic nevíme. Je však pravděpodobné, že po jeho smrti se země rozdělila, jméno jeho nástupce na egyptském trůnu, Hetepsechemueje, totiž doslovně znamená \"Obě mocnosti byly usmířeny\".\n\nPodobně jako všichni jeho předchůdci, nechal si i Kaa postavit dvě hrobky, jednu symbolickou a druhou skutečnou. Jeho hrobka v Abydu je symbolická. Její nadzemní část měla přibližně rozměry 30x20 metrů. Dnes je již zničená. Její jádro tvoří podzemní pohřební komora, která měří přibližně 10x5 metrů. Obklopuje ji několik místností pro pohřební výbavu. Kromě toho se okolo komory nachází dalších 26 hrobů, které byly určeny pro královo služebnictvo, které mělo být po jeho smrti zabito, aby mu mohlo sloužit i na onom světě. Tato hrobka je poslední svého druhu v Egyptě, začátkem 2. dynastie se už panovník pohřbíval bez svých sluhů. Skutečná Kaova hrobka nebyla dosud přesně identifikována. S největší pravděpodobností se nachází v Sakkáře, obvykle se za jeho hrobku považuje mastaba číslo 3505. Měří 65x37 metrů, od hrobek jeho předchůdců se liší svým vnitřním uspořádáním. Pohřební komora se stejně jako u nich nachází v podzemní části hrobky, v nadzemní části k ní však přiléhá několik místností, v nichž měla být uložena pohřební výbava.\n"}
{"id": "100569", "url": "https://cs.wikipedia.org/wiki?curid=100569", "title": "Chemická kinetika", "text": "Chemická kinetika\n\nChemická kinetika studuje rychlost chemických reakcí. Analýzou vlivů, které tuto rychlost ovlivňují, podává informace o reakčním mechanismu a tranzitním stavu chemické reakce.\n\nV roce 1864 formuloval Peter Waage zákon, podle nějž je rychlost chemické reakce úměrná množství reagujících látek.\n\nKinetika se zabývá experimentálním zjišťováním reakční rychlosti. Rychlostní zákon existuje pro reakce nultého řádu (u kterých je rychlost reakce nezávislá na počáteční koncentraci), prvního a druhého řádu, pro reakce vyššího řádů může být odvozen. U následných reakcí určuje kinetiku tzv. krok určující rychlost.\n\nKinetiku ovlivňuje mnoho faktorů, mezi hlavní patří přítomnost a typ katalyzátoru a teplota.\n\nExistuje několik faktorů, jejichž změnou můžeme ovlivnit reakční rychlost. Jde především o koncentraci reaktantů, skupenství reaktantů, teplotu a katalyzátor.\n\nKoncentrace hraje v chemické reakci velmi důležitou roli. Její význam vystihuje srážková teorie, podle které může reakce proběhnout jen tehdy, pokud se reagující molekuly srazí. Protože je pravděpodobnost srážky úměrná koncentraci, bude i rychlost reakce závislá na koncentraci.\n\nSkupenství reaktantů je také velmi důležitý faktor ovlivňující reakční rychlost. Pokud jsou všechny reaktanty v kapalném skupenství, zajišťuje tepelný pohyb jejich vzájemný kontakt. Pokud jsou ale v různých skupenstvích, např. jeden reaktant je kapalina a druhý plyn, potom dochází ke kontaktu pouze na rozhraní fází. Proto je potřeba zavést intenzivní míchání kapaliny, příp. probublávání plynu kapalinou.\n\nDalším důležitým faktorem je teplota. Pokud látce dodáme energii ohřevem, rychlost pohybu molekul se zvýší. Zároveň vzroste i šance na srážku molekul a tyto srážky budou mít větší energii.\n\nKatalyzátor je látka, která mění reakční rychlost chemické reakce, ale na konci procesu zůstává nezměněna. Některé reakce, tzv. autokatalytické reakce, jsou katalyzovány vznikajícími produkty. V biochemii jsou velmi často reakce katalyzovány enzymy.\n\nDalší faktory ovlivňující reakční rychlost jsou míchání reakční směsi a (pouze v případě, kdy je alespoň jeden reaktant plynný) také tlak.\n\nU zvratných reakcí je dosaženo rovnováhy v okamžiku, kdy jsou rychlosti obou reakcí (přímé a zpětné) shodné a koncentrace látek v systému se již dále nemění. Rovnováhu lze ovlivnit teplotou, koncentrací nebo tlakem, posun rovnováhy popisuje Le Chatelierův princip. Některé typy reakcí např. oscilační reakce, probíhají v oblasti, která je velmi vzdálená od rovnováhy.\n\n"}
{"id": "100572", "url": "https://cs.wikipedia.org/wiki?curid=100572", "title": "Vadžet", "text": "Vadžet\n\nVadžet, též Uto, je staroegyptskou bohyní. Je to ochranná bohyně Dolního Egypta, byla uctívána v podobě kobry.\n\nVadžet byla původně bohyní města Bútó (Puto), toto město vzniklo z dvouměstí Dep-Pe, s velkou pravděpodobnoistí to bylo hlavní město Dolního Egypta před sjednocením říše. Po sjednocení celého Egypta králem Menim se stala ochráncem celého Dolního Egypta. Společně s bohyní Nechbet, ochránkyní Horního Egypta, byly jako \"Obě paní\" symbolem starého Egypta od jeho počátku až do jeho konce. Společně byly poctěny označením \"Matka krále\".\n\nStaří Egypťané bohyni Vadžet většinou znázorňovali jako kobru, která byla často okřídlená. Někdy ji zobrazovali také jako štíhlou ženu, která měla kobru na čele, nebo jako supici s kobří hlavou. V podobě kobry, která se označuje jako urea, se nachází na všech vyobrazeních vládců a velké části bohů, na mnoha papyrech a na reliéfech, na nichž jsou zachyceny korunovační scény.\n\nHlavní chrám Vadžety se nacházel v jejím domovském městě Bútó, jeho trosky byly v roce 1886 identifikovány britským egyptologem Flindersem Petriem na pahorku Tell el-Faraín, který se nachází asi 60 km od dnešní obce Tanta. Podle popisu Hérodota byl vytesán z jediného kusu kamene, každá jeho strana měřila dle něj 40 loktů, tedy zhruba 18 metrů, a jeho věštírna prý byla nejspolehlivější v celé zemi. Dosavadní vykopávky ale zatím žádnou tuto zprávu nepotvrdily ani nevyvrátily.\n\n"}
{"id": "100584", "url": "https://cs.wikipedia.org/wiki?curid=100584", "title": "Whatever People Say I Am, That's What I'm Not", "text": "Whatever People Say I Am, That's What I'm Not\n\nWhatever People Say I Am, That's What I'm Not je první studiové album, vydané 26. ledna 2006 sheffieldskou indie rockovou skupinou Arctic Monkeys.\n\n"}
{"id": "100588", "url": "https://cs.wikipedia.org/wiki?curid=100588", "title": "Jódžinbó", "text": "Jódžinbó\n\nJódžinbó (: \"Tělesná stráž\"), někdy také uváděný jako Yojimbo, je černobílý japonský film režiséra Akira Kurosawy z roku 1961. Ve filmu přijíždí hlavní hrdina – rónin (Toširó Mifune) – do města, v kterém zuří válka dvou gangů o nadvládu. Rónin přesvědčí vůdce obou gangů, aby si ho najali jako ochránce a obratným manévrováním docílí toho, že se oba gangy navzájem zničí.\n\n\"Jódžinbó\" byl později několikrát znovu zfilmován např. jako spaghetti western Sergio Leoneho \"Pro hrst dolarů\" (A Fistful of Dollars) s Clintem Eastwoodem v hlavní roli nebo jako gangsterský film z období americké prohibice \"Poslední zůstává\" (Last Man Standing) režiséra Waltera Hilla s Brucem Willisem v hlavní roli.\n"}
{"id": "100591", "url": "https://cs.wikipedia.org/wiki?curid=100591", "title": "Seznam závislých území", "text": "Seznam závislých území\n\nZa závislá území se označují různá území světa, která nejsou samostatnými státy a existují důvody, proč je nezahrnovat do statistik společně se zemí, která je spravuje. Takové důvody mohou být různých druhů:\n\n\n\n\n\n\nJediným suchozemským územím, které není ani nezávislým státem, ani závislým územím v běžném slova smyslu, je Antarktida, a do jisté míry ještě také Spratlyovy ostrovy v Jihočínském moři, o které soupeří několik zemí (Čína, Filipíny, Malajsie, Tchaj-wan a Vietnam).\n\nV případě Antarktidy platí Antarktický smluvní systém, který zmrazuje nároky států na území Antarktidy, zakazuje jakékoliv vojenské aktivity a také například zakazuje těžbu nerostných surovin (minimálně do roku 2048). I přes platnost této dohody některé státy si formálně nárokují území na Antarktickém kontinentě. Jedná se o: Francii (nárokující území Adélina země), Spojené království (Britské antarktické území), Norsko (Země královny Maud a ostrov Petra I.), Nový Zéland (Rossova dependence), Austrálii (Australské antarktické teritorium), Argentinu (Argentinská Antarktida) a Chile (Chilské antarktické území). \n\nNení jednoduché jednoznačně říci, kolik závislých území na světě existuje. Jednak proto, že posouzení výše uvedených důvodů není jednotné, a jednak proto, že některá závislá území bývají pro různé účely uváděna po větších či menších skupinách (např. tzv. Menší odlehlé ostrovy USA je ve skutečnosti název pro skupinu neobydlených ostrovů, ležících v různých částech světa). Poměrně objektivním měřítkem je nicméně mezinárodní standard ISO 3166-1. S výjimkou výše uvedené kategorie neuznaných de facto nezávislých států má totiž i většina závislých území přidělený kód první úrovně, podobně jako nezávislé státy. Podle tohoto standardu můžeme rozlišit 51 závislých území se samostatným kódem. \n\nŠpicberky a Jan Mayen jsou vedeny pod jediným kódem. Stejná situace panuje u ostrovů Bonaire, Svatý Eustach a Saba, které mají společný ISO kód. Menší odlehlé ostrovy Spojených států amerických je seskupení 9 rozdílných ostrovů (Bakerův ostrov, Howlandův ostrov, Jarvisův ostrov, Johnstonův atol, Kingmanův útes, Midway, Navassa, Palmyra a Wake). Kdybychom brali jednotlivé ostrovy či souostroví samostatně, původní číslo 51 se zvětší na 62.\n\nExistuje i několik dalších území, která svůj vlastní kód nemají, a proto nebyla zahrnuta v předešlé tabulce. Jmenovitě se jedná o:\n\nZapočtením těchto území se celkový počet ustálí na hodnotě 67.\n\n"}
{"id": "100598", "url": "https://cs.wikipedia.org/wiki?curid=100598", "title": "Zácpa", "text": "Zácpa\n\nZácpa (nebo také konstipace, obstipace) je označení nejen pro poruchu zažívání, která se projevuje obtížným a málo častým vylučováním stolice. Výsledkem je nafouklé a bolestivé břicho a velmi sporadické a bolestivé vyprazdňování stolice, která je zpravidla příliš tuhá. Zácpa ve svých důsledcích může zhoršit stav hemoroidů a dalších chorob.\n\nPříčinou zácpy může být jen citlivá reakce organismu na změnu prostředí (psychické faktory, např. na začátku dovolené), důsledek nějakého onemocnění či defektu (vznik překážky ve střevech), špatné stravy (nedostatek tekutin a vlákniny), nedostatek pohybu, případně osobní disposice postiženého. Dopad dlouhodobější zácpy na organismus je velmi neblahý a je nanejvýš vhodné ji léčit. K akutnímu potlačení zácpy se používají tzv. projímadla, o jejich použití je ovšem nutné se poradit s lékařem nebo lékárníkem. Opakem zácpy je průjem (diarea, diarrhoea).\n\nRozlišujeme tři typy zácpy\n\n"}
{"id": "100599", "url": "https://cs.wikipedia.org/wiki?curid=100599", "title": "100%", "text": "100%\n\n100% je název v pořadí šestého alba skupiny Alkehol. Je na něm 15 písní s pro Alkehol typickou hospodskou tematikou.\n\n\n"}
{"id": "100604", "url": "https://cs.wikipedia.org/wiki?curid=100604", "title": "Konstantin Konstantinovič Rokossovskij", "text": "Konstantin Konstantinovič Rokossovskij\n\nKonstantin Konstantinovič Rokossovskij, také Konstantin Rokossovský (, ; – 3. srpna 1968) byl sovětský a polský maršál a polský ministr obrany.\n\nKonstantin Rokossovský se narodil v prosinci 1896 patrně ve Varšavě, ale další stejně věrohodné zdroje uvádějí jako místo narození město Velikije Luki poblíž Pskova v severním Rusku a že se jeho rodina brzy poté do Varšavy přestěhovala. Rod Rokossovských patřil k polské šlechtě a pocházelo z něj mnoho kavaleristů a účastníků polských povstání. Nicméně během 19. století zchudla a Konstantinův otec, Ksawery Wojciech Rokossowski byl v Rusku drážním zaměstnancem. Konstantinova matka Antonína Ovsiannikovová byla z drobné běloruské šlechty, zemřela v roce 1911. Chodil do obchodní školy Antona Laguna s výbornými výsledky. Když v roce 1902 zemřel otec, šestiletý Konstantin si začal vydělávat na živobytí v cukrárně, u zubaře, v továrně na punčochy, kde pracovala jeho matka i sestry Marie a Helena. Tam se seznámil prvně s dělnickým hnutím a v demonstraci 1. května 1912 schoval prapor demonstrantů po útoku jízdního četnictva, za což byl šest týdnů vězněn policií a propuštěn teprve na přímluvu strýce. V letech 1909 až 1914 se stal kamenickým učněm v závodě jeho strýce Stefana Wysockého. Rokossovskij se tak podílel na výstavbě Varšavského mostu Mikuláše II., nyní Poniatowského, konkrétně na některých ornamentech (po 2. sv. válce neobnovených).\n\nKdyž v roce 1914 propukla První světová válka, Rokossovský dobrovolně narukoval 2. srpna do pluku dragounů jako vojín carské armády. Již 22. srpna se vyznamenal při patrole, za což získal Řád sv. Jiří 4. stupně. Při bojích na polském území s překvapením zjistil spolu s kolegy účast Poláků také v nepřátelské armádě a utkali se dokonce s polskou legií. Později se účastnil obrany Rigy, kde za dobytí německé dělostřelecké baterie byl Rokossovský vyznamenaný Řádem sv. Jiří 3. stupně.. V průzkumném oddílu se Konstantin na celý život spřátelil s poddůstojníkem s revolučními sklony Adolfem Juškevičem z Vilna, což mělo později vliv na jeho účast v revoluci. Na konci roku 1916 byl poslán do poddůstojnické školy (dnes bychom spíše hovořili o krátkém kurzu). Ze školy si odnesl mnohé velitelské dovednosti, které uplatnil později v Rudé armádě. Po návratu ze školy v březnu 1917 povýšil na hodnost desátníka. 11. března pluk přísahal Prozatímní vládě, v pluku se objevili zástupci bolševiků a podle Příkazu č. 1 Petrohradského sovětu byl zvolen plukovní výbor. 29. března povýšil Rokossovský na mladšího poddůstojníka. Němci útočili na Rigu a jeho pluk kryl ústup pěchoty a utečeneckých táborů do Lotyšska. 23. srpna Rokossovský se skupinou dragounů odzbrojil německou kolonu na pskovské silnici u Kronenbergu a za to obdržel Řád sv. Jiří 2. stupně. Dragouni ho následně zvolili do plukovního výboru. Jeho bratranec František Rokossowski ze stejného pluku se skupinou polských dragounů se naopak vrátil do Polska a vstoupil do vznikající polské armády.\n\nNa konci prosince byl Kargopolský pluk poslán do týla na východ a 7. dubna 1918 byl poblíž Vologdy rozpuštěn a kolem sta dragounů utvořilo oddíl Rudé armády, který převzal název Kargopolský, velitelem se stal Juškevič a jeho zástupcem Rokossovský. Následně si změnil patronymum (rus. \"otčestvo\") na Konstantinovič.\n\nPrvní sovětské bojové vyznamenání (Řád Rudé zástavy) si vysloužil při úspěšném jízdním útoku na stanoviště dělostřelectva Bělogvardějců poblíž Išinu. Vážně zraněn do ramene byl během útoku na Kolčakův štáb v Karaluně. Ránu mu údajně zasadila šavle generála bílých Vozkresenského, který v tomto střetu padl kulí z pistole. Stejné vyznamenání mu bylo uděleno za uvolnění obklíčeného pěšího praporu na Dálném východě během bojů s desetitisícovou bělogvadějskou armádou kurlandského (nyní Estonsko) barona Ungerna von Sternberga. I zde střet odnesl dalším těžkým zraněním.\n\nRokossowski tak bojoval v občanských válkách v Rusku a Mongolsku jako velitel roty a potom jízdního pluku, byl několikanásobně zraněn a vyznamenán za chrabrost a velitelské umění. V roce 1919 vstoupil do komunistické strany bolševiků. V roce 1922 se účastnil Polsko-Ruské války.\n\nV září 1924 jako velitel 27. pluku jezdectva v Zabajkalsku byl poslán do Vysoké školy kavalerie v Leningradu, v době kurzu přejmenované na Jízdní kurzy zdokonalování velitelů (a později na Frunzeho vojenskou akademii) a se zkrácením doby školení ze dvou let na jeden rok. V září 1925 společně s Žukovem kurs dokončil. Postupně velel jízdnímu pluku, brigádě, divizi a armádnímu sboru. V létech 1926-1928 byl instruktorem armády v Mongolsku a roku 1929 — na základě dohody s čínskou vládou — se zúčastnil obrany Čínské východní železnice proti banditům. Roku 1930 byl jmenován velitelem 7. Samarské jízdní divize a později 5. jízdního armádního sboru. 26. listopadu 1935 byl povýšen do tehdejší hodnosti komdiv (velitel divize, které dnes odpovídá generálmajor).\nNa počátku třicátých let byl jedním z prvních, kteří si uvědomili potenciál obrněného útoku. Hájil vytvoření silného obrněného jádra Rudé armády. Boj za tuto myšlenku ho dostal do konfliktu s mnoha veliteli staré gardy, zejména se Semjonem Buďonným, který stále preferoval kavalerii.\n\nRokossovskij si udržel své postavení až do roku 1937. Důstojníci zatčení v průběhu stalinských čistek třicátého sedmého roku, např. Michail Velikanov vypovídali proti němu. Dne 27. června 1937 byl vyloučen z VKS(b) za „ztrátu třídní bdělosti“, a o měsíc později, 22. července 1937 i uvolněn z armády. Odjel do Leningradu, kde byl v srpnu 1937 zatčen kvůli podezření ze spolupráce s tajnými službami Polska a Japonska. Od 17. srpna 1937 do 22. března 1940 byl držen ve vyšetřovací vazbě ve věznici na Špalerní ulici v Leningradě. Podle F. A. Klišina, tehdy jednoho ze tří soudců vojenského kolegia Nejvyššího soudu SSSR, v březnu 1939 proběhl soud, ale protože všichni svědci byli mrtví, soudci vrátili případ na došetření a i na dalším zasedání soudu na podzim 1939 byl případ odložen. Nakonec byl Rokossovskij v březnu 1940 propuštěn a plně rehabilitován.\n\nNejdříve se s rodinou zregeneroval v lázních Soči na pobřeží Černého moře. Poté převzal funkci velitele 5. jezdeckého sboru a při zavedení generálských hodností v červnu 1940 byl jmenován generálmajorem. V listopadu 1940 se stal velitelem 9. mechanizovaného sboru.\n\nKdyž nacistické Německo zaútočilo na Sovětský svaz v červnu 1941, stal se Rokossovskij velitelem 16. armády umístěné poblíž Smolenska. Během hořkých bojů v zimě 1941-1942 sehrál klíčovou roli při obraně Moskvy pod Žukovovým velením.\n\nNa počátku roku 1942 byl převelen k Brjanskému frontu. Velel pravému křídlu sovětských jednotek během jejich postupu proti Němcům. Sovětské jednotky zatlačily Němce zpět k řece Don a Stalingradu v od léta do zimy 1942. Během bitvy o Stalingrad velel Donskému frontu. Vedl severní křídlo sovětského protiútoku, které obklíčilo Paulusovu Šestou armádu. Získal tak rozhodující vítězství v sovětsko-německé válce.\n\nRoku 1943, poté co získal velení sovětského Centrálního frontu, úspěšně podnikl obranné operace v Kurském výběžku a poté vedl protiútok na západ od Kurska, kterým překonal poslední velkou německou ofenzívu na východní frontě. Tím umožnil sovětským vojskům postup na Kyjev. Poté byl převelen k Prvnímu Běloruskému frontu, jemuž velel během sovětského postupu přes Bělorusko a do Polska.\n\nV roce 1944 během plánování operace Bagration se stal účastníkem známého incidentu. Nepohodl se s Stalinem, který podle dosavadní doktríny požadoval pouze jediný průlom německé linie. Rokossovskij si stál na svém a požadoval průlomy dva. Stalin nařídil Rokossovskému třikrát, aby se šel projít a znovu si celou věc promyslel. Pokaždé, když se Rokossovskij vrátil, měl stejnou odpověď: „Dva, dva průlomy, soudruhu Staline, dva, dva průlomy“. Když tuto odpověď slyšel Stalin již potřetí, zůstal potichu, přistoupil k Rokossovskému a položil mu ruku na rameno. Následovalo několik napjatých okamžiků a celá místnost očekávala, až Stalin strhne Rokossovského epolety. Místo toho Stalin řekl: „Vaše důvěra hovoří ve prospěch vašeho zdravého mínění.“ a přikázal, aby byl útok proveden podle Rokossovského plánu. Bitva proběhla úspěšně a Rokossovského reputace se ještě zvětšila. (Podle některých zdrojů se stal společně s Borisem Šapošnikovem jediným generálem, kterého Stalin poté oslovoval celým jménem po otci - Konstantine Konstantinoviči.) Po rozdrcení německé skupiny armád Střed v Bělorusku operací Bagration postupovala Rokossovského vojska k východnímu břehu řeky Visla naproti Varšavě. Dorazil zde uprostřed roku 1944. Za tyto úspěchy a vítězství byl povýšen do hodnosti Maršála Sovětského svazu.\n\nJakmile se Rokossovského jednotky zastavily na řece Visle, propuklo Varšavské povstání (srpen – říjen, 1944) vedené polskou Domácí armádou, která byla řízena ze zahraničí polskou exilovou vládu v Londýně. Ta měla za úkol osvobodit Varšavu od Němců dřív, než dorazí sovětské jednotky. To mělo zabránit ustanovení komunistické vlády v Polsku. Stalin nařídil Rokossovskému, aby vyčkal a neposkytl žádnou podporu pro povstání. Tyto rozkazy bezvýhradně uposlechl. O tom, jaký byl jeho osobní pohled na věc, proběhlo mnoho diskusí a spekulací.\n\nPoté co byla Varšava v lednu 1945 Sověty dobyta, byl Rokossovskij převelen do čela 2. Běloruského frontu. Ten postupoval do Východního Pruska a přes severní Polsko k ústí Odry ve Štětíně. Na konci dubna se spojil v severním Německu se silami britského polního maršála Montgomeryho. V téže době obsadily jednotky Žukova a Koněva Berlín.\n\nRokossovskij se na vlastní žádost stal polským ministrem obrany. Navíc získal titul Maršála Polska. Společně s Rokossovským bylo do téměř všech velitelských postů polské armády jmenováno několik tisíc ruských důstojníků. Mnoho dalších bylo zaměstnáno na postech \"poradců\".\n\nRoku 1952 se stal zástupcem předsedy ministerské rady Polské lidové republiky. Ačkoli byl vlastně Polák, nežil v Polsku 35 let a většina Poláků ho tak brala jako Stalinova agenta. To bylo způsobeno zejména tím, že neuměl příliš polsky a s polskými vojáky jednal pouze v ruštině. Jak sám Rokossovskij hořce poznamenal: „V Rusku říkají, že jsem Polák. V Polsku říkají, že jsem Rus.“\n\nRokossovskij byl zodpovědný za potlačení polského hnutí za nezávislost a stalinizaci a sovětizaci Polska obecně a ještě důsledněji Polské lidové armády. Jako nejvyšší velitel polské armády zavedl mnoho opatření na potlačení protiruských aktivit. Mezi nejznámější opatření patřily \"pracovní prapory\", do kterých byli umísťováni muži, kteří byli shledání jako \"sociálně nebo politicky nebezpeční\", nebo i muži, kteří byli vinní jen tím, že měli rodiny v zahraničí. Odhaduje se, že zhruba 200 000 mužů bylo nuceno pracovat v pracovních táborech v nebezpečných podmínkách, často v kamenolomech, uhelných a uranových dolech. Takto zemřelo přes 1 000 mužů a desetitisíce jich bylo zmrzačeno. Dalšími oběťmi represí byli bývalí vojáci předválečné Polské armády a válečné Zemské armády.\n\nRoku 1956 během Poznaňských protestů proti sovětské okupaci odsouhlasil vyslání vojenských jednotek proti protestujícím. Jako výsledek nasazení více než 10 000 vojáků a 360 tanků bylo minimálně 74 civilistů zabito.\n\nKdyž se komunističtí reformátoři v čele s Władysławem Gomułkou pokusili v roce 1956 získat moc, vydal se Rokossovskij do Moskvy a snažil se přesvědčit Nikitu Chruščova, aby proti Polsku použil armádu. Poté, co se Gomulkovi podařilo domluvit se se sověty, opustil Rokossovskij Polsko. Vrátil se do Sovětského svazu, kde mu byly navráceny všechny jeho hodnosti a vyznamenání. V červenci 1957 byl Chruščovem zároveň s odvoláním G. K. Žukova z postu ministra obrany jmenován náměstkem ministra obrany a také velitelem zakavkazského vojenského obvodu. V roce 1958 byl jmenován hlavním inspektorem Ministerstva obrany Sovětského svazu. Tento post zastával až do svého odchodu do důchodu v dubnu 1962.\n\nZemřel v srpnu 1968 ve nedožitých 72 letech. Je pochován na Rudém náměstí u Kremelské zdi.\n\n"}
{"id": "100625", "url": "https://cs.wikipedia.org/wiki?curid=100625", "title": "Dopravní zácpa", "text": "Dopravní zácpa\n\nDopravní zácpa (v odborných textech nazývaná kongesce nebo dopravní kongesce) nastává, pokud je aktuální provoz silnější než aktuální kapacita dopravní cesty. Často vzniká též následkem krátkodobého zneprůjezdnění nebo snížení kapacity komunikace vlivem dopravní nehody, pracovní činnosti, vadné činnosti signalizačního zařízení nebo jiné mimořádné události.\n\nPro pozemní komunikace je v Česku a některých dalších zemích stanovena speciální dopravní značka „Kolona“, která upozorňuje na místa, kde pravidelně dochází ke kongescím.\n\nMožnou obranou proti kongescím je buď zvyšování kapacity komunikací a výstavba dalších, nebo naopak regulace provozu, omezování práva vjezdu do určitých oblastí nebo zpoplatňování provozu. Vliv má také modernizace řízení dopravy, zejména koordinace a dynamické řízení světelných signalizačních zařízení a preference některých druhů dopravy, například hromadné, cyklistické nebo pěší.\n\n\n"}
{"id": "100626", "url": "https://cs.wikipedia.org/wiki?curid=100626", "title": "Krystalka", "text": "Krystalka\n\nKrystalka je primitivní rozhlasový přijímač, který ke své činnosti nepotřebuje napájení. Energie, která rozkmitává membránu jejího sluchátka, se bere přímo z vysílaného signálu.\n\nZa svůj název tento přijímač vděčí hlavní součástce, kterou byl některý z krystalů s usměrňovacími vlastnostmi (nejčastěji se používal galenit). Krystalu se dotýkal hrot z fosforbronzu, wolframu nebo jiného vhodného materiálu, čímž vznikla primitivní hrotová dioda. Hrot byl pohyblivý (ovládal se malou páčkou umístěnou v kulovém kloubu), aby se na krystalu dalo najít místo s nejlepším příjmem.\n\nKrystalka demoduluje amplitudově modulované signály, za určitých okolností (s velmi špatnou kvalitou) i signály modulované kmitočtově. Z antény přichází spektrum signálů na paralelní rezonanční obvod, který má selektivní charakter, a tlumí všechny kmitočty vyjma kmitočtu rezonančního. Diodou je odstraněna kladná, nebo záporná část obálky amplitudově modulovaného signálu, ze zbylé části se pak kondenzátorem vyfiltruje vysokofrekvenční nosná vlna a do sluchátek jde nízkofrekvenční obálka signálu.\n\n\nPraktická realizace krystalky má několik kritických bodů, které je nutné dodržet.\n\nPokud krystalka obsahuje pouze jednu cívku s těsnou vazbou (nebo cívku přímo navázanou na anténu), nelze při návrhu vycházet jen z prostého výpočtu paralelního rezonančního obvodu, ale je nutno při výpočtu potřebné indukčnosti cívky počítat i s nezanedbatelným kapacitním vlivem antény. Což ve výsledku znamená, že cívka bude mít citelně menší počet závitů, než vychází výpočtem, protože kapacita antény se částečně sčítá s kapacitou ladícího kondenzátoru.\n\n\nVýhodou krystalky při příjmu amplitudově modulovaného signálu je minimální zkreslení - v celé přijímací cestě je totiž zařazen jen jeden nelineární prvek (demodulační dioda).\n\nProtože je krystalka přijímač bez jakéhokoliv zesílení, je příjem možný jen na sluchátka.\n\n\n\n"}
{"id": "100627", "url": "https://cs.wikipedia.org/wiki?curid=100627", "title": "Národní výbor (1945–1990)", "text": "Národní výbor (1945–1990)\n\nNárodní výbor (NV) byl v letech 1945–1990 orgán československé státní správy na úrovni obce, města, městského obvodu, okresu, kraje, nebo země. Národní výbory měly své formálně volené orgány (plénum a rada NV – podobně jako dnešní orgány samosprávných celků „zastupitelstvo“ a „rada“). Názvem chtěly národní výbory navázat na československou tradici z období rané existence státu, kdy vznikaly tyto orgány jako nástroj nově ustanovené správy na území vznikajícího státu, ale de facto vznikla obdoba ruských sovětů.\n\nNárodní výbory se označovaly a rozčleňovaly podle místa, kde působily. Přestože socialistický stát nerozlišoval mezi městem a vsí, rozlišení na obecní a městský národní výbor se tehdy používalo. Podle toho se také skutečně rozlišovalo, jestli daná obec měla status města. Dělení národních výborů bylo následující:\n\n\nNárodní výbory vznikaly ilegálně již v prvních letech okupace jako revoluční orgány. Jejich vznik a organizace jako nových státních orgánů byla poprvé zakotvena v ústavním dekretu prezidenta republiky ze dne 4. prosince 1944. Ten pojímal národní výbory jako orgány prozatímní, pro přechodné období (s národními výbory nesouhlasil londýnský exil, protože odporovaly principům prvorepublikové správy, naopak byly prosazovány moskevským komunistickým exilem). Zavedeny do praxe pak byly vládním nařízením č. 4/1945 Sb. a dekretem prezidenta republiky č. 121/1945 Sb.\n\nDefinitivní platnost ustanovení národních výborů byla potvrzena ústavou z roku 1948: \"„Článek X: Nositelem a vykonavatelem státní moci v obcích, okresích a krajích a strážcem práv a svobod lidu jsou národní výbory“\".\n\nV čele NV stál předseda, od roku 1948 zásadně člen KSČ. Národní výbory sloužily jako prodloužená ruka pro výkon centrálního řízení ekonomiky a celé společnosti až na místní úroveň. Principy samosprávy byly notně okleštěny a rozhodování se dělo v duchu demokratického centralismu. V zásadě šlo o to, že se vždy a na všech úrovních deklarovalo plnění „usnesení x-tého sjezdu KSČ“. \n\nNová soustava národních výborů byla zavedena od 17. května 1954:\n\nV rámci správní reformy roce 1960 byl přijat nový zákon o národních výborech, č. 65/1960 Sb., který byl později nahrazen zákonem č. 69/1967 Sb., jenž ve znění dalších předpisů platil až do zrušení národních výborů v roce 1990. Tehdy byla obnovena obecní samospráva a pro státní správu na okresní úrovni zřízeny okresní úřady.\n\nNejdůležitější agendou národních výborů se stala v poválečném Československu zemědělská správa, která byla přímo podřízená vrcholnému zemědělskému orgánu ministerstvu zemědělství, ovládaného KSČ. Již 10. května 1945 vydal komunistický ministr zemědělství Július Ďuriš Směrnice pro národní výbory o nejnutnějších opatřeních v zemědělství. KSČ dala směrnicemi najevo, že národní výbory budou orgány lidové moci a správy, které se budou podílet na správě a vývoji poválečného zemědělství. Z obsahu směrnic byla nejdůležitější výzva rolníkům, domkářům a zemědělským pracovníkům, aby nečekali na schválení zákonů a převzali moc v českých vesnicích a zemědělskou půdou. Zároveň měli vytvářet rolnické komise, které v součinnosti s národními výbory měly převzít zemědělský majetek, podléhající konfiskaci. Též v nich byla zakotvena národní správa. Tyto směrnice vyšly ve velkém nákladu 100 000 výtisků a byly rozšiřovány hlavně na venkově. Směrnice nahrazovaly právní předpisy a podporovaly revoluční poválečnou euforii a nezákonné jednání na venkově. Dne 21. června promluvil Július Ďuriš ve večerním vysílání rozhlasu a opětovně vyzýval ke konfiskaci zemědělského majetku.\n\nMístní národní výbory měly v konfiskačním a přídělovém řízení celou řadu úkolů: okresním národním výborům podávaly návrhy na provedení konfiskace a přijímaly přihlášky od oprávněných uchazečů o příděl zemědělské půdy, zkoumaly žadatele po stránce národní spolehlivosti (zjišťovaly jejich chování během okupace) a po stránce jejich zemědělské kvalifikace, žadatelů, připravovaly volby místních rolnických komisí, měly dbát na to, aby lesy a lesní půda do 50 ha byly přidělovány obcím nebo družstvům, zabezpečovaly řádné a včasné obdělávání zemědělské půdy v obcích, dohlížely na chod zemědělské výroby. \n\nNárodní výbory ve vnitrozemí spolupůsobily při výběru občanů pro přesídlení do pohraničí, vedly jejich evidenci a s osidlovacími komisemi ministerstva zemědělství spolupracovaly na osídlovacím plánu. Úkolem správních komisí v pohraničí bylo zajištění bezpečného života v obci, obnovení komunikací, ochrana státního majetku a zajištění zásobování, na zemědělských podnicích zaváděly českou národní správu, organizovaly jejich zemědělskou výrobu a měly uvádět do provozu konfiskované zemědělské stroje, osídlencům poskytovaly bydlení. Postupně se z nich vytvářely místní národní výbory.\n\nSpráva konfiskovaného zemědělského majetku připadla Národnímu pozemkovému fondu. U každého Osidlovacího úřadu v Praze a Bratislavě (pod vedením Ústřední komise pro vnitřní osídlení při ministerstvu vnitra) byl založen Fond národní obnovy, který zabezpečoval úkoly související s pozemkovou správou konfiskovaného majetku, s jeho rozdělením a přidělením. K provádění vlastního přídělového řízení ve vnitrozemí vznikaly u místních národních výborů tří až desetičlenné přídělové komise (nejvýše desetičlenné okresní přídělové komise), které měly poradní a kontrolní funkci.\n\nRolnické komise, složené z uchazečů o půdu (neplatila u nich paritní zastoupení politickými stranami),\n\n\n"}
{"id": "100629", "url": "https://cs.wikipedia.org/wiki?curid=100629", "title": "ONV", "text": "ONV\n\nZkratka ONV může znamenat: \n\n"}
{"id": "100635", "url": "https://cs.wikipedia.org/wiki?curid=100635", "title": "Kostel svatého Michaela", "text": "Kostel svatého Michaela\n\nKostelů zasvěcených svatému archandělu Michaelovi je více:\n\n"}
{"id": "100637", "url": "https://cs.wikipedia.org/wiki?curid=100637", "title": "Tom Hanks", "text": "Tom Hanks\n\nThomas Jeffrey „Tom“ Hanks (* 9. července 1956 Concord) je americký filmový herec, režisér a producent, držitel dvou Oscarů za herecký výkon. Jedná se o jednoho z nejlépe placených herců v dějinách filmu a jednoho ze dvou herců (vedle Spencera Tracyho), který cenu akademie obdržel ve dvou po sobě jdoucích letech (1993 a 1994).\n\nNarodil se v manželství jižanského kuchaře Amose Mefforda Hankse a Angličanky Janet Merilyn Fragerové, která pracovala v nemocnici. Má tři sourozence: sestru Sandru, bratry Lawrence a Jimiho. V pěti letech se jeho rodiče rozvedli. \n\nOd střední školy se amatérsky věnoval herectví, které ho provázelo i na vysoké škole. Svoji první opravdovou hereckou zkušenost získal na festivalu Shakespearových her v Ohiu. Tři roky poté v létě vystupoval v Shakespearových hrách a přes zimu účinkoval v divadelní společnosti v Sacramentu. \n\nV roce 1978 se oženil s herečkou Samanthou Lewesovou, s níž má 2 děti, ale v roce 1987 se rozvedli. \n\nPo práci na festivalu se přestěhoval do New Yorku, kde dostal po velké snaze svoji první (malou) roli ve filmu \"He Knows You're Alone\" (1980). Velký úspěch nezaznamenala, a tak se vydal do Los Angeles, kde získal roli v televizním sitcomu \"Bosom Buddies\" a v dalších seriálech, jako například \"Mazes and Monsters\" (1982). První úspěch se dostavil v roce 1984 po filmu \"Žbluňk!\" (\"Splash\"). Poté získal další roli ve filmu \"Velký\" (\"Big\") v roce 1988. \n\nPři natáčení filmu \"Blázni a dobrovolníci\" (\"Volunteers\") se seznámil s herečkou Ritou Wilsonovou. Vzali se v roce 1988 a mají spolu dvě děti. \n\nFilmová komedie \"Ohňostroj marnosti\" byla velice úspěšná a Hanks si zde zahrál po boku Bruce Willise a Melanie Griffithové. Od roku 1993 se jeho úspěchy zvětšovaly. Hrál vedle Meg Ryanové, Garyho Sinise, Robin Wright Pennové, Denzela Washingtona, Edworda Burnse, Matta Damona, Helen Huntové, Leonardem DiCapriem, Catherine Zeta-Jonesové, Jeana Rena, Audrey Tautou, Julie Robertsové, Ayelety Zurerové a dalších.\n\n\n\nOscar\n\nZlatý Glóbus\n\n"}
{"id": "100638", "url": "https://cs.wikipedia.org/wiki?curid=100638", "title": "Kostel svatého Michala (Olomouc)", "text": "Kostel svatého Michala (Olomouc)\n\nŘímskokatolický kostel svatého Michala v Olomouci byl postaven ve 13. století a zbarokizován v letech 1676 až 1703 podle návrhu Giovanniho Pietra Tencally. Štukovou výzdobu interiéru navrhl Baltazar Fontana.\n\nV nikách hlavního průčelí jsou socha Spasitele a socha Panny Marie Immaculaty. Sochy vytvořil ve 30. letech 18. století Ondřej Zahner. Původně byly na ohradní hřbitovní zdi kolem (dnes zaniklého) kostela Panny Marie na Předhradí v Olomouci.\n\nOlomoučtí zastupitelé schválili v roce 2008 příspěvek 360 000 Kč z celkových nákladů 411 000 Kč na restaurování soch v průčelí kostela.\n\nV září 2007 byl odlit \"zvon svatého Jana Sarkandera\" a 31. prosince 2007 byl vytažen do věže \"zvon svaté Zdislavy\" – ze zvonařského bronzu, hmotnost 850 kg, tón fis1, cena asi 500 000 Kč.\n\nV roce 2008 měl být odlit zvon \"Michael Archanděl\" o hmotnosti 1850 kg, tón D, cena přibližně 1 milión Kč, měl být také odlit zvon \"Panny Marie\" o hmotnosti 2500 kg, tón C, cena přibližně 1 500 000 Kč.\n\nV barokních břidličných podlahách ambitu kostela se vyskytují fosilní stopy (ichnofosilie): \"Spirodesmos archimedeus\" (také ve vstupní místnosti na věž), \"Spirodesmos spiralis\", \"Lophoctenium\" isp., \"Dictyodora liebeana\", ?\"Megagrapton\" isp., \"Zoophycos\" isp., \"Phycosiphon incertum\" a \"Chondrites intricatus\". Výskyt ichnodruhu \"Spirodesmos archimedeus\" naznačuje, že břidlice pocházejí pravděpodobně z nyní zatopeného lomu u Dalova.\n\nGotická křížová chodba z přelomu 14. a 15. století kolem rajského dvora je jádrem bývalého dominikánského kláštera. Před rokem 1380 bylo u kostela vybudované severní křídlo chodby a také křídlo východní. Budovala ji dómská huť založená za biskupa Jana Volka. Další dvě křídla vznikla v 80. a 90. letech 14. století a mají odlišný sloh, protože byla upravená po požárech v letech 1398 a 1404.\n\nV severozápadním koutě ve čtvercovém klenebním poli je neobvyklá konstrukce obkročné klenby. Roku 1723 nechal převor Bořivoj Majer upravit gotická okna na barokní. Obrazy křížové cesty mezi okny jsou od malíře Antona Bergera z Nového Jičína. Na tyto obrazy odkázala roku 1832 Anna Borstová 160 zlatých.\n\nKaple svatého Alexeje (také sv. Alexia) je u východní křížové chodby. Původně byla na místě starší stavba ze 13. století. Na jejích základech založil údajně roku 1380 Václav z Doloplaz kapli Navštívení Panny Marie. Z ní se zachoval presbytář, gotická okna s kružbami, triumfální lomený oblouk a z venkovní strany opěráky.\n\nV polovině 19. století se gotická klenba lodi zřítila. V letech 1845–1852 byla v lodi vybudována valená klenba, kazatelna a kaple byla celkově upravena. Oltáře svatého Vincence a svatého Valentina z pololoviny 18. století nebyly obnoveny. Od roku 1740 je kaple častěji uváděna jako kaple svatého Alexeje podle bratrstva svatého Alexia.\n\nV kapli je epitaf z roku 1524 náležející Janu Eibenstockovi jako jeden z prvních dokladů renesance ve městě a pískovcová náhrobní deska Jiřího Valeriána Podstatského z Prusinovic. Hrobka rodiny Podstatských je od 17. století pod podlahou kaple.\n\n\n"}
{"id": "100641", "url": "https://cs.wikipedia.org/wiki?curid=100641", "title": "Okresní národní výbor", "text": "Okresní národní výbor\n\nOkresní národní výbor (ONV) je označení národních výborů, které vykonávaly v Československu v letech 1945–1990 správu okresů. Do roku 1948 byly podřízené zemským národním výborům (ZNV), od roku 1949 krajským národním výborům. \n\nV roce 1990 se okresní národní výbory transformovaly na okresní úřady, přímo volené orgány okresů byly na čas nahrazeny nepřímo volenými okresními shromážděními. Při reformě veřejné správy pak zanikly i okresní úřady. \n\nVládním nařízením č. 133/1949 Sb., o organizaci lidové správy v okresech přešla na Okresní národní výbory působnost vyšších orgánů státní správy (agenda konfiskace zemědělského majetku, technicko-hospodářských úprav pozemků, myslivosti a povolování zemědělského úvěru). Okresní národní výbory prováděly na podkladě zákona č. 46/1948 tzv. \"novou pozemkovou reformu\" (při MNV a ONV působily rolnické komise), rozhodovaly o výkupech půdy, při zemědělských referátech okresních národních výborů byly zřízeny pracovní skupiny (například pracovní skupina pro JZD, rostlinnou a živočišnou výrobu, lesní výrobu a plánování). Výkonnými složkami rady ONV se staly komise, které měly především funkci poradní. Jako první vznikaly komise pro zezemědělskou výrobu a výkup, žňová komise, komise pro rozpis a plnění kontingentů, později komise pro poskytování zemědělského úvěru, komise myslivecká, komise pro živelní pohromy a komise pro budování JZD. Od roku 1949 se ONV staly hlavním článkem pro řízení socialistického zemědělství. Zemědělské referáty prováděly uskutečňování kolektivizace venkova.\n"}
{"id": "100647", "url": "https://cs.wikipedia.org/wiki?curid=100647", "title": "Krajský národní výbor", "text": "Krajský národní výbor\n\nKrajský národní výbor (KNV) bylo označení národních výborů jako orgánů státní správy, které vznikly na podkladě zákona č. 280/1948 Sb. o krajském zřízení. KNV vykonávaly v Československu v letech 1949–1990 státní správu ve správních obvodech krajů. Samospráva byla v období totalitního komunistického režimu bez náhrady zrušena zavedením národních výborů (na místní, okresní a krajské – původně zemské – úrovni), a tudíž neexistovala. KNV nahradily zemské národní výbory (ZNV) existující v letech 1945–1948, které vykonávaly správu v obvodech zemí. Země byly zřízením krajů (jako obvodů státní správy) zrušeny jako právnické osoby i jako správní obvody. Žádné z uspořádání krajských obvodů (1949, 1960) nebylo souladné s historickou zemskou hranicí mezi Čechami a Moravou.\n\nPřehled NV po roce 1945 v českých zemích na úrovní zemské a krajské:\n\nOd roku 2000 bylo v České republice ústavním zákonem č. 347/1997 Sb., o vytvoření vyšších územních samosprávných celků, zřízeno 13 nových krajů a hlavní město Praha jako vyšší územně samosprávné celky. Hlavní město Praha krajem není, ale pro účely zvláštních zákonů se za kraj jen považuje (srov. § 1 odst. 1 zákona č. 131/2000 Sb., o hlavním městě Praze). Hranice krajů podle ústavního zákona č. 347/1997 Sb. sice vycházejí z obvodů krajů v letech 1949–1960, s kraji podle zákona č. 280/1948 Sb., o krajském zřízení, resp. zákona č. 36/1960 Sb., o územním členění státu, které stanovily kraje jako jednotku územního členění – v nichž působily KNV jako orgány státní správy – však nemají jinak nic společného. Jedná se o veřejnoprávní korporace, tedy právnické osoby veřejného práva s vlastní právní osobností a vlastním majetkem, které samostatně spravuje zastupitelstvo kraje, nikoli o orgány státní správy, ani o správní obvody. \n\nZemědělská správa se podílela na úplné realizaci zemědělské politiky KSČ. Zákon č. 280/1948 Sb. o krajském zřízení vymezil základní kompetenci krajských národních výborů na řízení zemědělské výroby. Vládními nařízeními pak byla přenesena přenesena část působnosti bývalých zemských národních výborů a část agendy ministerstva zemědělství na krajské národní výbory. Krajským národním výborům na úseku zemědělství příslušelo:\n\n\nVládním nařízením č. 12/1949 Sb., o zemědělských referátech krajských národních výborů vznikl u každého krajského národního výboru zemědělský referát, který měl na starosti řízení zemědělství v celém kraji. Jeho úkolem bylo vypracovat dílčí plán zemědělské výroby, kontrolovat jeho plnění a aktivně spolupracovat s plánovacím referátem. Dále měl na starosti budování JZD, mechanizaci zemědělství, rostlinnou a živočišnou výrobu a ochranu hospodářských zvířat. Další zemědělské úkoly vyplývaly pro KNV ze závěrů IX. sjezdu KSČ, vedle hlavního úkolu socializace a kolektivizace venkova to byl například politický a odborný výcvik zemědělských kádrů, organizování zemědělského poradnictví a výzkumnictví. Zemědělský referát se skládal z jednotlivých oddělení, specializovaných na oblast zemědělské a lesní výroby (např. oddělení pro mechanizaci zemědělství, pro rostlinnou a živočišnou výrobu, plánování, výchovu zemědělských kádrů, lesní výrobu a pro zakládáni JZD). Referent pro zemědělský výzkum sledoval a zajišťoval přenášení vědeckých výzkumů do zemědělské praxe.\n"}
{"id": "100649", "url": "https://cs.wikipedia.org/wiki?curid=100649", "title": "Obvodní národní výbor", "text": "Obvodní národní výbor\n\nObvodní národní výbor (ObNV či ObvNV, v Praze později jen ONV) je označení národních výborů, které vykonávaly v Československu v letech 1945–1990 správu městských obvodů v některých velkých městech. Byly podřízené městským národním výborům (MěNV), respektive Národnímu výboru hlavního města Prahy atd. \n\nZpočátku byla pro obvodní národní výbory určena zkratka ObvNV, která později byla zkracována na ObNV. Zatímco například v Ostravě, Plzni či Brně se až do konce užívala zkratka ObNV, v Praze se jako standardní a běžné označení obvodních národních výborů ustálila zkratka ONV, což může souviset i s tím, že postavení pražských obvodů bylo analogické postavení okresů v rámci Prahy jako hlavního města v postavení kraje. \n\nV částech Prahy připojených v letech 1968 a 1974 zůstaly po připojení v činnosti místní národní výbory, ale byly podřízeny pražským obvodním národním výborům. Původní části obvodů spravovaly obvodní národní výbory přímo.\n\nV roce 1990 se obvodní národní výbory transformovaly na obvodní úřady a obvodní zastupitelstva. V Praze se v roce 1995 i těchto deset úřadů a zastupitelstev přejmenovalo na úřady městských částí a zastupitelstva na zastupitelstva městských částí. \n"}
{"id": "100650", "url": "https://cs.wikipedia.org/wiki?curid=100650", "title": "Městský národní výbor", "text": "Městský národní výbor\n\nMěstský národní výbor (MěNV nebo MěstNV) je označení národních výborů, které vykonávaly v Československu v letech 1945–1990 správu měst. Byly podřízené okresním národním výborům (ONV). \n\nV Praze však byl zřízen Národní výbor hlavního města Prahy (NVP) a byl postavený na úroveň krajským národním výborům. Podobně i v některých dalších velkých městech měly národní výbory vyšší pozici. \n\nV roce 1990 se městské národní výbory transformovaly na městské úřady a městská zastupitelstva, u statutárních měst na úřady města (později magistráty) a zastupitelstva města.\n\nMěstské národní výbory se od 1. ledna 1983 podle nového vymezení měst a obcí městského charakteru v § 10 novelizovaného zákona č. 69/1967 Sb., o národních výborech, rozdělovaly do několika kategorií. V první kategorii, mimo měst se zvláštním postavením, byla krajská města, další významná velká města se zvlášť rozvinutou hospodářskou, politickou, kulturní, sociální a správní činností a významná lázeňská města (stanovila je nařízením vláda). Ve druhé kategorii okresní města a další města, která byla významnými středisky osídlení a byla vybavena zařízeními a provozovnami pro zabezpečování služeb a potřeb svých obyvatel i jejich spádového území (určoval je krajský národní výbor).\n\nPočty MěNV v Československu k 1. lednu 1983 (mezi 1. lednem 1983 a 1. lednem 1988 došlo k několika změnám v kategoriích u několika měst). Městy v první kategorii byly: Kladno, Mladá Boleslav, České Budějovice, Karlovy Vary, Mariánské Lázně, Ústí nad Labem, Děčín, Chomutov, Liberec, Most, Teplice, Hradec Králové, Pardubice, Gottwaldov, Jihlava, Prostějov, Frýdek-Místek, Havířov, Karviná, Olomouc, Opava, Přerov a Třinec.\n"}
{"id": "100652", "url": "https://cs.wikipedia.org/wiki?curid=100652", "title": "Vin Mariani", "text": "Vin Mariani\n\nVin Mariani byl alkoholický nápoj, vyrobený poprvé v roce 1863 Angelo Marianim z bordeauxského vína a extraktu z listů koky. \n\nPapež Lev XIII. si jej oblíbil, doporučoval jej věřícím a souhlasil s tím, aby byl vypodoben na reklamách na tento nápoj. \n"}
{"id": "100653", "url": "https://cs.wikipedia.org/wiki?curid=100653", "title": "PEHA", "text": "PEHA\n\nPEHA je slovenská hudební skupina, která vznikla v roce 1997 v Prešově. Je jednou z nejpopulárnějších slovenských hudebních skupin poslední doby. Texty pro skupinu píše, až na výjimky, Vlado Krausz. Zpěvačkou, spoluautorkou a autorkou hudby kapely je Katarína Knechtová. Manažer skupiny Petr Tureček působil ve skupině Peha v letech 2003 - 2008.\n\nSkupina PEHA se na slovenské scéně objevila v dubnu roku 1997. Její začátky jsou spojeny s vydavatelstvím Škvrna records. V roce 1998 byla podepsána smlouva s firmou Sony Music Bonton. V lednu roku 1999 vznikla a do rádií i televizí se dostala píseň \"Diaľkové ovládanie\", která se stala po dva měsíce nejhranější písní na Slovensku. Dalším úspěšným singlem byla píseň \"To sa Ti len zdá\" a v září roku 1999 bylo vydáno první album \"Niečo sa chystá\". V létě roku 2000 skupina koncertovala na turné se skupinou Nocadeň a po turné začala připravovat druhé album. To bylo vydáno až na jaře 2001 a nese název \"Krajinou\". Pilotním singlem se stala písnička \"Hlava vinná, telo nevinné\". V tomtéž roce dostala Katarína Knechtová ocenění Aurel 2001 v kategorii nejlepší zpěvačka. V roce 2003 bylo vydáno album \"Experiment\", kde pilotním singlem byla skladba \"Naoko spím\" a velkou pozornost si vysloužily i zadumanější skladby \"Len tak ísť\", \"Hypnotická\" nebo \"Slnečná balada\". Na jaře roku 2004 kapela koncertovala v rámci turné se skupinou Chinaski. Další v pořadí již čtvrté řadové album bylo vydáno v roce 2005 už pod novým vydavatelstvím Universal Music a jeho název je \"Deň medzi nedeľou a pondelkom\". Za toto album a úvodní singl \"Za tebou\" získala Peha 4 sošky Aurel 2005 v kategoriích nejlepší zpěvačka, nejlepší píseň, nejlepší album a nejlepší kapela. Na Slovensku bylo album za prodejnost oceněno Platinovou deskou a v Česku Zlatou deskou. V listopadu roku 2006 vyráží kapela na koncerty v rámci Rubikon tour se skupinou Kryštof. Tomuto turné předchází vydání retrospektivního alba \"Best Of\" u bývalého vydavatelství Sony BMG. Rubikon tour vrcholí 9.12.2006 koncertem v pražské T-Mobile aréně před více než 9000 diváků. Závěr roku 2006 je korunován výrazným přílivem českých fanoušků kapely. K tomu se navíc alba \"Deň medzi nedeľou a pondelkom\" a \"Best Of\" drží v prodejnosti v českých žebříčcích IFPI kolem 15. místa a skladba \"Spomaľ\" devět týdnů nepřetržitě vedla žebříček nejhranějších skladeb v českých rádiích. Začátkem roku 2007 dosahovala prodejnost alba „Deň medzi nedeľou a pondelkom“ v českých zemích „triplatiny“, tedy přesahovala 30.000 prodaných kusů. Kapela vystupuje na slavnostním večeru k předávání hudebních cen TV Óčko v pražské Lucerně a vyhlášení hudebních cen časopisu Report v Plzni. V průběhu jara absolvovala PEHA turné po českých koncertních sálech s mimořádným diváckým ohlasem a to včetně pražského dvojkoncertu v Paláci Akropolis.\n\n\n\n\n"}
{"id": "100658", "url": "https://cs.wikipedia.org/wiki?curid=100658", "title": "Československá myslivecká jednota", "text": "Československá myslivecká jednota\n\nČeskoslovenská myslivecká jednota (ČSMJ) je bývalá myslivecká organizace, z které se později vyvinula Českomoravská myslivecká jednota.\n\nPrvní ústřední spolek na ochranu honby vznikl ve Francii a po něm v Německu. V Rakousku-Uhersku se konstituovalo první zemské ústředí v Tyrolsku. U příležitosti Hospodářského kongresu v Budapešti roku 1896 sestavilo c.k. ministerstvo orby statistiku (podle doručených údajů) dosud založených ústředních spolků v královstvích a zemích zastoupených v Říšské radě.\nPo rozpadu Rakouska-Uherska se jako první ústředí pro ochranu honby v novém státě konstituoval v roce 1919 založený „Československý lovecký a kynologický říšský svaz” se sídlem v Praze. Lovecko-kynologický spolek pro Moravu a Slezsko a Ústřední spolek pro ochranu honby a chov psů loveckých v Čechách vystoupily z Československého loveckého a kynologického říšského svazu, čímž byl dán podklad k založení Československé myslivecké jednoty.\n\nDne 6. ledna 1923 se sešla pracovní skupina v České Třebové a 18. března 1923 v Praze na valné hromadě Ústředního spolku pro ochranu honby a chov loveckých psů v Čechách, kde podala návrh na založení celostátní organizace Československá myslivecká jednota. Ustavující schůze se konala 22. dubna 1923 v Brně. Ústředí v Brně se snažilo sdružit ryze české myslivecké, lovecké, střelecké, trubačské a kynologické spolky do jedné organizace, u jejíhož zrodu stály:\n\nPrvním předsedou byl zvolen židlochovický lesní rada Zdeněk Slanina, po něm v roce 1925 Vavřín Horáček, lesmistr v Kuřimi, který ČSMJ vedl až do nových voleb v roce 1927, kdy byl zvolen předsedou prof. Ing. Antonín Dyk, ústředním jednatelem Josef Žalman, ústředním pokladníkem František Paštika.\n\nDne 1. února 1930 konala Čsl. myslivecká jednota v Praze schůzi svého „Pracovního výboru”, na které mimo dalších odborných otázek myslivosti, kynologie, střelectví projednávala zřízení zemských odborů, následující den 2. února 1930 se pak uskutečnila ve velkém sále hostince «U Zlaté husy» generální valná hromada všech zástupců sdružených loveckých organizací, kde byly tyto organizační kroky schváleny. Taktéž byla odsouhlasena společná účast ČSMJ s generálním ředitelstvím Státních lesů a statků na mezinárodní lovecké výstavě v Lipsku. Čestnými členy byli jmenováni František Harrach, velkostatkář z Velkého Meziříčí, a Karel Adler, lesní ředitel v. v. na vyvlastněném velkostatku v Kostelci n. Čeř. lesy. Předsedou Čs. M. J. byl opětovně zvolen Ing. Antonín Dyk, profesor vysoké školy zemědělské v Brně, ústředním jednatelem Josef Žalman, lesní ředitel na velkostatku v Pozořicích.\n\nV roce 1932 byla ustavena Myslivecká komora Československé republiky, která sdružovala celorepublikové svazy českou ČSMJ a německý „Verband deutscher Jäger St. Hubertus” z Litoměřic. Prezidentem komory byl zvolen inž. Antonín Dyk, jednatelem za německý svaz JUDr. Anton Ulberth, advokát v Praze II., Václavské nám. č. 35. Čsl. myslivecká komora sdružovala 35 000 členů.\n\nMysliveckou jednotu reprezentovalo v roce 1933 kolem 200 mysliveckých spolků, rozmístěných po celém území republiky. K oslavě svého desetiletého působení uspořádala v rámci jarní Hospodářské výstavy v Praze ve dnech 20. května až 5. června 1933 v Královské oboře vlastní mysliveckou výstavu. O vysoké úrovni výstavy svědčila sama skutečnost, že výstavní výbor tvořila stovka předních funkcionářů ČSMJ, zasloužilých činovníků, odborníků a vlastníků nejrozsáhlejších honiteb v Československu, výboru předsedal velkostatkář JUDr. Bedřich Schwarzenberg. Mezi nejvýznamnější členy výboru patřili:\n\nVýstava myslivosti byla rozdělena do sedmi oblastí: lovecké trofeje, myslivecká zoologie, výstava živé zvěře, ochrana a hygiena zvěře, statistika myslivosti, myslivecká literatura a umění, myslivecký průmysl a obchod, výstava zbraní a kynologie. Exponáty byly řazeny vesměs podle jednotlivých zemí, takže poskytovaly možnost zhlédnout čsl. myslivost od východních pralesových oblastí Karpat a Tater až do nejzápadnějších končin Čech.\n\nV roce 1928 se dohodly volně sdružené československé kynologické svazy v Čsl. kynologické Unii (Č. K. U.): Sdružené československé kynologické svazy, Čsl. Myslivecká Jednota (Čs. M. J.), Svaz organizací kynologických (S.O.K.) a německý kynologický svaz „Zucht und Prüfungsbund” (Z. P. B.) přeměnit toto volné sdružení na základě stanov na celostátní Československý kynologický svaz. V roce 1935 se konala ustavující schůze Československého kynologického svazu v Praze, celostátního ústředí, ve kterém se spojily Československý lovecký a kynologický říšský svaz, Československý svaz kynologický a také Československá myslivecká jednota.\n\nV roce 1928 se Československo (za účasti ČSMJ) společně s Francií, Polskem a Rumunskem podílelo na prvních krocích k založení Mezinárodní lovecké rady „Conseil International de la Chasse” (C. I. C.), která zahájila svoji činnost v roce 1930. V roce 1937 se konalo v Praze zasedání komise pro hodnocení trofejí.\n\nDne 10. července 1935 se konala v Drážďanech na pozvání německého nejvyššího říšského lovčího porada československých a německých zástupců ústředních úřadů a mysliveckých korporací o úpravě myslivosti v Československo-německém pohraničí. Porady se účastnili: za ministerstvo zemědělství generální ředitel Státních lesů dr. inž. Karel Šiman a lesní rada J. Mayer, za ministerstvo zahraničí legační rada dr. Toušek, za Čs. mysliveckou komoru profesor inž. Antonín Dyk, ředitel Kindler a vrchní lesní správce Otto Bernhauer, za Německo: zástupce říšského nejvyššího lovčího nejvyšší lovčí Scherping, zemští lovci ze Slezska, Saska a Bavor a příslušní krajští a místní lovčí. Porada se zabývala náměty, které byly už projednány na přípravné poradě 19. března 1935 v Praze. Obě strany na jednání našly shodu na jednotné úpravě doby odstřelu zvěře jelení, srnčí, mufloní a tetřeví v pohraničním pásmu (popřípadě jednotném odstřelu zvěře jelení a srnčí). Příští porada se měla konat v Praze. Při jednání vyslovili němečtí zástupci uznání nad vzorným provozem čs. státních honiteb.\n\nDne 22. března 1936 se konala v Brně valná hromada ústředního zastupitelstva ČSMJ, která v této době sdružovala 316 mysliveckých spolků s počtem 24 000 členů. Předseda Zemského svazu ČSMJ pro zemi Českou řed. Josef Zíka byl pro své vynikající zásluhy o myslivost jmenován čestným členem. Hlavním bodem programu Ústředního zastupitelstva bylo projednání přípravy nového honebního zákona a zřízení ústřední prodejní kanceláře pro zpeněžení zvěřiny v \"tuzemsku i v zahraničí\". V červenci 1936 se Zemědělská rada a Československá myslivecká jednota usnesly na založení \"státního loveckého družstva\" „Diana”, na němž by stát participoval 55%. Účelem družstva měla být regulace jak placených odstřelů, tak i obchodu a vývozu zvěřiny. Do kompetence družstva náležel i rybolov. Stát a ČSMJ vložily základní kapitál v hodnotě půl milionu Kč, zbytek měl být upsán zájemci. Přípravy pokročily tak daleko, že ministerstvo zemědělství navrhovalo termín ustavující valné schůze na 15. června 1937. K ustavení družstva nakonec nedošlo (hlavně pro odpor ze strany velkoobchodních organizací) s tím, že a o věci bude ještě jednáno. Na schůzi v Obchodní a živnostenské komoře v Praze se totiž dne 10. června 1937 proti zřízení družstva „Diana” vyslovily: Ústřední rada obchodnictva ČSR, Gremium pražského obchodnictva, Svaz velkoobchodnictva, sekce velkoobchodníků zvěřinou, Jednota obchodních grémií v Čechách, Ochranný svaz majitelů a nájemců honiteb v ČSR, Svaz obchodníků surovými kůžemi.\n\nDo jaké míry si byly Československá myslivecká jednota a Československé státní lesy a statky jisti svým záměrem dokládají tři velkolepé diplomatické hony uskutečněné na státních honitbách zámku Židlochovice. První hon, sloužící jako malá generálka pro další dva hony, se uskutečnil 5. 9. 1936 pro jugoslávskou delegaci vedenou ministerským předsedou Milanem Stojadinovičem, další pro rumunskou delegaci krále Carol II. a jeho syna Michala se konal od 28. října do 2. listopadu 1936 a třetí ve dnech 4. a 5. 11. 1937. Ačkoliv byla poslední rumunská návštěva označena za soukromou, přípravu zabezpečovaly Státní lesy. Myšlenku státního loveckého podniku za účelem získání deviz se podařilo státu realizovat až po roce 1948, nejprve formou závodu „Odchyt zvěře Čs. mysliveckého svazu” a později „Interlovu Praha”, hospodářského zařízení Českého mysliveckého svazu.\n\n\nV rámci plánovaného zřízení jediné stranické organizace Národní jednoty, jejíž program byl schválen 16. února 1939, přistoupila strana ke zřizování jednotných odborných a odborových organizací, přičemž zřídila v Praze a v Brně přípravné výbory, které měly provést sjednocení mysliveckých a loveckých organizací pod stranu Národní jednoty. Ke konci února 1939 se oba přípravné výbory dohodly, že péče o myslivost a její organizování bude svěřeno výhradně Československé myslivecké jednotě, která ponese název Myslivecká Národní jednota. Předsednictvo Československé myslivecké jednoty vzápětí schválilo úpravu stanov a za účelem sjednocení do jednotné myslivecké organizace v základních rysech přípravný plán, sestávající z těchto kroků:\n\nV každém okrese tedy měla působit «Myslivecká Národní jednota», která by sdružovala několik lokálních spolků. Padlo také doporučení, že vzhledem k tomu, že se Ústředí Národní jednoty nalézá v Praze, mělo by se sídlo Myslivecké Národní jednoty nacházet taktéž v Praze. Plán jednotné myslivecké organizace, postavený na stavovských základech, se uskutečnit Československé myslivecké jednotě a Straně Národní jednoty nepodařilo, jelikož strana NJ se vznikem Protektorátu Čechy a Morava prakticky zanikla.\n\nPo jednáních mezi Českou mysliveckou jednotou a Zemědělskými radami rozhodl výbor Národního souručenství dne 19. června 1940, že jedinou ústřední českou mysliveckou organizací na celém území Protektorátu Čechy a Morava je Česká myslivecká jednota. Na základě tohoto rozhodnutí vyzval sekretariát výboru Národního souručenství členy České myslivecké jednoty (potažmo zemské svazy a oblastní myslivecké spolky) k hromadnému přestupu do řad jednotné myslivecké organizace, spolku Sdružení České myslivecké jednoty. Informace k přestupu vydávaly jednotlivé myslivecké spolky nebo sekretariáty Zemských svazů České myslivecké jednoty v Praze (Na Florenci čp. 27) nebo v Brně (Údolní ulice čp. 7), popřípadě Ústřední sekretariát České myslivecké jednoty v Brně (Údolní ulice čp. 7).\n\nVládním nařízením č. 127/1941 ze dne 31. března 1941 vstoupil 1. dubnem 1941 v platnost nový honební zákon, k němuž bylo vydáno prováděcí nařízení č. 128/1941. Česká myslivecká jednota pověřila Ústřední spolek pro ochranu honby a chov loveckých psů v Čechách se sídlem v Praze, aby se postaral ihned po vyjití nového honebního zákona o zaslání jeho přesného textu všem členům spolku v ČMJ. Ten pak na požádání nový zákon v kapesním formátu s prováděcími předpisy rozesílal. Cena jednoho brožovaného výtisku činila 15 korun.\n\nZákon zavedl povinné členství v uznaném mysliveckém svazu, jímž byla pro příslušníky Protektorátu české národnosti »Česká myslivecká jednota«. Povinnému členství byli podrobeni držitelé ročních honebních lístků i držitelé bezplatných ročních honebních lístků. Držitelé ročních honebních lístků německé národní příslušnosti, se povinně sdružovali v NS-říšském svazu »Deutsche Jägerschaft, skupina Čechy a Morava«. Dohled nad Českou mysliveckou jednotou měl nejvyšší myslivecký úřad, nad říšským svazem »Deutsche Jägerschaft«, skupina Čechy a Morava říšský protektor v Čechách a na Moravě. Všechny ostatní lovecké spolky (mimo sdružení, která se zabývala výhradně chovem, výchovou a zkoušením loveckých psů) byly do 1. června 1941 soustředěny do výše jmenovaných dvou svazů. Po zrušení Zemědělských rad v roce 1942 byla Česká myslivecká jednota organizována pod „Svazem zemědělství a lesnictví pro Čechy a Moravu” v Praze (Verband für Land- und Forstwirtschaft für Böhmen und Mähren).\n\nOd srpna 1940 bylo vedení ČMJ jmenováno autoritativně. Dosavadní předseda a vedoucí Zemského svazu České myslivecké jednoty pro zemi Českou ředitel Josef Zíka v listopadu 1941 odstoupil a vedením svazu pro Čechy byl pověřen jeho místopředseda Arnošt princ Schwarzenberg, velkostatkář v Tochovicích. V prosinci 1942 potvrdilo ministerstvo zemědělství a lesnictví Arnošta prince Schwarzenberga do funkce nového předsedy České myslivecké jednoty, který zůstal i na dále vedoucím zemské skupiny pro Čechy, jejíž kanceláře se nacházely v Praze II, Na Florenci čp. 33. Jeho zástupcem byl jmenován Otto Bernhauer (ornitolog a vrchní lesní správce v Lánech u Kameničky). Sedmdesátiletý prof. inž. Antonín Dyk byl jmenován vedoucím zemské skupiny pro Moravu a Slezsko, jeho zástupcem baron Theodor Gabriel Podstatský Thorsen z Prusinovic (1909–1984).\nVyhláška ministra zemědělství ze dne 4. listopadu 1941, č. 379 Sb. upravovala povinné dodávky zvěřiny. Vlastníci a pachtýři soukromých honiteb (též honiteb zemských a obecních) byli povinni 50 % úlovku zvěře spárkaté, zajíců a bažantů z honebního roku 1941/1942 prodat obchodníkům se zvěřinou. Obchodníci se zvěřinou tyto povinné dodávky dodávali do větších měst (Praha, Brno, Moravská Ostrava, Plzeň, České Budějovice, Olomouc, Jihlava, Kladno, Pardubice a Hradec Králové). Dodávky zajíců a bažantů v plné výši, dodávky zvěře spárkaté v polovině váhy, kde je mohli prodat ve volném obchodu. Zbylou polovinu zvěře spárkaté obchodníci odevzdávali závodním kantýnám. Do 10. dne každého měsíce byli vlastníci a pachtýři honiteb povinni nižšímu mysliveckému úřadu písemně oznámit, kolik zajíců a bažantů a kolik kusů zvěře spárkaté (s udáním druhu a váhy), prodaly v uplynulém měsíci obchodníkům se zvěří k dodávce do větších měst a do závodních kantýn. Obdobné hlášení podávali též obchodníci se zvěří.\n\nVyhláška ministra zemědělství a lesnictví ze dne 5. června 1942, č. 213 Sb., o povinné dodávce zvěřiny v honebním roce 1942/1943, stanovila držitelům a pachtýřům honiteb povinnost dodat vždy nejpozději do 3 dnů po složení zvěře obchodníku se zvěří 50 % úlovku zvěře spárkaté, zajíců a bažantů, složených v době od 1. října 1942 do konce honebního roku 1942/1943. V případě, že nešlo o denní úlovek nejméně 100 kusů, mohly se odvod zvěřiny konat v rámci celkového úlovku každého kalendářního měsíce. Okresní úřad povinně zřizovaly pro svůj obvod nejméně jednoho obchodníka se zvěří, který přebíral uvedenou zvěřinu. Vybraní obchodníci se zvěří pak dodávali 40 % zvěřiny závodním kantýnám, nemocnicím nebo ozdravovnám a dalších 40 % do větších měst. Zbylých 20 % dodané zvěřiny mohli teprve prodat ve volném prodeji místnímu obyvatelstvu.\n\nVyhláška ministra zemědělství a lesnictví ze dne 4. května 1943, č. 131 Sb., o povinné dodávce zvěřiny v honebním roce 1943/1944, prodělala změny v podmínkách pro obchodníky se zvěřinou.\n\nUstanovení vyhlášky ministra zemědělství a lesnictví ze dne 4. května 1943, Sb. č. 131, o povinné dodávce zvěřiny v honebním roce 1943/1944, platilo též pro honební rok 1944/1945.\n\nVázané hospodářství se od roku 1943 dotklo také přídělu krmiva pro lovecké psy, o které mohli žádat soukromí držitelé (bezzemci) u okresního úřadu. Krmiva se zpravidla přidělovala jen loveckým psům, kteří byli skutečně k lovu využíváni a byli podrobeni jarní nebo podzimní \"hledačce\" u „České myslivecké jednoty” nebo u „Die Deutsche Jägerschaft”, dále psům, kteří byli uznáni Nižším mysliveckým úřadem za způsobilé. Okresní úřady uhrazovaly potřebu těchto krmiv z množství jim pravidelně přidělovaných.\n\nOd října 1943 se vydávaly i přídělové lístky na lovecké střelivo. Majitelé honebních lístků si u svých nižších mysliveckých úřadů vyzvedli lístek na lovecké střelivo a přihlásili se nejpozději do 10. října 1943 u některého obchodníka, oprávněného prodávat střelivo. Obchodník lístek na dolním okraji druhé strany orazítkoval, podepsal a současně zaznamenal množství požadovaného střeliva do seznamu zákazníků. Seznam pak zaslal své organizaci do 15. října 1943. Myslivecké spolky v součinnosti s nižšími mysliveckými se povinně postaraly o urychlené a správné vyhotovení lístků na lovecké střelivo. Až do vyhotovení lístků na lovecké střelivo byl do konce října vyhlášen zákaz prodeje střeliva.\n\nNa podkladě § 35 vládního nařízení č. 127/1941 Sb. nařídil německý státní ministr pro Čechy a Moravu Karl Hermann Frank výnosem ze dne 14. října 1944 (č. j. St. M/Za-H. 0206/44) za účelem \"„zajištění výživy a zabráněni škod od zvěře ”\" v tomto roce hony na drobnou zvěř, na zajíce, králíky a bažanty i „\"přes těžkosti spojené s obstaráním střelců a honců, jakož i nábojů\"”. Odstřel drobné zvěře (zajíců, králíků, bažantů) měl být proveden zásadně naháňkami (na společných honech ve smyslu § 35, odst. 2 vl. nař. ze dne 31. března 1941, č. 128/1941 Sb.). Osamělé honby byly přípustné jen v odůvodněných a výjimečných případech a podléhaly schválení nižšího mysliveckého úřadu. Noční čekání na drobnou zvěř bylo zakázáno:\n\nVe 4. týdnu 69. přídělového období (4./ХII. až 10./XII. 1944) se na platný ústřižek spotřebitelského průkazu pro dospělé „EW 26” a pro děti a mládež „KJ 27” vydávaly spotřebitelské dávky drůbeže, výrobků z drůbeže a zvěřiny. U zvěřiny v poměru: 1 zajíc pro 2 osoby a 1 bažant pro 1 osobu. Ostatní zvěřina se na lístky nevydávala.\n\nV květnu 1943 byl při nejvyšším mysliveckém úřadu zřízen fond na podporu ochranné myslivecké služby a ke zvelebení myslivosti. Do tohoto fondu měly plynout všechny výtěžky z peněžitých trestů, uložených mysliveckými soudy. Fond měl sloužit k podpoře pozůstalých po mysliveckém a lesním personálu, který padl nebo zemřel následkem zranění v boji s pytláky, k udílení vyznamenání a odměn za zvláštní výkony při ochraně myslivosti, též k jiné podpoře myslivosti. Uznané myslivecké svazy, právnické a jiné osoby předkládaly své návrhy nejvyššímu mysliveckému úřadu k rozhodnutí.\n\nPo druhé světové válce došlo k obnovení činnosti Ústředního ředitelství státních lesů a statků v Praze (1918–1951), Československé myslivecké jednoty s ústředím v Brně (opět uspořádané do původních tří svazů), Spolku českého lesnictva v Praze (od r. 1941 sjednocená Ústřední jednota českého lesnictva a Ústřední jednota lesních a lovčích zřízenců) a k založení Jednotného svazu českých zemědělců v Praze a jeho expozitury v Brně. Vyhláška ministerstva zemědělství č. 289 Ú.l. RČS ze dne 4. října 1945, o prozatímní úpravě myslivosti ponechala částečně v platnosti myslivecké předpisy období první republiky a částečně i protektorátní legislativu. V neděli 17. února 1946 se sešil v Brně delegáti všech 263 okresních mysliveckých spolků ze země Moravskoslezské, aby projednali otázky myslivosti, úpravu náhrady škod způsobených zvěří a urychlené vydání zákona o ochraně a chovu zvěře. Čestným předsedou Zemského moravskoslezského svazu ČSMJ byl na sněmu zvolen prof. inž. A. Dyk, předsedou prezident nejvyššího soudu dr. Theodor Nussbaum. Podstatná změna nastala po květnových volbách v roce 1946.\n\nMinisterstvo zemědělství v čele s komunistickým ministrem J. Ďurišem vydalo několik předpisů, které připravily půdu pro myslivecký zákon v roce 1947. Výnosem ze dne 15. června 1946 zrušilo ministerstvo zemědělství nižší myslivecké úřady, které dosud rozhodovaly o mysliveckých záležitostech. Jejich kompetenci převzaly v I. instanci okresní národní výbory (správní komise), v II. instanci zemské národní výbory a ve III. instanci ministerstvo zemědělství. Vyhláškou č. 1568 ze dne 27. července 1946 bylo v osidlovaném pohraničí ke správě honitby na vlastní účet umožněno alespoň jednomu z drobných místních zemědělců získat roční honební lístek bez složení myslivecké zkoušky.\n\nVýnosem čj. 25633-VIII/3-1946 prakticky zabránilo pronájmu státních honiteb jednotlivcům, ty mohly být podle výnosu pronajímány pouze tzv. \"loveckým společnostem\". Přestože už v prosinci 1946 musela Československá myslivecká jednota na podnět zemských národních výborů a ministerstva zemědělství připravit osnovy nového zákona o myslivosti, ministerstvo zemědělství vypracovalo a předložilo vládě vlastní předlohu, zcela odlišnou a v několika bodech odporující názorům mysliveckých odborníku. ČSMJ také kritizovala připravovaný výnos o lidových loveckých společnostech, jelikož podle připravované statistiky pocházela třetina organizovaných myslivců ze zemědělství a společně s lesníky a myslivci z povolání byla bez mála polovina členstva zaměstnána půdní produkcí. Prof. Ing. Antonín Dyk doslova napsal: „\"Není proto jasné, proč tak zvaně lidové lovecké společnosti ministerstva zemědělství mají být vyhrazeny jen zemědělcům pod 20 ha výměry! Považujeme takové třídění za neprospěšné věci, neboť je křivdou ztěžovat více než 50 procentům organisovaných myslivců možnost výkonu myslivosti. \"”\n\nČSMJ sdružovala k 1. listopadu 1946 kolem 100 000 povinně organizovaných československých myslivců a připravovanou statistikou zjistila, že v zemi Moravskoslezské bylo v 69 okresních mysliveckých spolcích z 22 937 členů zaměstnáno: 9,80 % manuálně, 20,45 % duševně, 33,15 % v zemědělství, 14 % bylo lesníků a myslivců z povolání, 3,90 % vojáků a členů v ozbrojených útvarech, 15,20 % živnostníků, obchodníků a řemeslníků a 3,50 % členů patřilo k ostatním povoláním.\n\nUž v létě 1946 vznikaly po okresech při Jednotných svazech českých zemědělců (JSČZ) „Okresní myslivecké komise”, které se ujaly zakládání „Lidových loveckých společností” na honebních revírech podniku „Státní lesy a statky”. JSČZ společně s Československou mysliveckou jednotou a ve spolupráci se zemědělskými lidovými školami pak v lednu 1947 odstartovaly pro zájemce o vstup do lidových mysliveckých společností pětinedělní přípravná školení ke složení mysliveckých zkoušek, přičemž poslední neděle byla vyhrazena praktickému nácviku honů a lečí. ČSMJ zajišťovala odborné lektory a lidové zimní školy většinou prostory.\n\nDne 13. března 1947 nařídilo ministerstvo zemědělství výnosem č. 32823/940-VI/7-47 pronájem státních honiteb výlučně lidovým loveckým společnostem. O členství v lidové lovecké společnosti se mohli ucházet: 1. myslivci z řad výkonných zemědělců (do 20 ha výměry), kteří měli na členství v lidových loveckých společnostech přednostní právo, 2. myslivci z řad zaměstnanců státních lesů a statků, 3. ostatní venkovští myslivci z řad dělníků, zaměstnanců a drobných živnostníků, 4. myslivci z lidových a demokratických vrstev, přičemž myslivci z první a druhé skupiny museli tvořit víc jak 50 procent.\n\nOficiální založení Československé myslivecké jednoty proběhlo na slavnostní ustavující valné hromadě v neděli 11. května 1947 v Besedním domě v Brně. Valné hromady se účastnili zástupci ústavodárného NS, ministerstva zemědělství, zemských národních výborů Čech a Moravy, Ústředního národního výboru města Brna, Československé Akademie zemědělské, Vysoké školy zemědělská v Brně, Jednotného svazu českých zemědělců, Čs. armády, čestný člen, zakladatel a dlouholetý předseda ČSJM prof. dr. lesní inž. Antonín Dyk, myslivecký nestor prof. dr. lesní inž. Opletal a zástupci mysliveckých spolků z celé republiky. Ve volbách byl zvolen ústředním předsedou ČSJM na příští tři léta inž. Jan Zatloukal, ministerský rada v kanceláři prezidenta republiky, místopředsedy a zároveň předsedy zemských svazů Ing. doc. Josef Drbal (České vysoké učení technické v Praze, Vysoká škola speciálních nauk) za Čechy, JUDr. Theodor Nussbaum z Brna za Moravskoslezsko a dr. Igor Dula za Slovensko, ústředním jednatelem lesní inž. dr. Hubert Pelikán (protektorátní lesní rada, ředitel Svazu zemědělství a lesnictví v Brně, Spolek posluchačů lesního inženýrství Vysoká škola zemědělská Brno). Moravští myslivci obdarovali nového předsedu křišťálovým pohárem. Z valné hromady byl taktéž zaslán pozdravný telegram prezidentu republiky. ČSMJ, celostátní organizace myslivců ČSR, sdružovala ve 303 okresních mysliveckých spolcích na 97 000 členů.\n\nČSMJ se podílela na vzniku nového zákona o myslivosti č. 225/1947 Sb. ze dne 18. prosince 1947 (jednoho z tzv. Ďurišových zákonů), který byl i přes odpor odborných mysliveckých kruhů předložen Národnímu shromáždění ministerstvem zemědělství. Pro držitele tuzemských loveckých lístků bylo členství v Československé myslivecké jednotě, která byla nadále jedinou uznanou celostátní mysliveckou organizací, povinné. ČSMJ tvořily tři svazy:\n\nČeskoslovenská myslivecká jednota podléhala dozoru ministerstva zemědělství a její tři svazy dozoru příslušného zemského národního výboru, na Slovensku dozoru pověřenectva zemědělství a pozemkové reformy. Stanovy Československé myslivecké jednoty schvalovalo ministerstvo zemědělství; stanovy jednotlivých Svazů a jejich složek příslušný zemský národní výbor, na Slovensku pověřenectvo zemědělství a pozemkové reformy. Taktéž bylo podle zákona v její kompetenci provádět zkoušky z myslivostí, které stanovovalo a vyhlašovalo ministerstvo zemědělství po slyšení Jednotného svazu zemědělců a Československé myslivecké jednoty (na Slovensku po vyjádření pověřenectva zemědělství a pozemkové reformy).\n\nČeskoslovenská myslivecká jednota se rozhodla přispět k výchově mysliveckého dorostu na lesnických školách a pro školní rok 1947/1948 přistoupila k udílení jednoho studijního stipendia na lesnických školách: Vysoké škole zemědělské v Brně (lesnický odbor), Vysoké škole zemědělského a lesního inženýrství v Praze (lesní inženýrství), Vysoké škole lesnické v Košicích (1946–1952), státní Vyšší lesnické škole v Písku, v Trutnově, v Hranicích, Banské Štiavnici, Státní školy pro lesní hajné v Domažlicích (r. 1952 zrušena), v Nasavrkách (r. 1951 zrušena), v Jemnici (r. 1951 zrušena), v Liptovském Hrádku a v Jelšavě. Stipendium činilo 5 000 Kčs ročně a bylo vypláceno zpětně v měsíčních částkách po 500 Kčs. O udělení stipendia se mohli ucházet nemajetní žáci nebo posluchači, jichž otec byl členem okresního mysliveckého spolku, sdruženého v Čs. myslivecké jednotě (nebo byl členem a zemřel), přičemž sirotci měli na stipendium přednostní právo. Zřetel se bral i na vážný zájem žadatele o myslivost. Žádosti s doloženým průkazem o členství otce v okr. mysliveckém spolku a osvědčením o nemajetnosti se podávaly ústřednímu sekretariátu Čs. myslivecké jednoty v Brně na Smetanově ul. 30 nejpozději do 31. října 1947.\n\nUž 5. března 1948 se v místnostech Ústřední rady čs. zemědělců ustavil akční výbor Československé myslivecké jednoty. Svoji první plenární schůzi svolal do Brna na neděli 14. března 1948. Následně vydal provolání, ve kterém oznámil, že předsedou Čs. myslivecké jednoty byl jmenován ministerský rada ing. Jan Zatloukal, jednatelem brigádní generál Alois Benda (1890–1957) a že akční výbor bude postupovat v souladu s Ústřední radou čs. zemědělců a nařídil ustanovení akčních výborů při zemských svazech ČSMJ a u okresních mysliveckých spolků. Akční výbory měly spolupracovat s příslušnými okresními sdruženími Jednotného svazu českých zemědělců. Hospodářský rezort ČSMJ byl kontrolován ministerstvem vnitra, které tento rezort obsadilo národním správcem ing. Jaroslavem Výletou (členem ustanoveného Ústředního přípravného akčního výboru Jednotného svazu českých zemědělců). Zrovna tak měly postupovat zemské národní výbory u zemských svazů ČSMJ, národním správcem Zemského svazu na Moravě byl ustanoven člen KSČ Vladimír Andrla (* 1924, Komořany - † 29.11.2017 Vyškov) a Zemského svazu na Slovensku Jozef Hojč (člen KSS).\n\nMyslivecká jednota prováděla podle vyhlášky ministerstva zemědělství ze dne 18. prosince 1947 a podle zkušebního řádu vydaného vyhláškou ze dne 12. května 1948 zkoušky z myslivosti pro uchazeče o první roční lovecký lístek nebo o úřední osvědčení k ochranné myslivecké službě. Předmětem zkoušky byly: myslivecká zoologie, základy péče o zvěř, základy lovectví, o chovu a výcviku loveckých psů, znalost základů mysliveckého práva, zbraní a jejich použití. Zkoušky se konaly dvakrát ročně: 1. od 15. dubna do 15. května, 2. od 15. srpna do 15. září.\n\nNa počátku roku 1949 prošla ČSMJ reorganizací, v každém politickém okrese mohl být zřízen jen jeden okresní myslivecký spolek (OMS), při kterých stále působily akční výbory, pověřeny dalšími prověrkami členů. Každý OMS povinně volil kromě výboru i mysliveckého, kynologického, střeleckého, právního, organizačního a osvětového referenta, k tomu pět členů výboru. U 120 okresních mysliveckých spolků ČSMJ v českých zemích byli ustaveni myslivečtí důvěrníci. Myslivecké akční výbory Národní fronty postihly důtkou nebo dočasným vyloučením celkem 1842 členů, kterým byl okamžitě odebrán lovecký lístek, lovecké zbraně a vysloven zákaz výkonu práva myslivosti. K 1. červenci 1949 byly zrušeny Zemské svazy ČSMJ pro Čechy a Moravu. Zemský svaz ČSMJ v Čechách následně zřídil ústřední správní středisko ČSMJ v Praze, Husově třídě č. 7.\n\nVedení Československé myslivecké jednoty přijalo dne 27. února 1949 usnesení:\n\nDne 21. srpna 1951 prošlo reorganizací též vedení ČSMJ, národní správu nahradil jmenovaný přípravný výbor, který měl na starost volby do všech organizačních stupňů - od OMS až po ústřední vedení ČSMJ, která se stala veřejnoprávní korporací.\n\n\nČeskoslovenská myslivecká jednota prakticky zanikla vydáním zákona č. 23/1962 Sb., o myslivosti ze dne 23. února, který v § 3 definoval Československý myslivecký svaz (ČSMS) jako jedinou celostátní dobrovolnou společenskou organizaci sdružující občany, vykonávající právo myslivosti. Vyhláškou č. 24/1962 Sb. stanovilo ministerstvo zemědělství, lesního a vodního hospodářství k vydanému zákonu prováděcí předpisy. Pracující z měst a venkova (s platným loveckým lístkem) se mohli k výkonu práva myslivosti sdružovat v socialistických organizacích, zvaných myslivecká sdružení. Členství v ČSMS bylo zákonnou podmínkou pro získání loveckého lístku. Zákon č. 23/1962 Sb., o myslivosti přiznával svazu, účast na řízení myslivosti a pověřil jej i prováděním zkoušek z myslivosti a dozorem nad plněním plánu mysliveckého hospodářství a lovů mysliveckých sdružení. Svaz pečoval o zvelebování myslivosti, podporoval zřizování vzorových honiteb a osazování honiteb zvěří, organizoval odchyt zvěře a staral se o odbyt. Vykonával disciplinární pravomoc nad svými členy, pořádal soutěže a pečoval o vydávání a rozšiřování myslivecké literatury. Nejnižšími organizačními složkami byly jednoty ČSMS, zahrnující vždy několik obcí, dále okresní (obvodní) myslivecké organizace, chovatelské kluby, slovenské orgány a orgány ústřední (sjezdy, celostátní konference, ústřední výbor a jeho představenstvo, ústřední disciplinární senát a ústřední revizní komise).\n\n\n\n\nDne 21. října 1995 se v Praze konal I. sjezd Českomoravské myslivecké jednoty. Předsedou byl zvolen Jan Hromas (1995–2000, 2000-).\n\n\n"}
{"id": "100673", "url": "https://cs.wikipedia.org/wiki?curid=100673", "title": "Hotel Rjugjong", "text": "Hotel Rjugjong\n\nHotel Rjugjong (\"Ryu-Gyong Hotel\", \"Yu-Kyung Hotel\" nebo \"Budova 105\", VR. 류경 호텔) je nedokončený mrakodrapový hotel v Pchjongjangu, hlavním městě Severní Korey. Jeho jméno pochází od jednoho z historických názvů města – Rjugjong. S více než 105 podlažími při výšce 330 metrů (byl první stavbou mimo New York a Chicago, která měla více než 300 m) a užitnou plochou 360 000 metrů čtverečních, je nejvýznamnější stavbou v panoramatu města a největší stavbou v zemi. Mělo se jednat o jednu z největších staveb na světě a o největší hotel vůbec. Nachází se v městském obvodě Potchongganggujŏk severně od centra.\n\nStavba začala v roce 1987 a přerušena byla roku 1992. Pokud by byla dokončena v roce 1989, což byl původní předpokládaný termín dokončení u příležitosti 13. Světového festivalu mládeže a studentstva v KLDR, byla by to v té době sedmá nejvyšší stavba světa (nyní je 53.) a současně by se jednalo o nejvyšší hotel na světě. Nyní by byl třetím nejvyšším hotelem světa (po a Rose Tower v Dubaji).\n\nStavba hotelu s 3 000 pokoji a 7 otočnými restauracemi započala v roce 1987. Hotel měl být otevřen v červnu 1989 u příležitosti Světového festivalu mládeže. Během stavby se vyskytly problémy s postupy a materiálem, které způsobily zdržení. Japonský tisk odhaduje, že bylo proinvestováno 750 milionů dolarů, což jsou 2 % HDP Severní Koreje, a předpokládá se, že důvodem zastavení stavby v roce 1992 byl nedostatek financí, výpadky elektrické energie a hladomor.\n\nJde o největší a nejdražší betonový skelet, který kdy byl postaven. Byla to také první budova mimo USA, která měla více než 100 pater.\n\nStavební práce byly po 16 letech v dubnu 2008 obnovenya snahou severokorejských úřadů bylo dokončit ho do roku 2012, stého výročí narození Kim Ir-sena. V roce 2012 byl exteriér hotelu dokončený, ale otevření se odložilo. V roce 2016 byly k hotelu vybudovány přístupové komunikace, které byly ozdobeny propagandistickými hesly. V roce 2018 byla fasáda hotelu nasvícena animacemi s národními symboly, nicméně přes nedostatek ubytovacích kapacit u příležitosti 70. výročí založení KLDR hotel stále nebyl využit. Průvodci turistů na otázku \"kdy bude otevřen?\" žertem odpovídají, že dříve, než berlínské letiště Brandenburg.\n\n\n"}
{"id": "100675", "url": "https://cs.wikipedia.org/wiki?curid=100675", "title": "Mannheimský dvorní orchestr", "text": "Mannheimský dvorní orchestr\n\nMannheimský dvorní orchestr \"(Kurpfälzisches Kammerorchester - Komorní orchestr falckého kurfiřtství)\" byl pravděpodobně nejvýznamnějším hudebním tělesem 18. století, jeho činnost totiž iniciovala vznik tzv. Mannheimské školy, jejíž tvorba dala definitivní podobu hudebnímu klasicismu. Byl založen kurfiřtem Carlem Philippem po roce 1720 a svého největšího významu dosáhl za panování jeho následníka Theodora Falckého příchodem koncertního mistra, významného českého skladatele Jana Václava Stamice. Členy orchestru byli hudebníci z různých zemí, především z Čech, Itálie, Francie a Německa. Nejvýznamnějšími členy byli čeští hudebníci František Xaver Richter, Antonín Fils, Jiří Čart a Stamicovi synové Karel a Antonín, Ital Carlo Giuseppe Toeschi a Němec Johann Christian Cannabich. Sloh Mannheimské školy se vyvíjel spolu s úrovní orchestru. Mezinárodní obsazení bylo příčinou stylové konfrontace různých přístupů, mnohotvárnosti pracovních technik a vzájemného ovlivnění, což mělo výrazný vliv na vznik nových myšlenek – mění se stavba hudební skladby a celková forma se stává dramatickou. Základním přínosem byly\n\nJan Václav Stamic jako první dokázal všechny nové prvky stmelit, dát jim pevný řád a důsledně je uplatňovat. Orchestr měl původně 46 členů, později byl rozšířen na 52 hráčů, přičemž houslová sekce měla 7 až 19 členů. Zdůraznil význam dechových nástrojů. Do orchestru zavedl horny a klarinety a tím dosáhl nového zabarvení hudby. Vznikl tak malý klasický orchestr, v jehož čele stál dirigent. Dynamickými odstíny a střídáním tónin a temp dosahoval neobyčejné plastičnosti hudby. Bohatá skladatelská činnost členů orchestru školy trvala až do konce 18. století a přesahuje ještě do století devatenáctého. Mannheimský orchestr dosáhl v dané době takové pověsti, že domovské město bylo označováno za „muzikantské Athény Němců“. Jeho činnost sice pokračovala i v období romantismu, ale přestože vychoval řadu skladatelských osobností, vlastní produkce zpovrchněla a stala se manýristickou.\n\nhttps://web.archive.org/web/20031005171948/http://www.kko.de/orchester.html\n"}
{"id": "100679", "url": "https://cs.wikipedia.org/wiki?curid=100679", "title": "Palermská stupnice", "text": "Palermská stupnice\n\nPalermská stupnice (anglicky \"Palermo Technical Impact Hazard Scale\") je logaritmická stupnice používaná astronomy pro klasifikaci potenciálního nebezpečí zásahu Země blízkozemním objektem. Kombinuje dvě vstupní veličiny – pravděpodobnost zásahu a odhadovanou kinetickou energii – do jedné hodnoty. Hodnocení 0 znamená, že nebezpečí je velké jako běžné nebezpečí (definované jako průměrná hrozba objektů stejné velikosti nebo větších až do doby možného dopadu). Hodnocení +2 by znamenalo, že srážka je stokrát pravděpodobnější než náhodná běžná událost. Podobná, avšak méně komplexní stupnice je Turínská stupnice určená pro jednoduchý popis v nevědeckých médiích.\n\nHodnota palermské stupnice, \"P\", je definována jako dekadický logaritmus poměru pravděpodobnosti dopadu \"p\" k pravděpodobnosti běžného dopadu během času v letech T k události:\n\nRoční běžná frekvence dopadů je pro tyto účely definována jako:\n\nkde energie E je v megatunách.\n\nK březnu 2006 nejvyšší hodnotu na Palermské stupnici má planetka (29075) 1950 DA, s hodnotou 0,17 pro možnou srážku v roce 2880.\n\n\n"}
{"id": "100682", "url": "https://cs.wikipedia.org/wiki?curid=100682", "title": "Alkohol, to je moje milá", "text": "Alkohol, to je moje milá\n\nAlkohol, to je moje milá je sedmé album skupiny Alkehol. Je na něm 17 převážně starších evergrýnů.\n\n\n"}
{"id": "100687", "url": "https://cs.wikipedia.org/wiki?curid=100687", "title": "Meziměstí", "text": "Meziměstí\n\nMeziměstí (německy \"Halbstadt\") je město v okrese Náchod. Žije zde  obyvatel. Městem protéká z Polska řeka Stěnava, která o patnáct kilometrů dál, za vesničkou Otovice, opět odtéká do Polska a vlévá se do Kladské Nisy.\n\nÚzemí města Meziměstí leží v geomorfologickém podcelku Meziměstské vrchoviny v Broumovské vrchovině, větší část území, včetně intravilánu města leží v Broumovské kotlině, ze severu je území omezeno Javořími horami s Ruprechtickým Špičákem s nadmořskou výškou 880 m. Na Ruprechtickém Špičáku byla postavena rozhledna, která skýtá široký rozhled – na Krkonoše, Broumovské stěny, Stolové hory, atd.\n\nMeziměstím protéká řeka Stěnava, jenž pramení v Polsku a později u obce Otovice opět odtéká do Polska, kde se pak vlévá do Kladské Nisy.\n\nPrvní zmínka o obci, tehdy zvané Dolní Vižňov (vznikl rozdělením Vižňova na horní a dolní), pochází z roku 1408. Meziměstí je nejmladším městem okresu Náchod, na město bylo povýšeno v březnu roku 1992.\n\nJeště na počátku 13. století byla krajina neobydlená. Podle listiny z roku 1213 dostal břevnovský opat Kuno od krále Přemysla Otakara I. území Policka, Broumovska a snad také území Teplicka a Adršpašska. Řádné osídlení začíná s jistotou v druhé polovině třináctého století, kdy král Přemysl Otakar II. do zdejší oblasti pozval německé kolonisty. Postupem času vznikla bohatá obec Vižňov, která se později rozdělila na Horní Vižňov s vlastním panstvím a Dolní Vižňov s panským dvorem a tvrzí. Právě Dolní Vižňov vytvořil jádro pozdějšího Meziměstí.\n\nV 15. století na místě dnešního zámku v Dolním Vižňově (v dnešním Meziměstí) vznikla gotická tvrz, jejímž majitelem se udává Jan /Johann/ von Vižňov. V 16. století Jan III. nechal původní gotickou tvrz přestavět na renesanční zámek, který sloužil broumovským opatům jako letní sídlo.\n\n\n\nDivadlo je v Meziměstí umístěno neobvykle přímo v nádražní budově. V první polovině 20. století tak nahradilo nevyužitou čekárnu. V divadle jsou každý rok pořádány Meziměstské divadelní hry, měšťanský bál, dětský karneval či ples vousatých. Dlouholetou tradici v Meziměstí má divadelní soubor J. K. Tyla.\n\nKnihovna se řadí se mezi knihovny tzv. všeobecné, bez speciálního zaměření. Okolo 270 čtenářů si může vybírat z více než 15 000 titulů.\n\nMateřské centrum Klíček zajišťuje pravidelnou zábavu pro maminky a především jejich ratolesti ve formě zábavné výuky angličtiny, amatérského divadla apod.\n\n\"Areál zdraví\" (koupaliště) nabízí vyjma třech různě rozlehlých a hlubokých bazénů také volejbalový a tenisový kurt, stolní tenis, stánky s občerstvením či půjčování slunečníků. Na koupališti se konají také diskotéky a další společenské akce (pálení čarodějnic apod.). V zimních měsících je v areálu otevřena také sauna. Koupaliště patří k největším na Náchodsku a v nejbližších letech by se mělo dočkat rekonstrukce nutné k celkovému omlazení areálu.\n\nTelevize Meziměstí byla rozvedena mezi domy s větším počtem obyvatel. Většinu vysílání TvM tvořily inzeráty, které byly podávány obyvateli města Meziměstí a okolních obcí. Zpestření nabízela občasná krátká videa shrnující dění ve městě (koncerty, soutěže). Televize Meziměstí již v současné době nefunguje.\n\n\"Meziměstský zpravodaj\" vydává město Meziměstí s nákladem cca 800 výtisků a podobně jako výše zmíněná TvM informuje o dění ve městě. Město provozovalo i \"informační SMS\". Pouhým zasláním textové zprávy bylo možné se dozvědět, kdy bude ve městě vypnutý proud, jestli stoupá voda v řece, či co se bude hrát v divadle. Tato služba se ale nerozvinula a zanikla.\n\nK samotnému Meziměstí je dnes přidruženo několik dříve samostatných vesnic:\n\n"}
{"id": "100690", "url": "https://cs.wikipedia.org/wiki?curid=100690", "title": "Katarína Knechtová", "text": "Katarína Knechtová\n\nKatarína Knechtová (* 14. března 1981 Prešov) je slovenská sólová zpěvačka, skladatelka, textařka a kytaristka. Do konce roku 2008 působila s prešovskou hudební skupinou PEHA.\n\nKatarína Knechtová je zpěvačka, klávesistka, kytaristka, skladatelka. Do roku 1997 působila jako vokalistka v prešovské skupině IMT Smile. Roku 1999 získala se skupinou Peha ocenění Objev roku. V roce 2001 obdržela cenu Aurel v kategorii nejlepší zpěvačka. Za úspěšné působení na slovenské hudební scéně získala v roce 2005 opět sošku Aurela v kategorii nejlepší zpěvačka. V roce 2007 vyhrála v anketě OTO cenu za nejlepší zpěvačku za rok 2006.\n\n\n\n\n\n\n"}
{"id": "100694", "url": "https://cs.wikipedia.org/wiki?curid=100694", "title": "Tomáš Kadlec", "text": "Tomáš Kadlec\n\nIng. Tomáš Kadlec (* 17. prosince 1962) je manažer a bývalý státní úředník, mimo jiné byl ředitelem Národního bezpečnostního úřadu (NBÚ).\n\nV Bezpečnostní informační službě působil jako ředitel odboru, který se zabýval závažnou ekonomickou kriminalitou a ochranou ekonomických zájmů státu. Pod jeho vedením se tento odbor prezentoval řadou úspěšných akcí, které byly prezentovány ve Výročních zprávách BIS. Poté se stal poradcem předsedy vlády ČR Josefa Tošovského, v působnosti měl zpravodajské služby. Po nástupu vlády Miloše Zemana se Kadlec stal odpovědným za budování a řízení a posléze byl přímo ředitelem NBÚ. Tento úřad vybudoval jako klíčový orgán zodpovědný za ochranu utajovaných skutečností v souvislosti se vstupem ČR do NATO v roce 1999. Pod jeho vedením úřad prošel úspěšně šesti důkladnými inspekcemi vedenými bezpečnostním úřadem NATO.\n\nPředmětem zájmu médií se stal zejména poté, co se veřejně zastal svého podřízeného z NBÚ Martina Hejla, který byl medializován kvůli svým kontaktům s Františkem Mrázkem, zavražděným v roce 2006, a poté, co byly zveřejněny informace o jeho vztazích s lobbistou Andrejem Surňakem. Kadlec sám poté otevřeně hovořil také o svých osobních kontaktech s Františkem Mrázkem.\n\nKadlecem vedený NBÚ byl kritizován za to, že některé bezpečnostní prověrky vydává nebo naopak nevydává bezdůvodně. Podle některých právníků a poslanců byl problém zejména v nedokonalém tehdy platném zákonu č. 148/1998 Sb., který byl posléze zrušen a nahrazen jiným. Své sehrála zřejmě i naprostá nepřipravenost zpravodajských služeb se na tomto procesu podílet jako i odpor dalších orgánů státní správy. Naopak Tomáš Kadlec pro ČTK 12. května 2006 uvedl, že jím řízený Národní bezpečnostní úřad byl vystavován politickým tlakům, aby výsledky prověrek ovlivňoval – ČTK v této souvislosti uvádí ministra Jana Mládka, k jehož prověření měl být Kadlec kýmsi přemlouván.\n\nPo odchodu z Národního bezpečnostního úřadu se Kadlec stal (v období vlády Stanislava Grosse) ředitelem státem vlastněné firmy Čepro. Předseda vlády Jiří Paroubek se v roce 2005 zasadil o Kadlecovo odvolání z této funkce. V době, kdy Kadlec Čepro řídil, firma uzavřela řadu podezřelých obchodů, když prodávala různé komodity pod cenou, a naopak nakupovala předražené zboží. Tomáš Kadlec byl posléze kvůli této činnosti vyšetřován policií, 3. července 2006 byl obviněn z přípravy trestného činu podvodu, kterého se měl podle obvinění dopustit právě ke škodě firmy Čepro ve spolupráci s podnikatelem Radovanem Krejčířem. Toto podezření se však nikdy nepotvrdilo. V rámci šetření této kauzy objevila v roce 2011 švýcarská policie Kadlecovo konto ve švýcarské bance, na které v době Kadlecova působení v Čepru přišlo v přepočtu více než 30 milionů Kč. Státní zástupce následně navrhl tento účet zablokovat, když podle něj obsahuje peníze pocházející z trestné činnosti. V době Kadlecova působení v Čerpu také jeho rodina investovala více než 16 milionů do nemovitostí. Z těchto všech obvinění byl Kadlec sice v březnu 2014 osvobozen Městským soudem v Praze rozsudkem, který potvrdil rozhodnutí Obvodního soudu Prahy 1, ale v červnu 2017 Městský soud odebral soudkyni Heleně Králové tento případ bývalých manažerů Čepra. Soudkyně totiž dvojici Tomáš Kadlec a Alexandr Houška již třikrát osvobodila, podle Městského soudu však opakovaně nerespektovala rozhodnutí nadřízených soudů a svým přístupem vyjadřuje neochotu se projednávanou věcí patřičně zabývat. Soudkyně Králové již před časem přišla také o případ zneužití Vojenského zpravodajství. Kauzu převzala soudkyně Ivana Tichá, státní zástupce Tomáš Minx navrhl trest šest let vězení, nepravomocný rozsudek z 20.3.2018 zněl na čtyři roky vězení pro Tomáše Kadlece i Alexandra Houšku, a úhrada způsobené škody ve výši 260 miliónů korun. Odvolací senát pražského městského soudu trest čtyři roky vězení a úhradu škody ve výši 260 milionů korun s úroky\npotvrdil 25.4.2019. Tento trest byl pražským městským soudem 15.5.2019 nepravomocně zvýšen na sedm let pro nezdanění zhruba 35 milionů korun, které v době Kadlecova šéfování Čepru přišly na jeho soukromý švýcarský účet. \n"}
{"id": "100696", "url": "https://cs.wikipedia.org/wiki?curid=100696", "title": "SK Dynamo České Budějovice", "text": "SK Dynamo České Budějovice\n\nSK Dynamo České Budějovice (celým názvem: Sportovní klub Dynamo České Budějovice) je český fotbalový klub, který sídlí v Českých Budějovicích v Jihočeském kraji. Založen byl v roce 1905 pod názvem SK České Budějovice. Svůj současný název nese od roku 2004. Dynamo je součástí oficiálního názvu v letech 1953–1992 a pak znova od roku 2004. Největším úspěchem v nejvyšší soutěži je šesté místo ze sezón 1993/94 a 1996/97. Od sezóny působí v nejvyšší fotbalové soutěži v České republice. Klubové barvy jsou černá a bílá.\n\nSvé domácí zápasy odehrává na fotbalovém stadionu Střelecký ostrov s kapacitou 6 749 diváků.\n\nV Českých Budějovicích se začala hrát kopaná již v roce 1898 a o rok později zde byla založena dvě fotbalová mužstva, která hrála většinou proti sobě v rámci Sportovního kroužku České Budějovice. Ovšem fotbalový klub Dynamo České Budějovice byl založen až v roce 1905. Před vznikem samostatné České republiky hrálo Dynamo především v nižších soutěžích, první ligu si poprvé vyzkoušelo v roce 1947/48 a poté také v sezonách 1985/86 a 1986/87. Na začátku devadesátých let dvacátého století se Dynamo konečně zařadilo k tradičním účastníkům první ligy a nic na tom nezměnilo ani rozdělení na českou a slovenskou ligu.\n\nJihočeši ale v samostatné české lize často dopláceli na velmi nevyrovnané sezony. V sezoně 1996/97 obsadil klub historicky nejlepší umístění v první lize (6. místo) a o rok později velmi nečekaně sestoupil do druhé ligy. Historie se takto opakovala i v ročníku 2004/05. Velmi kvalitně poskládané mužstvo skončilo v ročníku 2003/04 na osmém místě, avšak v následující sezoně opět sestoupilo. Jihočeši tak v posledních letech pravidelně balancují na hraně mezi první a druhou ligou. V roce 2006 se vrátili do první ligy s posilou v podobě navrátivšího se odchovance Karla Poborského, který se také stal předsedou představenstva klubu.\n\nV sezóně 2012/13 Gambrinus ligy klub sestoupil po sedmi sezónách v nejvyšší lize do druhé ligy. Rozhodlo se o tom v předposledním ligovém kole, kde Dynamu nestačila ani výhra 2:1 nad Vysočinou Jihlava. O rok později se do nejvyšší soutěže vrací. Nicméně v následující sezóně 2014/2015, v níž klub slavil 110. výročí založení, Dynamo opět padá o soutěž níž. Od ročníku 2019/2020 hraje českobudějovické mužstvo opět v první lize. \n\nZdroj: \n\n\n\n\nZdroj: \n\n\n\nZdroj: \n\nPoznámky:\n\n\n\nStav k 1. červenci 2015:\n\nOd roku 1993, kdy vznikla 1. česká fotbalová liga, vedlo Dynamo do konce sezony 2014/15 celkem patnáct trenérů (Pavel Tobiáš čtyřikrát, František Cipro třikrát). Nejvíce prvoligových zápasů na lavičce Dynama mají Pavel Tobiáš 251, František Cipro 75 a Jaroslav Šilhavý 50.\n\n"}
{"id": "100698", "url": "https://cs.wikipedia.org/wiki?curid=100698", "title": "Jan Volek", "text": "Jan Volek\n\nJan řečený „Volek“ (okolo roku 1290 – 27. září 1351), celým jménem Jan VII. Volek, byl nemanželský syn českého krále Václava II. a jinak neznámé Anežky. Od roku 1334 až do své smrti byl biskupem olomouckým.\nPoté, co byl roku 1306 zavražděn Volkův polorodý bratr Václav III., se Jan Volek sblížil se šlechtou. Toto spojenectví mu napomohlo v roce 1310 k úřadu probošta vyšehradského a s ním spojenému postavení kancléře českého království. Dříve zastával i další církevní úřady, ale jen nižší.\n\nV letech 1322–1323 musel pobývat v exilu, protože ho král Jan Lucemburský podezíral ze zrady a spiknutí s královnou Eliškou. Ale po roce se s ním Jan usmířil a vrátil Volka do úřadu. Díky funkci kancléře byl spíše diplomatem a politikem, než duchovním. Od října 1327 měl Volek papežský dispens, aby mohl přijmout biskupský úřad bez ohledu na svůj nelegitimní původ. Kancléřem zůstal do roku 1334, kdy musel rezignovat právě kvůli biskupské funkci, protože se uvolnilo biskupství olomoucké. Funkci kancléře fakticky vykonával až do roku 1335 a měl podíl na vypracování trojstranné vyšehradské smlouvy v uherském Visegrádu.\n\nV roce 1333 byl ve skupině české šlechty, která přivedla mladého kralevice Karla (IV.) z Itálie do vlasti. Karel si se svým nevlastním strýcem rozuměl a dosadil jej do funkce biskupa olomouckého. Jan s Karlem spolupracoval i po jeho nástupu na český trůn, a byl několikrát pověřen správou Moravy za Karlovy nepřítomnosti a mimo jiné také dopravou říšských korunovačních klenot do Čech. Za jeho panování se Olomoucké biskupství stalo přímým lénem České koruny a veškeří olomoučtí biskupové se stali královými leníky.\n\nJan Volek byl zakladatelem kláštera v jihomoravské Pustiměři dne 30. září 1340. Tato fundace byla určena k uctění památky Elišky Přemyslovny a měla sloužit ke spáse duše její a jejích předků. Spolufundátorem byl markrabě Karel, který věnoval novému klášteru další statky. V Karlově listině také vystupuje jistá Alžběta jako první pustiměřská abatyše. Byla to Volkova neteř, nemanželská dcera Václava III., poslední Přemyslovna z hlavní panovnické větve.\n\nV roce 1349 na první provinční synodě prosadil slavení svátku sv. Cyrila a Metoděje jako patronů Moravy ke dni 9. března.\n\nBiskup Jan VII. Volek byl pochován 27. září 1351 v pustiměřském klášterním kostele – rotundě sv. Pantaleona.\n\n"}
{"id": "100699", "url": "https://cs.wikipedia.org/wiki?curid=100699", "title": "Josef Antonín Jíra", "text": "Josef Antonín Jíra\n\nJosef Antonín Jíra (19. července 1868 Heřmanova Huť u Stříbra — 22. ledna 1930 Praha) byl český archeolog a sběratel, který působil především na území Prahy, konkrétně Prahy 6, která se i jeho zásluhou stala územím s velkým množstvím zásadních archeologických výzkumů a nálezů.\n\nZačal studovat lékařství na LF UK, ale brzy se u něj oživil již dřívější zájem o archeologii a studium medicíny proto nedokončil. V roce 1895 se stal asistentem profesora L. Niederleho v Národopisném muzeu českoslovanském. V roce 1900 si byl z existenčních důvodů nucen najít práci ve státních službách. Do roku 1920 proto pracoval v účtárně c. k. zemského finančního ředitelství (zde byl zaměstnán i další významný soudobý archeolog Karel Buchtela).\n\nByl pohřben na šáreckém hřbitově v Praze.\n\nDne 29. srpna 1907 se na Královských Vinohradech oženil s Marií Slavíkovou (1882-??). Manželé Jírovi měli syna Josefa (1910-??).\n\nVe svých volných chvílích se i nadále věnoval archeologickým terénním pracím a sběratelství a to především v oblasti dnešní Prahy 6, kde bydlel. Z jeho četných výzkumů v Bubenči, Dejvicích, Podbabě, na Hanspaulce, je za nejvýznamnější považován výzkum v Šárce, který mu umožnil vytvořit vývojové schéma českého neolitu, které poprvé zveřejnil v roce 1910 ve studii \"Malovaná keramika neolithická v Čechách\" a i českého eneolitu (studie \"O keramice nordické a durynské\").\nPůsobil v několika archeologických organizacích: od srpna 1897 byl správcem sbírek Společnosti přátel starožitností, dále Archeologické komise ČAVU, členem Ústřední komise pro zachování památek ve Vídni a členem Antropologické komise Akademie v Krakově.\n\nV roce 1919 se díky podpoře L. Niederleho mohl začít opět plně věnovat archeologii, když se stal státním konzervátorem archeologických památek pro Čechy v nově vzniklém Státním archeologickém ústavu v Praze. Ve 20. letech prokopal např. slovanský mohylník u Hlohoviček nebo pohřebiště z doby římské u Třebusic.\n\nVedle terénní a vědecké činnosti se věnoval i popularizaci archeologie především formou výstav (od roku 1912 jeho vila Hanspaulka prakticky fungovala jako archeologické muzeum). Své rozsáhlé sbírky věnoval dejvické obci a ty se později staly základem pro archeologické sbírky Muzea hl. m. Prahy.\n\n"}
{"id": "100704", "url": "https://cs.wikipedia.org/wiki?curid=100704", "title": "Hrušovany nad Jevišovkou", "text": "Hrušovany nad Jevišovkou\n\nHrušovany nad Jevišovkou ( \"Grußbach\") jsou malé město v okrese Znojmo v Jihomoravském kraji, 26 km východně od Znojma, 5 km od hranic s Rakouskem, na řece Jevišovce nedaleko jejího ústí do Dyje. Žije zde obyvatel. Je to jedno z regionálních středisek Dyjsko-svrateckého úvalu, sídlí zde pověřený obecní úřad pro jihovýchodní kout Znojemska.\n\nNejstarší doklady o existenci obyvatelstva na tomto území pochází z paleolitu. Kolem roku 60 n. l., po odchodu Keltů, se zde usadily germánské kmeny. Z přelomu 1. a 2. století pocházejí mince římského vojska. V 5. století tuto oblast obývali Vandalové a Hunové. V období stěhování národů přišli Slované, kteří v 9. století vytvořili Velkomoravskou říši. Roku 1019 byla Morava přidělena knížeti Oldřichovi. Po bojích o území mezi Břetislavem I. a římskoněmeckým císařem Jindřichem III. byla určena hranice českých a rakouských zemí podél řeky Dyje. 28. dubna 1495 byl Hrušovanům nad Jevišovkou králem Vladislavem Jagellonským udělen status městečka. Obec získala právo užívat znak. Po bitvě na Bílé hoře byly Hrušovany prodány císařskému radovi Siegfridu Kryštofu Breunerovi a v letech 1880 až 1945 je vlastnila hrabata z rodu Khuen-Belassi. Dne 1. února 1996 se Hrušovany staly městem.\n\nV letech 1869/1870 byl jižně od městečka vybudován velký železniční uzel. Společnost rakouské Státní dráhy (StEG) zde vedla svoji hlavní trať z Vídně do Brna (Wien-Stadlau – Mistelbach – Laa an der Thaya – Hrušovany nad Jevišovkou – Moravský Krumlov – Střelice u Brna), z níž právě v Hrušovanech nad Jevišovkou odbočovaly větve směrem na Znojmo a Břeclav. Dráha do Vídně byla po druhé světové válce v úseku Hevlín – Laa an der Thaya přerušena, její obnova je v současnosti předmětem politických diskusí.\n\nV letech 1938-1945 byly etnicky převážně německé Hrušovany připojeny k nacistické Třetí řiši jako součást župy Dolní Podunají. Po druhé světové válce byli původní obyvatelé města vysídleni.\n\n\nV Hrušovanech nad Jevišovkou žije František Kučera, první školník v Česku, který v roce 2008 vstoupil do časově neomezené stávky za zvýšení mzdy. Po šesti měsících stávkování se dočkal navýšení nejen svého platu, ale docílil tím navýšení mzdy o cca 14% i pro ostatní nepedagogické pracovníky v celé republice.\n\nŽelezniční stanice, která byla dlouho nazývána \"Hrušovany nad Jevišovkou\", je od centra města vzdálena asi 3 km a je blíže sousední obci Šanov, v jejímž katastrálním území leží. Od prosince 2018 byla přejmenována na \"Hrušovany nad Jevišovkou-Šanov\".\n\nStanice je regionálně významný železniční uzel, kříží se zde celostátní železniční trať Brno – Hrušovany nad Jevišovkou-Šanov s tratí Břeclav - Znojmo a regionální tratí do Hevlína, na níž je ale od r. 2010 zastavena pravidelná osobní doprava. Zbývající tratě jsou zapojeny do integrovaného systému krajské dopravy jako linky S42, resp. S8 (osobní vlaky).\n\nK nádraží jsou vedeny integrované autobusové linky 104 (Brno - Pohořelice - Hevlín - Laa an der Thaya), 174 (do Mikulova) a 822 (do Znojma).\n\nV Hrušovanech se též kříží dvě silnice II. třídy, č. 414 (od Lechovic do Mikulova) a č. 415 (od Pohořelic směr Hevlín a Vídeň).\n\nV letech 2010 až 2014 byl starostou Miroslav Miloš. Na ustavujícím zasedání zastupitelstva v listopadu 2014 byl opětovně do této funkce zvolen. \n\n\n"}
{"id": "100708", "url": "https://cs.wikipedia.org/wiki?curid=100708", "title": "Jednotná digitální mapa Prahy", "text": "Jednotná digitální mapa Prahy\n\nJednotná digitální mapa Prahy (JDMP) v měřítku 1:500 byla podkladem pro rozhodování úředníků Magistrátu hl.m. Prahy a Úřadů městských částí. Mapa pokrývá 497 km², tj. 100 % území města Prahy. Data jsou členěna do více než stovky tematických vrstev a jsou aktualizována s frekvencí 65000 územních změn ročně.\n\nPočátkem úsilí o vytvoření JDMP bylo rozhodnutí z roku 1964 pořídit \"Technickou mapu Prahy\" (TMP) – v té době spravovalo město Praha území necelých 200 km². V roce 1986, kdy území Prahy pokrývalo (připojením okolních obcí v letech 1968 a 1974) dnešních 497 km², bylo v souvislosti s dostupností sálových počítačů rozhodnuto o tvorbě \"Digitální technické mapy Prahy\" (DTMP) a byla vydána Vyhláška HMP č. 8/1986, která stanovila pro stavebníky povinnost předávat na stavební úřad \"Dokumentaci skutečného provedení stavby\" (DSPS) za účelem údržby (aktualizace) údajů této digitální mapy.\n\nV roce 1988 byly pak ukončeny práce na další tvorbě „papírové“ \"Technické mapy Prahy\" (TMP), která v té době pokrývala 60 % městského území, a v roce 1989 byla vyhlášena \"Digitální technická mapa Prahy\" pro první dvě katastrální území Prahy s celkovou rozlohou 1118 ha (2,2 % městského území). \n\nTvorba postupně pokračovala na dalších územích, avšak v souvislosti s obnovením městské samosprávy (1990) a obnovou důrazu na vlastnické vztahy v území vznikla potřeba začlenit do mapy informace pozemkového katastru. Tato potřeba, společně s možností přejít od sálových počítačů (mainframů) k osobním počítačům (PC), vedla v roce 1992 ke změně projektu, což se odrazilo ve změně názvu z \"Digitální technické mapy Prahy\" (DTMP) na \"Jednotnou digitální mapu Prahy\" (JDMP). Tvorba JDMP se díky podpoře městské samosprávy zdárně rozvíjela a s koncem roku 2002 byla úspěšně dovršena.\n\n1989: 1118 ha = 2,2 % ; 2 k.ú.: Lipence, Vršovice\n\n1990: 1367 ha = 2,8 % ; 3 k.ú.: Dubeč, Josefov, Vinohrady\n\n1991: 1754 ha = 3,5 % ; 4 k.ú.: Běchovice, Hradčany, Malá Strana, Zbraslav \n\n1992: 1015 ha = 2,1 % ; 1 k.ú.: Újezd nad Lesy\n\n1993: 1757 ha = 3,5 % ; 4 k.ú.: Hájek, Koloděje, Kolovraty, Královice\n\n1994: 3507 ha = 7,1 % ; 9 k.ú.: Břevnov, Dejvice, Holešovice, Nové Město, Staré Město, Smíchov, Střešovice, Vyšehrad, Žižkov\n\n1995: 5602 ha =11,3 % ;16 k.ú.: Bubeneč, Černý Most, Hloubětín, Hrdlořezy, Jinonice, Karlín, Klánovice, Košíře, Lipany, Malešice, Motol, Podolí, Radotín, Střížkov, Vokovice, Vysočany\n\n1996: 8795 ha =17,7 % ;17 k.ú.: Braník, Hlubočepy, Hodkovičky, Kamýk, Kobylisy, Krč, Lhotka, Libeň, Michle, Nedvězí, Nusle, Prosek, Radlice, Strašnice, Štěrboholy, Veleslavín, Záběhlice\n\n1997: 7714 ha =15,6 % ;19 k.ú.: Benice, Bohnice, Březiněves, Čimice, Dolní Chabry, Ďáblice, Cholupice, Komořany, Křeslice, Libuš, Modřany, Písnice, Ruzyně, Sedlec, Stodůlky, Suchdol, Točná, Troja, Zadní Kopanina \n\n1998: 3389 ha = 6,8 % ; 8 k.ú.: Háje, Horní Měcholupy, Hostivař, Chodov, Petrovice, Pitkovice, Šeberov, Třebonice\n\n1999: 3365 ha = 6,8 % ; 7 k.ú.: Čakovice, Dolní Měcholupy, Hostavice, Kunratice, Kyje, Letňany, Třeboradice \n\n2000: 3323 ha = 6,7 % ; 9 k.ú.: Dolní Počernice, Kbely, Lahovice, Lochkov, Lysolaje, Řepy, Újezd u Průhonic, Vinoř, Zličín\n\n2001: 4457 ha = 9,0 % ;10 k.ú.: Holyně, Liboc, Malá Chuchle, Nebušice, Přední Kopanina, Řeporyje, Satalice, Slivenec, Uhříněves, Velká Chuchle\n\n2002: 2533 ha = 5,1 % ; 3 k.ú.: Horní Počernice, Miškovice, Sobín \n\nCelkem: 49 684 ha = 100 % ; 112 k.ú.\n\n"}
{"id": "100720", "url": "https://cs.wikipedia.org/wiki?curid=100720", "title": "Seznam členů Iron Maiden", "text": "Seznam členů Iron Maiden\n\nToto je seznam členů skupiny Iron Maiden.\n"}
{"id": "100726", "url": "https://cs.wikipedia.org/wiki?curid=100726", "title": "Marcus Annaeus Lucanus", "text": "Marcus Annaeus Lucanus\n\nMarcus Annaeus Lucanus (3. listopadu 39 – 30. dubna 65), byl římský básník. Jeho strýcem byl Seneca.\n\nStudoval v Římě, kde se prosadil svou poezií. Z nějakého neznámého důvodu si znepřátelil císaře Nerona, to vedlo k zákazu přednášet a jinak publikovat jeho básně. Pravděpodobně díky tomu se účastnil Pisonova spiknutí, po jeho prozrazení se všemožně snažil zachránit život, udával spojence a udal i vlastní matku. Přes tuto snahu byl odsouzen k smrti, po tomto rozsudku spáchal sebevraždu podřezáním žil.\n\nDle citací a jiných autorů napsal značné množství básní, kvůli zákazu publikovat se dochovala pouze jedna.\n\n\n"}
{"id": "100730", "url": "https://cs.wikipedia.org/wiki?curid=100730", "title": "Sul ponticello", "text": "Sul ponticello\n\nSul ponticello (na kobylce) je způsob hry na strunné nástroje, konkrétně hra (nejčastěji smyčcem) na strunách u kobylky nástroje. \n\nStruna rozeznívaná v těsné blízkosti kobylky vydává typický ostrý tón s potlačenou základní harmonickou složkou a zvýrazněnými vyššími harmonickými. Tento způsob hry je u smyčcových nástrojů využíván přibližně od přelomu 19. a 20. století v sólové, komorní i orchestrální hudbě. Technika sul ponticello se používá i při hře trsátkem či prsty na kytaru a další strunné nástroje. \n\nOstřejší tón smyčců někdy až děsivé barvy se dobře hodí například do filmové hudby, kde spolu s tremolem vytváří napětí. \n\nNěkdy je v notografii používáno zkrácené označení „pont“.\n\n"}
{"id": "100731", "url": "https://cs.wikipedia.org/wiki?curid=100731", "title": "Bílá (okres Liberec)", "text": "Bílá (okres Liberec)\n\nBílá (německy ) je vesnice a společně s dalšími přidruženými vesnicemi i obec v Podještědí, v okrese Liberec v Libereckém kraji, asi 4 km západně od Hodkovic nad Mohelkou, 10 km jižně od Liberce mezi Hodkovicemi a Českým Dubem. Ve vsi je mateřská škola. Žije zde  obyvatel.\n\nÚzemím obce (konkrétně Vlčetínem) prochází silnice mezi Hodkovicemi a Českým Dubem.\n\nNa území obce je doloženo osídlení již ve 3. tisíciletí př. n. l. Jako malá osada je poprvé zmíněna roku 1537, když Jan z Vartenberka, jako majitel Českého Dubu a nejvyšší pražský purkrabí, povolil koupi statku za 30 kop míšeňských Martinu Jahodinovi od jeho macechy Sáry. Šimák (1909) k Bílé uvádí, že statek č. p. 1 byl manským dvorcem. Urbář dubského panství z roku 1590 uvádí další obce, ze kterých se dnešní Bílá skládá: Vlčetín, Luhov, Bohdánkov, Petrašovice, Kohoutovice, Dolení Vesec, Kocourov, Bílý, Dehtáry, Chvalčovice, Hradčany, Trávníček a Letařovice. Vsi mají tradičně zemědělský charakter.\n\nSoučasné jméno obce zní \"Bílá\". Před rokem 1850 je registrován název \"Běla\". Ještě koncem 19. století se úředně i lidově používal název \"Bělá\". Od roku 1890 je úředně používán název \"Bílá\". Úřední německý název v době okupace zněl \"Bilei\". Dodnes je k slyšení původní lidová podoba „jedeme na Bílou“ místo spisovného „do Bílé.“\n\nOd roku 1850 došlo ke zrušení patrimoniální správy. Hospodářsko-politické kompetence přešly na okresní hejtmanství a soudnictví na okresní soudy. Nedaleký Český Dub se stal centrem nového politického a soudního okresu, který převzal pravomoci městského soudu. Do roku 1873 byl starostou Bílé Václav Bláha, kterého vystřídal František Růta. První kamenná školní budova (č. p. 44) byla v Bílé postavena v roce 1813. Budova školy přestala relativně brzy kapacitně stačit. V roce 1881 začala být řešena přístavba nového křídla budovy určeného pro druhou školní třídu. V roce 1883 měla Bílá 336 obyvatel a byla ryze zemědělskou obcí. Tehdy zde nefungovala žádná živnost pekařská, řeznická nebo obchodní (hokynář). V roce 1893 byl starostovou Václav Hořák. V témže roce došlo zhruba 500 m jihozápadně od středu obce k založení místního hřbitova. Správu obce převzalo v březnu 1902 zastupitelstvo, které vedl starosta Josef Slavík.\n\nK zásadní události v historii Bílé došlo 21. září 1903. V deset hodin dopoledne vypukl v usedlosti Václava Sluky č. p. 33 ničivý požár, který se rychle rozšířil prakticky na celou obec. Během dvou hodin lehlo popelem celkem 27 hospodářských stavení. Podle zpráv kronikáře místní nestihli zachránit prakticky nic.\n\nV červnu 1905 složilo slib nové obecní zastupitelstvo (představenstvo) vedl ho nadále Josef Slavík. O tři roky později se stal starostou Josef Resl. Další obecní zastupitelstvo začalo fungovat od června 1912 a vedl ho František Mizera. Starostou se v roce 1919 stal Václav Červa a v roce 1924 Josef Šámal. Sčítání obyvatel v roce 1921 registrovalo v Bílé celkem 300 obyvatel žijících v 59 domech.\n\nObec Bílá patřila až do roku 1938 k politickému okresu Turnov. Po Mnichovském diktátu a odstoupení pohraničí se Bílá proti všem předpokladům dostala na území připojené k Německu. Občané zmíněných vsí obdrželi neblahou zprávu 22. listopadu 1938. K samotnému záboru došlo o dva dny později. Dosavadní zastupitelstva obcí byla rozpuštěna a správu připojených českých obcí převzali jmenovaní starostové německé národnosti. Jmenoval je liberecký \"Landrat\", který od 20. listopadu 1938 nahradil dosavadní okresní úřady.\n\nPo osvobození v roce 1945 připadlo Českodubsko ke správnímu okresu Turnov. Pod něj celá oblast správně spadala až do roku 1960. Soudní okres Český Dub byl sice prezidentským dekretem č. 79/1945 Sb. obnoven, ale vlastní soud zde již nikdy zřízen nebyl. Jeho působnost přešla na Okresní soud v Turnově. Podle tehdy nového územně správního uspořádání a zrušení okresu Turnov, přešlo v roce 1960 celé Podještědí k okresu Liberec.\n\nK. ú. \"Bílá u Českého Dubu\"\n\nK. ú. \"Vlčetín u Bílé\"\n\nK. ú. \"Petrašovice\"\n\nK. ú. \"Chvalčovice\"\n\nK. ú. \"Hradčany u Českého Dubu\"\n\n\n\n"}
{"id": "100733", "url": "https://cs.wikipedia.org/wiki?curid=100733", "title": "Chrám Vasila Blaženého", "text": "Chrám Vasila Blaženého\n\nChrám Vasila Blaženého je významná památka ruské architektury a součást kulturního světového dědictví. Nachází se na jihovýchodní straně Rudého náměstí v Moskvě. Jeho architektura symbolizuje spojení Ruska s Evropou i Asií.\n\nChrám byl postaven v letech 1555–1560 na příkaz Ivana Hrozného jako připomínka vítězství nad kazanským chánem. Architektem byl podle jedné verze Postnik Jakovlev, podle jiné verze jsou architekty dvě osoby – Barma a Postnik. Dle nedoložené legendy byl Jakovlev na příkaz Ivana Hrozného po dokončení prací oslepen.\n\nChrám se skládá z osmi víceméně samostatných kostelů, symbolizujících jednotlivé dny rozhodujících bojů o Kazaň. Čtyři z kostelů jsou osové, čtyři další jsou umístěny mezi ně.\n\n\nTěchto osm kostelů obepíná centrální sloupovitý chrám Pokrovskoj cerkvi (\"Покровской церкви\"). Osm bočních kostelů je zdobeno původně bohatě zlacenými cibulovitými hlavami (kupolemi), centrální chrám je ukončen šatrem (ve tvaru polního stanu) a nevelkou zlacenou kopulí. Celá skupina chrámů je spojena společnými základy, perimetrickou (dříve otevřenou) galerií a vnitřními klenutými průchody.\n\nV roce 1588 byla ke stavbě přistavěna kaple Vasilije Blaženého, která dala celé stavbě její druhé, nyní rozšířenější jméno. Celek byl završen dobudováním zvonice v roce 1670.\n\nChrám byl mnohokrát přestavován a rekonstruován. V 18. století byly doplněny asymetrické přístěnky a stanovité šatry nad vchody, zlacení hlav bylo nahrazeno současným tvarově bohatým barevným členěním. Současně došlo k náhradě původně bílé malby chrámu červenobílými ornamenty. V roce 1929 byl chrám bolševiky uzavřen a z věží byly sejmuty zvony. Znovu otevřen byl v roce 1990, od roku 1991 se v chrámu slouží nepravidelné bohoslužby podle pravoslavného ritu.\n"}
{"id": "100735", "url": "https://cs.wikipedia.org/wiki?curid=100735", "title": "Hranice (rozcestník)", "text": "Hranice (rozcestník)\n\nHranice má různé významy:\n\n\n\n"}
{"id": "100737", "url": "https://cs.wikipedia.org/wiki?curid=100737", "title": ".hu", "text": ".hu\n\n.hu je internetová národní doména nejvyššího řádu pro Maďarsko (podle ). Registrace je umožněna jen přes akreditované registrátory\n\nJe možné registrovat i jména s národními znaky á, é, í, ó, ö, ő, ú, ü, ű.\n\n"}
{"id": "100743", "url": "https://cs.wikipedia.org/wiki?curid=100743", "title": "Deltoid", "text": "Deltoid\n\nDeltoid je konvexní čtyřúhelník osově souměrný podle právě jedné úhlopříčky. Ta se nazývá \"hlavní\" úhlopříčka a druhá \"vedlejší\" úhlopříčka.\n\nMá tvar (klasického létajícího) draka a ryze anglický termín pro deltoid je \"kite\" (drak) a ryze německý výraz je \"Drachenviereck\" (dračí čtyřúhelník).\n\nZ osové souměrnosti deltoidu plyne, že jeho úhlopříčky jsou navzájem kolmé, strany vycházející ze stejných vrcholů na hlavní úhlopříčce mají stejnou délku a vedlejší úhlopříčka je hlavní úhlopříčkou půlena.\n\nHlavní úhlopříčka dělí deltoid na dva shodné trojúhelníky a vedlejší na dva rovnoramenné trojúhelníky, mající tvar řeckého písmene delta, odtud název.\n\nDeltoid je určen (až na shodnost) třemi prvky, z nichž aspoň jeden musí mít rozměr délky. \n\nDeltoidu lze vždy vepsat kružnici, je to tečnový čtyřúhelník.\n\nDeltoid je zároveň tětivový čtyřúhelník, právě když úhly u vrcholů vedlejší úhlopříčky jsou pravé, potom je to dvojstředový čtyřúhelník. Ten je určen dvěma prvky, z nichž aspoň jeden musí mít rozměr délky. Jeho tvar je určen např. jedním úhlem při vrcholu hlavní úhlopříčky nebo poměrem stran při vrcholu vedlejší úhlopříčky.\n\nDeltoid je různoběžník – žádné dvě strany nejsou rovnoběžné. \n\nObsah deltoidu je roven\nkde formula_2 jsou délky jeho úhlopříček.\n\n"}
{"id": "100744", "url": "https://cs.wikipedia.org/wiki?curid=100744", "title": "Seznam smyčcových kvartet", "text": "Seznam smyčcových kvartet\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "100749", "url": "https://cs.wikipedia.org/wiki?curid=100749", "title": "Anakreón", "text": "Anakreón\n\nAnakreón z Teu byl antický řecký básník poloviny 6. století př. n. l. Působil na dvorech tyranů.\n\nPocházel z města Teos v Iónii. Rodiště opustil po ovládnutí oblasti Iónie Perskou říší a účastnil se kolonizace v Thrákii. Byl dvorním básníkem tyranů řeckých městských států. Působil u dvora Polykratova na ostrově Samos. Dále i u dvora tyrana Hipparcha, syna Peisistratova, v Athénách, kde vešel do lidové slovesnosti jako piják a milovník, což dokládají zobrazení na keramice. Zemřel v 84 či 85 letech ve své vlasti.\n\nSkládal milostnou poezii, jíž vešel ve známost. Vzdělanci Alexandrijského období jej obdivovali pro žertovný tón doplněný znalostí mytologie. Inspiroval Catulla a Horatia.\n\nPočátek 6. století př. n. l., Malá Asie. Během několika let dojde k napadení Teu, Anakreóntova rodiště. Anakreón při něm utíká do exilu do Thrákie, kde také začne a skončí jeho neúspěšná kariéra vojáka. Na bitevním poli partnerském válčil mnohem úspěšněji a vášnivěji, nežli tomu bylo na polích bitev mečem mezi muži. Sám se ke svým (ne)kvalitám dokonce přiznává. Po této nepříliš slavné etapě svého života odjíždí na dvůr Polykrata na Sámu, kde si užívá s titulem domácího učitele na Polykratově dvoře. Pro získání ještě větší přízně a důvěry napsal nemálo oslavných ód na účet svého patrona, mj. také tyrana. Avšak i tyrani jednou za čas umírají, a jakmile se o smrti toho Sámského dozvěděl tehdejší vládce athénský Hipparchos, nechal neprodleně vyslat výpravu, která přivezla, tehdy již celkem proslulého, Anakreónta do Athén, kde se velmi rychle dostal mezi tehdejší básnickou tučnou smetánku v čele s Simonidem. Po zavraždění Hipparcha byl tento básnický kruh ve velkém nebezpečí, a proto se většina jeho členů rozutekla básnit do všech koutů antického světa 6. století př. n. l. Anakreón zvolil jako cíl své rodné město, kde také dle zpráv Simonida, pokojně zesnul a byl pochován (příčina smrti není přesně známa). Jiná díla vypovídají, že příčinou smrti se stalo zrnko vinné kuličky, a to na dvoře soluňském. Jak se věci měly doopravdy, neví dnes nikdo. Stejně možná je ale i kombinace obou verzí a to, že Anakreón zesnul při cestě do Soluně, zadušen zrnem. Spekulace o vraždě jsou vyloučeny, jednak pro Anakreóntovu neobyčejnou oblíbenost mezi lidmi, stejně tak – zručnost a invence potenciálního vraha by musela být vskutku neobyčejná, neb vraždy zrnkem vína v 6. století před n. l. nepatřily mezi ty, jež lze volati módními.\n\nCo se týče Anakreónova vybroušeného, přepradávného iónského, stylu – byl velmi vytříbený. Vesměs veškeré básnění jeho bylo doprovázeno lyrou, či jiným nástrojem. Anakreóntovy básně pracují s motivy zařaditelnými do několika následujících kategorií: láska, bláznivá láska, zaslepenost láskou, poblouzněnost láskou, zklamání láskou, opilství pro nenaplněnou lásku k ženě, opilství pro lásku k vínu, láska k hýření.\n\n\n\n"}
{"id": "100752", "url": "https://cs.wikipedia.org/wiki?curid=100752", "title": "Nine Inch Nails", "text": "Nine Inch Nails\n\nNine Inch Nails, známí také pod zkratkami NIN či NIИ, je Industrial rocková kapela založená v Clevelandu v roce 1988 frontmanem a stálým členem Trentem Reznorem. Sám Reznor, zpěvák, producent a multiinstrumentalista, je při živých vystoupeních doprovázen regulérní kapelou.\n\nHudební styl Nine Inch Nails je velmi různorodý, bývají řazeni mezi industriální rock, alternativu, synthpop apod. Některé skladby jsou čistě instrumentální a daly by se označit jako dark ambient (\"Ghosts I–IV\"). Mezi hudebníky, kteří v Nine Inch Nails hráli či hrají patří Robin Finck, Jerome Dillon, Dave Grohl, Danny Lohner, Jeff Ward, Charlie Clouser či Alex Carapetis, Chriss Vrenna, James Wooley, Richard Patrick, Martin Atkins, Jeordie Osbourne White (Twiggy Ramirez), Allesandro Cortini, Aaron North či Josh Freese.\n\nV rámci mnoha svých turné Nine Inch Nails procestovali celý svět. Zejména v období alb \"Broken\" až \"The Downward Spiral\" se odlišovali svým destruktivním chováním na koncertním pódiu, kdy nezřídka kompletně zničili některé hudební nástroje. Jedním z důvodů byla drogová a alkoholická závislost Trenta Reznora. Ten také s alkoholem a heroinem v roce 2001 definitivně skončil.\n\nNine Inch Nails se do Česka podívali celkem pětkrát. Poprvé vystoupili v roce 1994 v Lucerně, poté v roce 2007 na Zimním stadionu Eden, dále v roce 2009 v O Aréně, v roce 2014 ve fóru Karlín a naposledy v roce 2018 na festivalu Aerodrome.\n\nV roce 2017 vydali Nine Inch Nails desku Add Violence, které hudební web iREPORT udělil kladné hodnocení ve formě čtyř hvězdiček z pěti.\n\nSteve Huey ze serveru Allmusic uvádí, že „Nine Inch Nails jsou nejpopulárnější industriální skupinou všech dob a jsou do značné míry zodpovědní za zprostředkování tohoto žánru širokému okruhu posluchačů.“ Reznor sice svou tvorbu nikdy nenazýval industriální hudbou, ale přiznal, že si některé techniky vypůjčil například od skupin Throbbing Gristle nebo Test Dept., tedy jedněch z prvních uskupení industriálního žánru. V praxi se toto označení pro Reznorovu tvorbu ujalo i navzdory odlišnostem od skupin, které se k žánru opravdu hlásily. V rozhovoru pro časopis Spin Reznor přiznal, že jeho píseň „Down In It“ byla výrazně ovlivněna ranou tvorbou skupiny Skinny Puppy, především pak skladbou „Dig It“; v tomtéž rozhovoru označil některé skladby z alba \"Pretty Hate Machine\" jako synthpop. Kritik Steve Cooper ve své recenzi \"The Fragile\" poznamenal, že se na tomto albu vedle sebe objevují velice rozličné žánry jako například klavírní sólo ve skladbě „The Frail“ nebo prvky drum and bass ve „Starfuckers, Inc.“\n\nNěkteré hudební prvky a techniky můžeme nalézt napříč celou tvorbou Nine Inch Nails. Skladby jako např. „Wish“ a „The Day the World Went Away“ využívají terasovité dynamiky. Reznorův zpěv vykazuje podobné znaky a nezřídka přechází z šepotu do křiku. Často také bývá pozměněn pomocí software, což je zjevné např. ve „Starfuckers, Inc.“ a „Burn“. V hudební tvorbě skupiny můžeme také občas narazit na komplexní rytmické kombinace, především v písních „The Collector“ z alba \"With Teeth\" a koncertní stálici „March of the Pigs“. Reznor ve svých skladbách pravidelně využívá šum a zkreslení a nezřídka v nich najdeme disonanci a chromatické melodie a/nebo harmonie. Všechny tyto techniky můžeme slyšet ve skladbě „Hurt“, v jejíchž verších hraje kytara vysoce disharmonický tritón. „Closer“ končí chromatickým hlavním motivem alba \"The Downward Spiral\". Ten se na albu objeví vícekrát v několika variacích. Nejprve zazní hraný na varhany v druhém verši písně „Piggy“, poté v refrénech „Heresy“ v podobě kytarou hraných power akordů, obrácená (vzestupná) verze je použita několikrát napříč „A Warm Place“ a nakonec se opět objeví chromatické podobě v „The Downward Spiral“. Na albu \"The Fragile\" Reznor opět využil techniku hudebního motivu, který se na albu objevuje opakovaně v různých podobách – například hraný na odlišný hudební nástroj, s transponovanou harmonií nebo v různých tempech. Mnoho písní na albu \"Year Zero\" má delší, čistě instrumentální konec (například u skladby „The Great Destroyer“ zabírá tato část prakticky polovinu z celkové 3minutové stopáže). Server Allmusic se ve své recenzi tohoto alba, které vznikalo převážně na noteboocích, vyjádřil následovně: „kytary kvílí v obklopení zvukových záseků, pípnutí a puchýřů rozostřených sonických úderů. Perkuse zní obrovsky, zkresleně, organicky, smyčkovitě, pošlapaně a zničeně.“\n\nMotivy textů skladeb Nine Inch Nails se nejčastěji týkají rozkrývání temných lidských stránek, ať už se jedná o osobní problémy, společnost, náboženství, existencialismus, dekonstruktivismus nebo příležitostně politiku. Posledně jmenované téma je kriticky prozkoumáno na \"Year Zero\". Tři alba Nine Inch Nails jsou tzv. konceptuání alba. \"The Downward Spiral\", navazující \"The Fragile\" a výše zmiňované \"Year Zero\". \"With Teeth\" (tehdy stále ještě pod pracovním názvem \"Bleedthrough\") mělo původně být také konceptuální album o nikdy nekončícím snu odehrávajícím se v realitě, ale Reznor tuto myšlenku nakonec z alba odstranil.\n\nNine Inch Nails ovlivnili celou řadu nových umělců. O některých z nich se Trent Reznor vyjádřil jako o „nevýrazných napodobeninách“ (převážně kapely navazující na Reznorovu popularitu v první polovině 90. let), ale u některých mladších kapel ocenil jejich „upřímnější, méně imitující“ styl. Po vydání \"The Downward Spiral\" si začali vlivu Nine Inch Nails všímat i umělci z tradičního proudu: například David Bowie přirovnal vliv Reznora ke kapele The Velvet Underground. Bob Ezrin, producent umělců jako Pink Floyd, Kiss, Alice Cooper nebo Peter Gabriel v roce 2007 popsal Reznora jako „nefalšovaného vizionáře“ a poradil začínajícím umělcům, ať se inspiují jeho nekompromisním přístupem k umělecké tvorbě.\n\nPři spolupráci Reznora a Dave Grohla (frontman Foo Fighters a bubeník rozpadlé Nirvany) na albu \"Sound City: Real to Reel\" Grohl prohlásil, že Trent je jeden z nejgeniálnějších lidí, jaké kdy potkal.\n\nNIN obdrželi 4 ocenění z celkového počtu 25 nominací. Patří mezi ně dvě Ceny Grammy za skladby „Wish“ a „Happiness in Slavery“ z let 1993 a 1995 a dvě ocenění časopisu \"Kerrang!\", přičemž jedno z nich je ocenění s názvem \"Kerrang!\" Icon z roku 2006, které kapela získala za celkový přínos od roku 1988 a dlouhotrvající vliv na rockovou hudbu. Skupina také obdržela devět nominací na ocenění MTV Video Music Awards za řadu svých videoklipů: patří mezi ně dvě nominace za klip ke skladbě „Closer“ a pět nominací za klip ke skladbě „The Perfect Drug“ včetně ocenění Video of the Year (Videoklip roku).\n\nV roce 1997 se Reznor dostal na seznam nejvlivnějších osobností časopisu \"Time\" a magazín \"Spin\" jej označil jako „nejdůležitějšího hudebního umělce“ (tehdejší doby). Podle organizace Recording Industry Association of America se ve Spojených státech prodalo 10,5 milionu kopií alb skupiny, což odpovídalo asi polovině z celkového tehdejšího množství prodaných alb skupiny. V roce 2003 umístil magazín \"Rolling Stone\" album \"The Downward Spiral\" na 200. příčku žebříčku \"500 nejlepších alb všech dob\" z roku 2003 a v následujícím roce se Nine Inch Nails umístili na 94. příčce v žebříčku \"100 nejlepších umělců všech dob\".\n\n\n\nNine Inch Nails vyrazili 10. února 2007 na své evropské turné. Dvouměsíční koncertní turné obsahovalo kolem čtyřiceti koncertů po celé západní a severní Evropě (města jako Mnichov, Lisabon...). Sestava kapely byla stejná, jako při předchozím With_Teeth tour (tj. Aaron North, Jeordie Osbourne White aka Twiggy Ramirez, Josh Freese a Alessandro Cortini). Při prvním koncertu v Lisabonu byla představena poprvé v historii NIN skladba „Last“, která si svou živou premiéru odbyla po patnácti letech od vydání na EP \"Broken\". Později se premiéry dočkaly skladby z nového alba \"Year Zero\", jako např. „Survivalism“, „The Great Destroyer“, „Me, I'm Not“ atd.\n\nBěhem letního evropského turné, které začalo 1. srpna 2007, zavítala kapela do východní Evropy a Asie. Nine Inch Nails hráli premiérově v Rusku, Číně, Izraeli, Maďarsku a na Slovensku. Po třinácti letech také zavítali do České republiky (13. srpna 2007, zimní stadion Slavia), den předtím hráli v Bratislavské Incheba Expo Aréně. Turné ukončili v australském Sydney. V ČR opět vystoupili 24.6.2009 v pražské O2 Areně.\n\n\n"}
{"id": "100753", "url": "https://cs.wikipedia.org/wiki?curid=100753", "title": "Lipari (ostrov)", "text": "Lipari (ostrov)\n\nLipari () je největší z Eolských, respektive Liparských ostrovů a správní středisko souostroví. Hlavním městem a centrem celého souostroví je stejnojmenné město Lipari.\n\nPřístav Lipari se svým historickým jádrem, pevností a katedrálou je také největší městskou částí na ostrovech. Na Lipari žije zhruba 10 200 obyvatel. Je zde pevnost z 16. století postavená na starších řeckých základech, další stavební památkou je katedrála z 17. století postavená na starších normanských základech. Archeologické průzkumy dosvědčují obývání ostrova již v 17. století př. n. l.\n\nNejvyšším vrcholem ostrova je \"Monte Chirica\" vysoký 602 m n. m. Na ostrově jsou ložiska obsidiánu, jehož drobné černé úlomky na místech bez vegetace kontrastují se světlou barvou pemzy, která se tu těží dodnes.\n\nOstrov nabízí pláže ke koupání, možnost okružních jízd loděmi, procházka na Belvedere Quattrocchi s pěknými rozhledy.\n"}
{"id": "100756", "url": "https://cs.wikipedia.org/wiki?curid=100756", "title": "Čárový kód", "text": "Čárový kód\n\nČárový kód je prostředek pro automatizovaný sběr dat. Je tvořen černotiskem vytištěnými pruhy (v některých novějších verzích kódu mozaikou) definované šířky, umožňující přečtení pomocí technických prostředků – čteček (pro jednorozměrné kódy) či skenerů (pro jedno- i dvourozměrné kódy). Myšlenka je z roku 1949. Patent na čárový kód byl poprvé udělen v roce 1952 Normanu Josephu Woodlandovi a Bernardu Silverovi. Podle způsobu, jakým se konkrétní znak kóduje do skupiny pruhů, se kódy dělí do skupin. Nejpoužívanější skupiny kódů jsou:\n\n\nV současné době je definováno přibližně 200 různých standardů čárových kódů. Čárový kód EAN musí být v mnoha případech pro používání v komerční sféře registrovaný. Organizace, které registruje čárový kód EAN a současně hlídá standardy tohoto kódu, je GS1 International. Tato je pro různé země lokalizována. V České republice vystupuje pod jménem GS1 Czech Republic. Organizace své teoretické poznatky opírá o reálné zkušenosti akreditovaných partnerů.\n\nKaždý čárový kód je tvořen sekvencí čar a mezer s definovanou šířkou. Ty jsou při čtení transformovány podle své sytosti na posloupnost elektrických impulsů různé šířky a porovnávány s tabulkou přípustných kombinací. Pokud je posloupnost v tabulce nalezena, je prohlášena za odpovídající znakový řetězec. Nositelem informace je nejenom tištěná čára, ale i mezera mezi jednotlivými dílčími čarami. Krajní skupiny čar mají specifický význam – slouží jako synchronizační pro čtecí zařízení, které podle nich generuje signál Start/Stop. Technická specifikace pak vyžaduje ochranné světlé pásmo bez potisku před a za synchronizačními čarami.\n\nVynálezcem čárového kódu je Američan Norman Joseph Woodland (1921–2012). Už ve 40. letech 20. století se spolužákem z univerzity Drexel ve Filadelfii Bernardem Silverem přemýšlel, jak uspokojit šéfa velkého obchodního řetězce, který si přál urychlit prodej a zbavit se front u pokladen. Originální nápad přišel zcela náhodně. Systém využívající silnou a tenkou čáru je prý napadl na pláži, když přemýšlel o principu Morseovy abecedy. Se svým společníkem požádali v roce 1949 o patent. Patentový úřad ho udělil až v roce 1952. Jenže tehdy ještě neexistovala laserová technologie na přečtení kódu. Poprvé se čárový kód v běžné praxi objevil až roku 1974 na obalech žvýkaček Wrigley's. Dějištěm se stal supermarket ve městě Troy.\n\nSkupina kódů 2/5 patří historicky k nejstarším – kód Industrial 2/5 byl vyvinut firmou Identicon Corp. již v roce 1968. Kód je tvořen znakem Start, znaky 0 až 9 a znakem Stop, je tedy schopen kódovat pouze numerické informace. Kód je proměnné délky a každý jeho dílčí znak je tvořen pěticí čar, z nichž tři jsou úzké a dva široké. Mezery v tomto kódu nenesou žádnou informaci. Poměr šířky širokého a úzkého elementu je roven 3:1, šířku mezery je doporučeno použít rovnou šířce modulu X. Kód má velmi široké toleranční pásmo, je tedy vhodný i pro nekvalitní tisk, podklad, špatně přijímající barvu a ztížené podmínky čtení. Nevýhodou je značná délka. Ukázka kódování je v tabulce – 0 odpovídá úzkému, 1 širokému elementu.\n\nKód zvaný \"Interleaved 2 of 5\" (prokládaný 2/5) zakódovává data i do mezer a tím využívá větší prostor čárového kódu pro přenos dat.\n\nZkratka EAN znamená European Article Number. Nejčastější EAN kód a pravděpodobně nejčastější čárový kód vůbec je EAN-13, který byl definován standardizační organizací GS1.\n\nKódy EAN-13 jsou používány po celém světě k označování jednotlivých druhů zboží. Upravená podoba tohoto kódu například umí uchovávat ISBN kódy knížek nebo ISSN kódy časopisů a jiných periodik. Z kódu EAN-13 lze zjistit zemi původu výrobce nebo způsob užití daného zboží. Méně jsou používány kódy EAN-8, které jsou vyhrazeny a používány pro menší položky, na které je problém umístit 13místný kód, jako jsou třeba cukrovinky.\n\nV EAN-13 jednotlivé symboly kódují 13 číslic, které jsou rozděleny do čtyř částí:\nStejným způsobem se kontrolní číslice vypočítavá i pro EAN/UCC8, EAN/UCC14 nebo pro číslo SSCC (v němčině NVE).\n\nPrvní tři číslice označují zemi, ve které je zaregistrován výrobce produktu. Občas se používají EAN kódy začínající číslicí 0, v tomto případě to je jen rozšířený UPC kód. Většina skenerů a pokladen dokáže číst a používat oba druhy kódu, ale hodně výrobců v USA stále používá jen UPC kód.\n\nK zakódování se číslice nejprve rozdělí na tři skupiny:\nPro zakódování posledních 12 číslic existují tři schémata – levý s lichou paritou, levý se sudou paritou a pravý. Každé schéma pro každou číslici definuje permutaci dvou čar a dvou mezer, tlustých až čtyři X (viz výše) z celkových sedmi. První číslice nemá ekvivalent v sekvenci čar čárového kódu, ale určuje, která z číslic v levé části bude zakódována schématem s kterou paritou. Pro číslice v pravé skupině je použito pravé schéma vždy. Schéma pro levou skupinu s lichou paritou se shoduje se starším kódováním UPC-A a je dáno, že pro nulu coby první číslici kódu budou všechny číslice levé skupiny zakódovány podle tohoto schématu (což simuluje zpětnou kompatibilitu s čárovým kódem UPC, viz výše).\n\nCodabar je další z jednorozměrných čárových kódů. Umí zakódovat 10 číslic, 4 písmena (A-D) a znaky \"− + . : /\" a \"$\" do sekvence tří mezer mezi čtyřmi čarami různých šíří na každý znak, přičemž kód by měl začínat a končit znakem. Obecně může mít různě definované šířky, verze \"Rationalized Codabar\" však definuje pouze dvě: úzká a široká. Mezera mezi znaky nenese žádnou informaci a může mít různou šířku. Codabar nemá žádný kontrolní mechanismus (kontrolní součet apod.).\n\nPoužívá se většinou pro vnitřní potřeby v oblasti služeb (krevní banky, některé knihovny nebo například označování zásilek obsahující vyvolané fotografie).\n\nByl vyvinut v roce 1972 firmou \"Pitney Bowes Corp\". Některé jeho verze se nazývají Codeabar, Ames Code, NW-7, Monarch, Code 2 of 7, Rationalized Codabar, ANSI/AIM BC3-1995 či USD-4.\n\nCode 39 umožňuje kódovat 43 znaků ASCII: velká písmena (A–Z), číslice (0–9), mezeru a speciální znaky (* – $ % . / +). Každý znak je kódován pomocí 9 elementů (5 čar a 4 mezery, z nich jsou vždy 3 široké a 6 úzkých \"(odtud název 3z9 nebo 3/9 a obvykle jen 39)\"). Znaky jsou od sebe odděleny úzkou mezerou. Slovo začíná a končí zvláštním znakem * (start/stop). Code 39 nedefinuje kontrolní znak (oproti např. Code 128), takže je možné jej nainstalovat jako font a přímo tisknout na tiskárně po jednotlivých znacích. Vnitřní kontrolu každého znaku totiž umožňuje sama kódovací tabulka: pokud je chybně přečtena šířka právě jednoho elementu (z 9 elementů znaku), znak je nečitelný (není tedy chybně přečten jako jiný platný znak). Nevýhodou Code 39 je jeho relativně nízká hustota (velká délka). Přestože to definice nevyžaduje, někdy se ke kódu 39 používá doplňkový kontrolní znak (mod 43). Podobným rozšířením jsou smluvené páry znaků, kterými lze v Code 39 interpretovat i zbývající znaky úplné ASCII tabulky.\n\nJednorozměrný kód, název napovídá, že je schopný zakódovat 128 znaků (spodní polovinu ASCII) – jako jeden z mála u znaků umí rozlišovat a zachovat velikost písmen v kódu. Má tři znakové sady (A, B a C), která se jedním ze speciálních znaků na začátku kódu nastaví a mezi nimiž je možno v průběhu kódu přepínat.\n\nPrvní znaková sada obsahuje mimo jiné spodních 32 tzv. řídicích znaků ASCII, druhá ASCII znaky s kódy 32 až 128, třetí umí pojmout dvojciferná čísla od 00 do 99. Poslední znaky (některé z nich stejné pro všechny sady) mají většinou speciální význam.\n\nKaždý znak Code 128 se skládá ze tří čar a tří mezer definované šíře, která je 1 až čtyřnásobek atomární šířky (X). Kód každého znaku má délku 11 X, s výjimkou posledního znaku (stop bits), který je dlouhý 13 X. Předposlední znak je kontrolní součet daný součtem násobků jednotlivých kódů (nikoli ASCII ale počítáno od 0) vynásobených jejich pozicí, to celé modulo 103. To snižuje pravděpodobnost výskytu chyby na 1 : 5 000 000.\nPokud má Code 128 nést ryze číselný kód, většinou nastaví znakovou sadu C a číslo zakóduje po dvojicích číslic, čímž může být úspornější než některé jiné čárové kódy, které umí kódovat pouze číslice.\n\nCode 128 se používá v logistice nebo například k označování patentů. Byl vyvinut v roce 1980 firmou \"Computer Identics\" (součást \"Robotic Vision Systems, Inc\".)\n\nPDF417 neboli Portable Data File 417 je kvazidvourozměrný čárový kód, který sestává ze tří až 90 řádků, v každém z nichž může být zakódován 1 až 30 znaků. Okraje čárového kódu tvoří start sekvence a stop sekvence, ty musí navíc obklopovat tzv. \"tichá zóna\". Každý znak tvoří 4 čáry a 4 mezery, dohromady široké 17 X (odtud název). PDF 417 má kontrolní mechanismy Reed-Solomon. Byl vyvinut v roce 1991. Používá jej mimo jiné pošta ve Spojených státech.\n\nQR Code, neboli QR kód je příklad dvojrozměrného kódu, zapisovaného do čtverce. Ten musí mít ve třech vrcholech poziční značky ve formě soustředných čtverců. Ve spojnicích mezi těmito hraničními čtyřúhelníky úsečky tvořené střídavě bodem a mezerou.\nQR Code má 40 tzv. verzí, které jsou určeny velikostí samotného kódu v bodech. Aby byly umožněny opravy chyb způsobených deformací snímků, je kód u větších verzí doplněn menšími pozičními čtverci. Ty jsou umístěny ve stejných rozestupech od rohu bez velkých pozičních čtverců (maximální jejich vzdálenost je 28 bodů). U menší verze \"micro QR\" některé tyto prvky chybí a je schopna zaznamenat menší objem dat. QR Code velmi výhodně kóduje japonská (a obecně některá asijská) znaková písma, proto je v těchto zemích oblíbený. Má vyspělý mechanizmus kontroly chyb, který dokáže obnovit 7 až 30 % dat. Patent pro QR Code patří společnosti Denso Wave Inc., nicméně patentová práva nejsou vykonávána. Společnost také v mnoha zemích vlastní obchodní známku „QR Code“. Specifikace QR Code je od června 2000 standardem ISO 18004. Standard byl upraven v roce 2006.\nKód nejmenší verze 1 má velikost 21×21 bodů. Každá následující verze je o 4 body širší a vyšší. Poslední (verze 40) má tedy velikost 177×177 bodů. QR code verze \"v\", o délce strany \"n = 17 + 4·v\" může data zaznamenat do \"n²−193−2·(n−16)\" bodů (mezi nimi jsou ale malé poziční čtverce, informace o zvoleném kódování, případně i verze; navíc kód povinně kvůli prevenci chyb obsahuje redundantní informace).\nDo jednoho QR kódu – obrazce je možné uložit velké množství informací. Binárně je možné uložit do obrázku až 3 000 bajtů, to se rovná 1 500 čtverečkům obsažených v obrazci. Do QR kódu se tak vejde až 7 000 číslic, nebo text o délce 4 300 znaků.\n\nQR kódy zpravidla obsahují internetovou adresu nebo kontaktní informace. Noviny a časopisy tak mohou doplnit článek kódem, po jehož naskenování si čtenář zobrazí doplňující nebo aktuálnější informace, např. více fotografií, video, aktuální informace o počasí.\n\nV současnosti je populární využití QR kódů v marketingu. Inzerát v tisku, letáku či outdooru lze doplnit QR kódem, po jehož naskenování mobilním telefonem uživatel získá více informací o inzerované nabídce. Ve velšském městě Monmouth je více než 1000 těchto kódů použito k prezentaci památek, úřadů a turistických zajímavostí. Město je také popisováno jako město Wikipedie.\n\nQR kódy se využívají i na vizitkách – naskenováním do mobilního telefonu se všechny kontaktní informace uloží do adresáře telefonu.\n\nDalší dvojrozměrný čárový kód, který umí zakódovat celou ASCII tabulku znaků. Je čtvercový s velikostmi od 8×8 po 144×144 bodů. Pro větší vstupní data se dělí na menší části, z nichž každý obsahuje tzv. „tichou zónu“ (levý a dolní černý okraj), která nenese žádné informace. Data Matrix obsahuje algoritmy korekce chyb (Reed-Solomon kód). Užívá se v některých průmyslových úsecích (např. jsou jimi označována sériová čísla některých počítačových komponent). Data Matrix byl vyvinut společností RVSI/Acuity SyMatrix (nyní pod Siemens) v říjnu 2005. Je (stejně jako QR Code) uveřejněn jako public domain.\n\nKruhový (cirular) kód není další standard, ale způsob zobrazení prakticky libovolného jednorozměrného kódu nikoli jako sled čar ale spojení těchto čar do soustředných kružnic. Výhodou je to, že poloha čtečky kódů vůči kódu může být libovolná; nevýhodou je větší nárok na místo pro záznam kódu.\n\n\n"}
{"id": "100761", "url": "https://cs.wikipedia.org/wiki?curid=100761", "title": "Atrium (rozcestník)", "text": "Atrium (rozcestník)\n\nAtrium má více významů:\n\n"}
{"id": "100766", "url": "https://cs.wikipedia.org/wiki?curid=100766", "title": "Operations Support Systems", "text": "Operations Support Systems\n\nOperations Support Systems (zkráceně OSS) se do češtiny překládají jako systémy pro podporu provozu. Provozem se v drtivé většině myslí činnost IT zařízení (servery, síťové prvky…) nebo aplikací (web, mail, informační systém…). Podpora těchto systémů se skládá z následujících činností:\n\n\n"}
